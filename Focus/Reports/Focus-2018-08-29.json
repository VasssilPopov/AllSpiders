{"url": "http://www.focus-news.net/news/2018/08/29/2561272/los-angeles-times-v-nova-studena-voyna-li-sa-sasht-i-kitayi.html", "text": "„В нова студена война ли са САЩ и Китай? Колко зле могат да станат нещата?“ е заглавието на една от водещите аналитични статии на американския всекидневник  Los Angelеs Times. \r\nСпоред Робин Диксън, автор на материала, причината за задълбочаващия се търговски конфликт между двете държави е желанието на всяка една от тях да има доминираща роля в световната политика. „Напреженията са по много фронтове: от набиращата сили търговска война, споровете за технологиите и интелектуалната собственост, до шпионски скандали, търкания заради Тайван и ученията в Южнокитайско море“, припомня Диксън. \r\n„Анализаторите побързаха да посочат, че съперничеството между (САЩ и Китай)… започна преди началото на мандата на Тръмп и ще продължи много след него“, припомня още журналистът, като се позовава на думите на ръководителя на  австралийския тинк-танк Lowy Institute Ричард Макгрегър, според когото конфликтът е „многоизмерен и има вероятност да продължи десетилетия“. Запитан колко могат да се влошат нещата Макгрегър отговаря: „Не мисля, че може да се стигне до пълномащабен военен конфликт или дори до военни сблъсъци“. \r\nВ материала се привежда и мнението на директора на Центъра за международна политическа икономия към Пекинския университет Уанг Йонг, който вижда разрешаването на конфликта в икономическата обвързаност между Китай и САЩ. „Говорим за икономически връзки, които се оценяват на почти 700 млрд. долара  -  повече от всяко друго двустранно отношение, съществувало някога. Така че двете страни са взаимно зависими\", категоричен е експертът.  \r\nНе така оптимистично  настроен е Кери Браун от института Lau China към Кингс Колидж в Лондон, чието мнение също  е цитирано в статията. Според него агресивното поведение на американския президент Доналд Тръмп може да има непредвидими последици. \r\n„Вземете чук и натрошете с него нещо на парчета, после кажете: „Да видим какво ще се случи“. Ще се случат или добри или ужасни неща. Това е точката, в която се намираме. Заради големия хаос, създаден от Тръмп, всичко, което виждаме в момента, е несигурност. Не знаем къде ще паднат парчетата.", "date": "2018.08.29", "title": "Los Angelеs Times: В нова студена война ли са САЩ и Китай?"}
{"url": "http://www.focus-news.net/news/2018/08/29/2561290/sport-benefika-pobedi-paok-s-41-v-pleyofen-revansh-za-vlizane-v-shampionskata-liga.html", "text": "Бенефика победи ПАОК като гост с 4:1 в мач-реванш от четвърти кръг на квалификациите за Шампионската лига. Португалският отбор се класира в основния кръг на турнира. \r\nДомакините откриха резултата на стадион „Тумба“ в 13-та минута с точно попадение на Александр Прийович. Гостите изравниха с гол на Навалду Жардел в 20-та минута и поведоха с попадение на Едуардо Салвио в 26 мин. В 39-та мин. Луиш Мигел Пизи вкара трети гол за гостите. Окончателният резултат бе оформен от Салвио в 49-та мин.    Виктор Турмаков", "date": "2018.08.29", "title": "Спорт: Бенефика победи ПАОК с 4:1 в плейофен реванш за влизане в Шампионската лига"}
{"url": "http://www.focus-news.net/news/2018/08/29/2561270/defence-news-rusiya-zhertvai-ekspanzionistichniyat-zapad-e-tozi-koyto-predizvikva-bezpokoystvo.html", "text": "Матю Боднер пише статия за седмичното американско списание за политика, бизнес и технологии на отбраната  Defence News  за опасенията на Москва във връзка с разширяването и укрепването на НАТО. Западните медии до такава степен са вглъбени в Русия, че това вбесява колегите им в Москва.  \r\nПрез последните две години НАТО беше заета. Освен предизвикателството, свързано с присъединяването на Крим към Русия през 2014 г., президентът на САЩ Доналд Тръмп отдели много енергия, за да критикува трансатлантическия военен съюз и да призове членовете му да похарчат повече за отбраната, като същевременно омаловажи ситуацията с Москва. \r\nНо въпреки искрите, предизвикани от реториката на Тръмп, Русия не е напълно доволна от състоянието на нещата от последните две години. Свикнала с непредсказуемия елемент в двустранните отношения с Вашингтон, Москва сега е принудена да претегля проруската реторика на Тръмп със съперничеството на администрацията му.  \r\nТази промяна в динамиката доведе до засилване на тревогата сред политици и анализатори в Москва. Надеждата, която някога е била усетена в Русия, че избирането на Тръмп ще доведе до отслабване на напрежението, изчезна и отстъпва място на очакванията за продължителна конфронтация.  Държавните медийни канали, които сами по себе си след 2014 г. работят сякаш във военни условия, редовно предупреждават руските граждани за война с неумолимия и експанзионистичен Запад. \r\nКъм тези тревожни очаквания следва да се добавят опитите на държавите от НАТО да модернизират и разширят своите военни способности в Централна и Източна Европа. \r\n„Не ни харесва картината, която виждаме\", признава Владимир Фролов, независим политически анализатор в Москва. „НАТО започва все по-сериозно да се занимава с бойните си способности и нивото си на готовност. Американският президент може да криткува НАТО и неговите европейски съюзници, но значение имат реалните способности, а при Тръмп те се увеличават“, коментира Фролов. \r\nЗа НАТО руският президент отдатвна е в ролята на чуждестранно плашило, а що се отнася до политическия футбол, то вътре в страната подобна игра минава леко и е полезна.  \r\nГоляма част от наследството на Путин в последните години се корени в добре скалъпения разказ за Русия като крепост, обсадена от чужди сили, най-голяма загриженост от които предизвиква именно НАТО.  \r\nОт гледна точка на руските военни стратези, които са натоварени със задачата за развитие на националната отбрана на най-голямата сухопътна сила в света, вътре в страната НАТО не е нищо повече от полезно страшилище, което помага за издействането на финансиране за модернизация и доставки на нови видове въоръжения. За Русия НАТО е основен потенциален противник и именно поради тази причина западният съюз е във фокуса на вниманието на руската военна мисъл. \r\nОт тази гледна точка ситуацията изглежда тревожна: войските на НАТО биват разполагани по границите на териториите на бившите съветски сателити в Източна Европа. През юни тази година Северноатлантическият алианс обяви нова инициатива – „Четири по три“, която предвижда значително разширяване на силите за бързо реагиране, а Германия обмисля възможностите за преструктуриране на Бундесвера.  \r\n„Дори гръмката полемика по повод двата процента разхода за отбрана, да не говорим за безумния призив на Тръмп за 4,5% увеличение, предизвикват сериозна загриженост в Москва. Ако Германия започне ремилитаризация, като се доближи до нивата на Студената война, това ще ни притесни\", категоричен е Фролов. „Освен това не бихме искали да видим Полша като нова Германия за базиране на американците\". \r\nРусия, от своя страна, както и по най-различни причини - политическа целесъобразност и военна предпазливост, се възползва от усилията на НАТО за укрепване на собствената си отбрана и ги превърна в обосновка за устойчиви военни разходи в условията на икономическа рецесия. Актьорите от всички страни - Тръмп, НАТО и Кремъл - имат непримирими позиции, които понякога се задълбочават заради неразбиране, недоверие и военна активност. \r\nКремъл направи конфронтацията със Запада крайъгълен камък на вътрешната си легитимност. Западните политици и експерти са толкова обсебени от Москва, че това предизвиква нервна реакция сред руските им колеги. И Тръмп не е в състояние да се справи с Русия така, както би искал Кремъл. \r\nПри тези условия е почти сигурно, че напрежението ще продължи. *Публикуваните на страницата материали съдържат оценки на цитираните медии и не са отражение на позицията на Агенция „Фокус“.   Тереза Герова", "date": "2018.08.29", "title": "Defence News: Русия, жертва? Експанзионистичният Запад е този, който предизвиква безпокойство"}
{"url": "http://www.focus-news.net/news/2018/08/29/2561276/varna-za-peti-poreden-mesets-se-otchita-spad-v-ravnishteto-na-bezrabotitsa-v-oblastta.html", "text": "За пети пореден месец се отчита спад в равнището на безработица във Варненска област. Това съобщиха за  Радио „Фокус“ – Варна  от Дирекция „Регионална служба по заетостта“ във Варна. През юли безработицата е достигнала 3,1%, като броят на регистрираните безработни в края на месец юли е 6 822. В сравнение с предходния месец се отчита спад с 0,1 процентни пункта на равнището на безработица, а регистрираните безработни са с 205 по-малко. В град Варна броят на регистрираните безработни в края на месец юли е 3 411. Равнището на безработица в града е 2%, като нивото на безработица задържа  нивото си спрямо предходния месец, отчитат от дирекцията. На годишна база, спрямо юли 2017 година, се отчита спад с 0,5 процентни пункта на равнище на безработица и със 795 безработни лица по-малко. \r\nМарияна ВАЛЕНТИНОВА", "date": "2018.08.29", "title": "Варна: За пети пореден месец се отчита спад в равнището на безработица в областта"}
{"url": "http://www.focus-news.net/news/2018/08/29/2561271/kyustendil-prosledyava-se-estestvenoto-vazobnovyavane-na-darveta-varhu-izvedeni-sanitarni-sechi-v-lesopark-hisarlaka.html", "text": "Проследява се естественото възобновяване на дървета върху изведени санитарни сечи в лесопарк „Хисарлъка”. Това каза пред  Радио „Фокус” – Кюстендил  Анелия Алексова, главен лесничей към Община Кюстендил. По думите й през миналата година е направена санитарна сеч на площ от 30 дка. Тази година се проверява състоянието на площите и дали върху тях е започнало естествено възобновяване. Срокът за проследяване е три години. В случай, че след три години няма процес на естествено възобновяване, ще се пристъпи към изкуствено залесяване на площите. В лесопарк „Хисарлъка” преобладава черният бор, но сред видовете дървета се срещат бял бор, ела, смърч, явор и цер. Иглолистните култури в него са на повече от 100 години. Според експерти две са болестите по дърветата, които се срещат в лесопарк „Хисарлъка“. Това са върховият корояд, заради който дърветата изсъхват, и коренова гъба, която налага смяна на дървесния вид от иглолистен на широколистен. Лесопарк „Хисарлъка” в Кюстендил е сред предпочитаните места за отдих, спорт и разходка от жителите и гостите на града. Неговата история като парк започва в края на 19 век, когато под ръководството на лесовъда Йордан Митрев хълмът е залесен с иглолистни дървета. През годините залесяването и благоустрояването на парка продължава, а в момента неговата площ е около 1 300 декара. \r\nВенцеслав ИЛЧЕВ", "date": "2018.08.29", "title": "Кюстендил: Проследява се естественото възобновяване на дървета върху изведени санитарни сечи в лесопарк „Хисарлъка”"}
{"url": "http://www.focus-news.net/news/2018/08/29/2561275/blagoevgrad-izklyuchitelen-talant-tehnika-i-igra-pokazaha-futbolistite-i-prez-vtoriya-den-ot-shestoto-izdanie-na-mezhdunaroden-futbolen-turnir-kupite-na-obshtina-blagoevgrad.html", "text": "Изключителен талант, техника и игра показаха футболистите и през втория ден от шестото издание на Международен футболен турнир „Купите на община Благоевград“. И днешният ден бе изпълнен с емоции, а играчите показаха дисциплина и спортсменство на терена. Това съобщиха от пресцентъра на  Община Благоевград . \r\nТимовете излязоха на стадиона в село Рилци, за да се борят за победа. Отборите на ФК „Апоел“ и ФК „Цървена звезда“ влязоха в оспорвана битка. По-добър на терена бе отборът на „Цървена звезда“, които надделяха над съперника си с резултат 3 на 1. \r\nПоследната среща за деня бе за ФК „Динамо Загреб“, които излязоха на терена с ПФК „Славия“. И двата отбора играха достойно и качествено. И тук по-добрият победи. Мачът завърши с краен резултат 4 на 0 в полза на „Динамо Загреб“ . \r\nСрещите продължават и утре, като на терена ще видим отборите на ОФК „Пирин“ в битка с ФК „Войводина“. Вторият мач е с тимовете на ФК „Бенфика“ срещу ПФК „ЦСКА“. Следобедните срещи ще бъдат между отборите на ФК „Динамо Загреб“- ФК „Апоел“ и ПФК „Славия“- ФК „Цървена звезда“.  \r\nТурнирът продължава до 1 септември, когато е и официалното закриване на стадион „Христо Ботев“.", "date": "2018.08.29", "title": "Благоевград: Изключителен талант, техника и игра показаха футболистите и през втория ден от шестото издание на Международен футболен турнир „Купите на община Благоевград“"}
{"url": "http://www.focus-news.net/news/2018/08/29/2561281/plyus-info-makedoniya-vanshnite-ministri-na-es-shte-obsadyat-balkanite-na-sreshta-vav-viena.html", "text": "Министрите на външните работи на ЕС ще проведат неформална среща във Виена на 30 и 31 август, за да обсъдят ситуацията на Балканите и преди всичко възможността за разширяване на ЕС на югоизток, предава македонската електронна медия  „Плюс Инфо“. \r\nАвстрия, която председателства Европейския съвет, обяви, че външните министри на Македония, Албания, Сърбия, Турция и Черна гора ще участват в срещата. \r\n„Дебатът за Югоизточна Европа ще бъде в съответствие с развитието на положението в идните месеци, с акцент върху разширяването“,  съобщава австрийското председателство.  Виктор Турмаков", "date": "2018.08.29", "title": "„Плюс Инфо“ (Македония): Външните министри на ЕС ще обсъдят Балканите на среща във Виена"}
{"url": "http://www.focus-news.net/news/2018/08/29/2561280/liliya-hristova-obshtina-varna-sas-saglasie-na-roditelite-v-dve-detski-gradini-e-izgradeno-vatreshno-videonablyudenie.html", "text": "Със съгласие на родителите в две детски градини във Варна е изградено вътрешно видеонаблюдение. Това каза в интервю за  Радио „Фокус“ – Варна  Лилия Христова, директор на Дирекция „Образование и младежки дейности“ към Община Варна. Лилия Христова заяви, че в 25 училища и във всички детски градини има изградени системи за външно видеонаблюдение. „В 43 училища и 2 детски градини със съгласие на родителите е изградено видеонаблюдение в сградите – занимални, класни стаи, коридори“, добави Лилия Христова. По отношение на сигурността на децата Лилия Христова посочи, че в училищата са осигурени охранители, а в детските градини и в 41 училища има охрана чрез СОТ. „Всички училища имат разработени правилници за пропускателен режим. В няколко училища има изградени и електронни пропускателни системи за достъп. Всички детски градини имат пропуск на входните врати на сградите, а в повечето детски градини са поставени домофонни системи или чипове за достъп са раздадени на родителите“, добави Лилия Христова. \r\nМарияна ВАЛЕНТИНОВА", "date": "2018.08.29", "title": "Лилия Христова, Община Варна: Със съгласие на родителите в две детски градини е изградено вътрешно видеонаблюдение"}
{"url": "http://www.focus-news.net/news/2018/08/29/2561279/veliko-tarnovo-nay-vkusnata-nay-interesnata-i-nay-netraditsionnata-banitsa-otnovo-nagrazhdavat-v-balvan.html", "text": "Най-вкусната, най-интересната и най-нетрадиционната баница отново награждават в Балван. За трета поредна година в населеното място ще се проведе Празник на баницата, като за първа година организаторите очакват и международно участие от Сърбия. Това каза за  Радио „Фокус“ – Велико Търново  кметът на Балван Недьо Георгиев. Конкурсът е в събота, 1 септември. Очаква се в него да се състезават над 50 баници. Ще има награди за първо, второ и трето място, както и за най-креативна баница, за най-оригинална рецепта, за най-малък участник и специалният приз на кмета. „Освен конкурса, ще има и фолклорна програма, засега има заявени 15 състава от региона и страната. Очакваме потвърждение за участие в състезанието и на група от град Бела паланка – Сърбия, където ние ходихме на 10 и 11 август на техния празник за баницата“, каза още кметът и подчерта, че музикалната програма няма конкурсен характер. Всеки, посетил празника на баницата, ще има възможност да опита различните кулинарни изкушения, тъй като след приключване на надпреварата те се раздават на публиката. \r\nЛуиза ТРАНЧЕВА", "date": "2018.08.29", "title": "Велико Търново: Най-вкусната, най-интересната и най-нетрадиционната баница отново награждават в Балван"}
{"url": "http://www.focus-news.net/news/2018/08/29/2561282/ria-novosti-generalniyat-sekretar-na-oon-e-poiskal-uskoryavaneto-na-tarseneto-na-miren-variant-za-idlib.html", "text": "Генералният секретар на ООН Антонио Гутереш се обърна с молба към участниците в астанинския формат на срещи за разрешаването на конфликта в Сирия и да намерят мирно решение на въпроса, защото се опасява от възникване на хуманитарна катастрофа, предава  РИА Новости. \r\n„Генералният секретар призовава гарантите от Астана да активизират своите усилия по търсене на мирно решение на ситуацията в Идлиб, последната останала зона на деескалация“, съобщава официалният представител на ООН Стефан Дюжарик. \r\nСпоред него „генералният секретар е дълбоко обезпокоен от растящите рискове за хуманитарна катастрофа при пълномащабна операция в провинция Идлиб в Сирия“.  \r\nДюжарик отбеляза, че Гутереш отново напомня за категоричната неприемливост на всякакво използване на химическо оръжие. \r\n„Генералният секретар настоятелно призовава правителството на Сирия и всички страни да проявяват сдържаност и да отделят първостепенно внимание върху защитата на цивилните лица“, добавя с в съобщението.  Виктор Турмаков", "date": "2018.08.29", "title": "РИА Новости: Генералният секретар на ООН е поискал ускоряването на търсенето на мирен вариант за Идлиб"}
{"url": "http://www.focus-news.net/news/2018/08/29/2561273/stoyan-aleksiev-op-gradini-i-parkove-plovdiv-parkovite-prostranstva-na-teritoriyata-na-grada-sa-nad-100-ezhednevno-se-izvarshvat-deynosti-po-tyahnata-poddrazhka.html", "text": "Парковите пространства на територията на град Пловдив са над 100, като в това число влизат освен големите, превърнали се в знакови места за срещи, отдих и забавление, така и парковите площи, разположени в междублоковите пространства. Това каза за  Радио „Фокус“ – Пловдив  Стоян Алексиев, директор на ОП „Градини и паркове“ в града. По думите му във всеки един от кварталите на града има средно по 15-20 паркови пространства, сред тях до 4-5 големи паркове и междублоковите пространства с детски площадки. „Всеки ден се почиства, някъде и по два пъти на ден. Окосява се тревата, боядисват се пейки, катерушки и други съоръжения“, каза Алексиев. \r\nНа територията на Община Пловдив са разположени две сравнително големи лесопаркови зони – Парк „Отдих и култура“ – в западната част на града до Гребен канал, и Парк „Лаута“ в югоизточната част на града, в близост до ЖР „Тракия”. Тези паркови площи са за широко обществено ползване, но поради своята специфика на непрекъснати дървесни масиви и характерно разположение те имат ключово значение за зелената система и огромна екологична стойност за града. \r\nОсновата на Зелената система на Пловдив се формира от парковите елементи, включващи хълмовете, по-големите паркови площи, крайречната зеленина на река Марица и множество по-малки градини, формиращи “мозаечна структура“. Тя се допълва от зелените площи със специално предназначение – преди всичко гробищните паркове и ботаническа градина, и зелените площи за ограничено обществено ползване, реализирани към жилищните комплекси и обществените сгради, както и уличното озеленяване. \r\nТони МИХАЙЛОВ", "date": "2018.08.29", "title": "Стоян Алексиев, ОП „Градини и паркове“ – Пловдив: Парковите пространства на територията на града са над 100, ежедневно се извършват дейности по тяхната поддръжка"}
{"url": "http://www.focus-news.net/news/2018/08/29/2561274/sport-serhio-peres-pregovarya-s-maklaran-za-zavrashtane-prez-2019-godina.html", "text": "Серхио Перес преговаря с ръководството на Макларън за евентуално завръщане в тима през следващия сезон, предава  Sky Sports . \r\nТой е един от четиримата пилоти, които се съревновават за място до Карлос Сайнц Младши. От Макларън са отказали да коментират вариантите за нов пилот в отбора, но според британската медия кандидатите са Перес, Стофъл Вандоорн, Естебан Окон и Ландо Норис. \r\nСерхио беше нает от Макларън за заместник на Люис Хамилтън през 2013, но се задържа в отбора само една година. В последствие кариерата му се разви във Форс Индия, където той приключи седми в миналогодишния шампионат.", "date": "2018.08.29", "title": "Спорт: Серхио Перес преговаря с Макларън за завръщане през 2019 година"}
{"url": "http://www.focus-news.net/news/2018/08/29/2560911/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Европейските правителства се опитват да намерят начин да заобиколят санкциите на САЩ срещу Иран: Германия и Франция заявиха, че работят над финансови решения, чрез които да избегнат санкциите на Вашингтон срещу държави като Ислямската република, сред които е и намеса на Централните банки. Дискусиите, които включват и Великобритания, са сигнал, че европейските сили се опитват сериозно да демонстрират по-голяма независимост от САЩ, тъй като президентът Доналд Тръмп следва програмата си \"Америка на първо място\",  пише Даниел Ларисън, един от основните автори на авторитетното списание  . Материалът изразява лично мнение и не отразява позицията на Агенция „Фокус“.  \r\nНашите европейски съюзници имат всички основания да се противопоставят на изнудването чрез санкциите срещу  Иран. Фактът, че те се опитват да се противопоставят на администрацията на Тръмп, трябва да ни каже колко абсурдна и ирационална е иранската политика на нашето правителство. САЩ нарушиха ядрената сделка по-рано тази година и сега се опитват да принудят и другите страни да я нарушават. Тези правителства не се опитват да налагат интересите си над други и всичко, което правителството на Тръмп постига е, че разваля отношенията с някои от най-важните ни съюзници и търговски партньори заради странната си обсесия с Иран. \r\nСъюзниците ни договориха СВПД (Съвместният всеобхватен план за действие за иранската ядрена програма) заедно със САЩ ите са тези, които се съобразяват с поетите от тях ангажименти в рамките на това споразумение. Франция, Германия и Великобритания не правят това, защото имат голяма нужда да правят бизнес с Иран, а защото смятат, че САЩ се опитват да ги принудят да изпълнят разрушителното решение на Тръмп да се отрекат от ядрената сделка за незаконна и неприятна намеса в техните дела. Европейската съпротива по този въпрос е и явно доказателство, че прекомерната употреба на сила и злоупотребите със санкциите на нашето правителство започват да карат иначе кооперативни правителства да преосмислят подкрепата си за тези мерки. Външният министър на Франция обяви позицията си много ясно. Френското правителство вижда това като въпрос на утвърждаване на суверенитета си срещу опита да му бъде наложена американската политика срещу собствената му воля: \r\n„Ние, с Германия, сме решени да работим за създаването на независим европейски или фреснко-германски финансов инструмент, който да ни позволи да не се превърнем в косвени жертви на екстериториалните санкции на САЩ“, заяви Бруно льо Мейр в понеделник по време на среща с медийната асоциация AJEF. „Искам Европа да бъде суверенен континент, а не васал и това означава тотално независими финансови инструменти, които в момента не съществуват“. \r\nСъюзниците ни възприемат вторичните санкции на САЩ като атака срещу тях и техните интереси и не бива да се изненадваме, когато предприемат действия, за да се противопоставят на тази атака. Подобно на толкова много други скарвания с други правителства, разривът с с Европа заради санкциите срещу Иран е напълно ненужен и би могъл да бъде коригиран много бързо, ако САЩ престане да нарушава ядрената сделка. Безразсъдното отхвърляне от страна на Тръмп на успешно споразумение за неразпространение на ядрено оръжие продължава да носи негативи на САЩ и вреди на отношенията ни с други големи сили без основание. \r\n***  САЩ е в ход подготовка за възобновяване на военните учения с Южна Корея, след като в началото на лятото в знак на добра воля към Пхенян решиха да ги преустановят, съобщава американското издание  Washington Examiner .  \r\n„Предприехме стъпки за спиране на някои от най-големите военни учения като мярка за добросъвестност\", подчерта министърът на отбраната на САЩ Джеймс Матис пред репортери. „Нямаме намерение да ги задържаме повече“, допълни Матис в рамките на пресконференция – една от редките, които се свикват в Пентагона.  \r\nПрез юни американският президеент Доналд Тръмп изненада администрацията си, като обяви, че Пентагонът няма да провежда „военни игри\" в района на Корейския полуостров. Съответното изявление той направи след срещата си с лидера на Пхенян Ким Чен-ун в Сингапур. „Ще спестим пари, като не организираме военни игри, а вместо тях водим добросъвестни преговори - кои са двете страни!\", написа тогава Тръмп в социалната мрежа „Туитър“.  \r\nМатис заяви, че решенията за възобновяването на ученията през следващата година ще бъдат взети след консултация с Държавния департамент на САЩ. Изявлението му бе направено броени дни, след като Тръмп отмени планираното пътуване на първия дипломат на Вашингтон Майк Помпео в Северна Корея, подчертават от редакцията. \r\n*** Турция е „дълбоко огорчена“ от коментарите на френския президент Еманюел Макрон относно перспективите за приемането й в Европейския съюз, съобщава електронното издание на турския вестник  Yeni Safak , като се позовава на изявление на Министерството на външните работи в Анкара.  \r\n„Думите на френския президент Еманюел Макрон, че нашата страна е антиевропейски настроена, не съответстват на действителността“, се подчертава в разпространения текст. \r\n„Те са далеч от разбирането на реалностите в Турция“, се казва още в изявлението от външнополитическото ведомство в Анкара. „Страната ни премина през много труден период след опита за преврат на 15 юли (2016 г. – б. р), въпреки това миналия месец извънредното положение в страната беше вдигнато, Турция влезе във фаза на нормализация и преминаване към президентска система на управление, която благоприятства нейния напредък, особено що се отнася до реформите, изисквани от Европейския съюз“, пише още в позицията на турското външно министерство, цитирана от изданието. \r\n„Твърденията на Макрон за Турция, въпреки нашите многократни обяснения, показва колко далеч е той от разбирането на реалностите в Турция“, се подчертава в текста, цитиран от Yеni Safak. \r\nВ изявлението на Министерството на външните работи на Турция се посочва отново, че страната е неделима част от Европа както от политическа, така и от историческа и географска гледна точка. \r\nВ позицията на министерството се проблематизира  многократната употреба на термина „ислямски терор“ в речта на Макрон.„Бихме желали още веднъж да подчертаем, че е сериозна грешка религията да се свързва с подобни действия, като се пренебрегва фактът, че тероризмът няма религия, народност или раса“, категорични са от турското външнополитическо ведомство. \r\n***  Окръжният съд в Ерусалим даде зелена светлина за легализацията на централната заселническа общност в Западния бряг „Мицпе Крамим“ в решение, отсъдено във вторник, използвайки безпрецедентна законна тактика, която може да открие пътя за регулирането на десетки други нелегални общности, намиращи се отвъд „Зелената линия“ (установената граница от 1949 година между Израел и арабските му съседи), пише електронното издание на израелския вестник  The Times of Israel . \r\nИзползвайки политика, позната като „пазарно регулиране“, съдия Арнон Дарел отсъди, че постройка, изградена без нужните разрешения, не е нужно да бъде разрушена, защото заселниците са се установили в общността „с добри намерения“. \r\nОбщността „Мицпе Крамим“ е установена през 1999 година и е съседна на заселническата общност „Кочав Хашачар“. Десет години по-късно, група палестинци, претендирайки за собственост над земята, върху която общността се е заселила, е подала петиция към Върховния съд на Израел, за да бъде премахната общността от 40 семейства. \r\nЗа да бъде забавен процесът, заселниците – представлявани от Харел Арнон, същият съдия защитаващ узаконяването на общностите от заселници в Западния бряг във Върховния съд от името на правителството – са подали собствена петиция към Ерусалимския окръжен съд, твърдейки че министерството на отбраната е отговорно за това, че е издало редица разрешителни в „Мицпе Кармим“ и че следователно не трябва да разрушава общност, която – поне частично – е помогнало да се изгради. \r\nСъдия Арнон Дарел е приел исканията на жителите във вторник, твърдейки, че мълчаливата подкрепа на правителството в установяването на заселническата общност, е представител на добра воля от тяхна страна. \r\nВъпреки, че крайният резултат е един и същ, така наречената „пазарна регулация“ се различава от преди приетия закон за легализация на заселническите общности, тъй като дава възможност на съда да позволява на такава общност да бъде одобрена със задна дата, дори ако няма установен собственик. \r\n***", "date": "2018.08.29", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/08/29/2561283/sport-bivshiyat-vitseprezident-na-fifa-huan-anhel-napout-e-osaden-na-devet-godini-zatvor-za-podkup.html", "text": "Бившият вицепрезидент на ФИФА Хуан Анхел Напоут е осъден на девет години затвор за вземане на подкуп за корупция. \r\nТой трябва да плати и глоба в размер на един милион долара. \r\n  През август бившият президент на Бразилската конфедерация по футбол Хосе Мария Марин получи четири години затвор също за подкуп.  Виктор Турмаков", "date": "2018.08.29", "title": "Спорт: Бившият вицепрезидент на ФИФА Хуан Анхел Напоут е осъден на девет години затвор за подкуп"}
{"url": "http://www.focus-news.net/news/2018/08/29/2560912/predstoyashti-sabitiya-v-stranata-za-29-avgust-agentsiya-fokus.html", "text": "*** \r\nОт 10.00 часа Министерският съвет ще проведе редовно правителствено заседание. \r\n*** \r\nОт 7.30 часа пред централния вход на УМБАЛСМ „Н.И. Пирогов“ ще бъде даден брифинг с актуална информация за състоянието на настанените в болничното заведение пострадали от катастрофата край Своге.  \r\n*** \r\nОт 9.00 часа пред сградата на БАН (бул. „Цар Освободител“) работещите в Националния институт по метеорология и хидрология (НИМХ) ще излязат на протест. В 9.30 часа пред сградата на Министерския съвет протестиращите ще поставят отново исканията си за извеждане на НИМХ от БАН.  \r\n*** \r\nОт 10.30 часа в Специализирания наказателен съд ще се проведе заседание за разглеждане на молба за изменение на мярка за неотклонение от „Задържане под стража“ в по-лека по отношение на подсъдимата Десислава Иванчева.  \r\n*** \r\nВ 7.10 часа в зала 5 на Министерството на образованието и науката ще бъде изтеглен изпитният вариант за втория държавен зрелостен изпит по предмет по избор. Вариантът ще важи за всички предмети. Изпитът ще започне в 8.00 часа. След 16.30 часа на сайта на Министерството ще бъдат публикувани тестовете по различните предмети с ключ с верните отговори.  \r\n*** \r\nОт 10.30 часа в залата на  бул. „Витоша” 18  (централата на ДСБ), експерти от екипа на Управленска алтернатива на Демократична България ще дадат пресконференция, на която ще представят екшън план за устойчиво управление на информационните ресурси в държавната администрация. \r\n*** \r\nОт 11.00 часа в Националния пресклуб на БТА ще се проведе пресконференция на Сдружение „Граждани за устойчиво развитие“ за спиране на търга за ЛОТ 3.2 от автомагистрала „Струма“ в Кресненското дефиле.  \r\n*** \r\nОт 12.00 часа в зала 1 на Столична община пресконференция ще дадат кметът на София Йорданка Фандъкова и председателят на Столичния общински съвет и председател на Фондация „София – Европейска столица на спорта“ Елен Герджиков. По време на събитието ще бъде обявено запазването на титлата „Европейска столица на спорта“ и Програмата от спортни прояви на Фондацията за 2019 г.  \r\n*** \r\nОт 12.00 часа в Заседателна зала на БТА ще се проведе пресконференция по повод организирането на XIV Световна среща на българските медии. \r\n*** \r\nОт 12.00 часа пред Министерството на земеделието, храните и горите ще се проведе основната демонстрация от изданието на Фермерския фестивал. Пъдпъдъчите яйца са темата на изданието.  \r\n*** \r\nОт 13.00 часа в централата на ПП АБВ (ул. „Врабча“ 23) ръководството на партията ще даде пресконференция. В нея ще участват основателят на АБВ и президент на България (2002-2012) Георги Първанов, председателят на АБВ-младежи за София Пламена Заячка и председателят на политическата сила Румен Петков. На събитието ще бъде изразена позиция по взаимоотношенията между България и Македония.  \r\n*** \r\nОт 18.00 часа в градската художествена галерия ще бъде представена изложбата „Идентичност между символика и цветове“.  \r\n*** \r\nОт 9.00 часа на плаж „Камчия“ пред клуб-ресторант „Кристал“ ще бъде открити VII-те Летни универскитетски спортни игри.  \r\n*** \r\nОт 11.00 часа на бул. „В. Левски“, в южното платно на бул. „В. Левски“ срещу ул. „Дубровник“, ще се състои официална церемония „Първа копка“ за успешен старт на строително-монтажните работи  на обект \"Реконструкция на улична мрежа по трасето на бул. \"Васил Левски\" в участъка от ул. \"Подвис\" до  бул. \"8-ми Приморски полк\" в т.ч. велоалея, изпълняване на мероприятия за подобряване на достъпната среда и ремонт на автомобилни и пешеходни подлези\" по проект „Интегриран градски транспорт на Варна – втора фаза“.  \r\n***    \r\nОт 09.00 часа в Спортен център „Хемус“  започва Държавно първенство по тенис за мъже н жени – официално откриване.  \r\n***  \r\nОт 10.00 часа в Читалище „Надежда - 1869“ ще се проведе Творческо ателие „Красотата на фолклора“ с Райчо Димитров.  \r\n***  \r\nОт 10.30 часа в пресклуба на БТА ще се състои пресконференцията на Бюрото по труда.  \r\n***  \r\nОт 11.00 часа в пресклуба на БТА ще се състои пресконференция на фотографа Найден Найденов във връзка с предстоящата изложба \"Хората на Европа\". Найден Найденов е дългогодишен фотограф  на БТА, в. Борба, в. Янтра Днес и други медии. Живее в България и във Франция.  \r\n***  \r\nОт 13.00 часа в Читалище „Надежда - 1869“ започва инициативата „В помощ на библиотекаря“ – кампания за ученици от 5 до 8 клас.  \r\n***  \r\nОт 20.00 часа на Сцена „Арт лято“ до ХГ „Борис Денев“ започва  „Моята вдъхновяваща история – Vol. 2“.  \r\n*** \r\nОт 18.30 часа в Общината ще бъде открита изложба от уникални съкровища. Експонатите от изложбата са намерени при разкопките на могила в Гълъбово, по-стара от древната Троя, известна в научните среди като „Култура Гълъбово\", позната на археолозите от цял свят, но малко известна у нас.   \r\n*** \r\nОт 10.30 часа в художествената галерия в Добрич ще бъде открита изложба на детски рисунки „Моето лято в галерията“. Ще бъдат връчени и наградите от едноименния конкурс.  \r\n*** \r\nОт 10.30 часа в заседателната зала на Община Каварна ще се проведе пресконференция на доц. д-р и.н Бони Петрунова, Нина Ставрева кмет на община Каварна и Пенко Георгиев директор на Исторически музей-Каварна. \r\n*** \r\nОт 17.30 часа в залата на Възрожденското училище ще се проведе обществено обсъждане на изпълнението на бюджета и сметките за средства от Европейския съюз на Община Кюстендил и състоянието на общинския дълг към 31 декември 2017 година. \r\n*** \r\nОт 10.00 часа в пресклуба на БТА ще се състои пресконференция на НПО Сдружение „Бъдеще за с. Труд“  на тема „Нередности в местната власт и бъдещи действия\".  \r\n*** \r\nОт 11. 00  часа в в зала №105 на Общината ще се проведе пресконференция на ръководството на Общински съвет - Сливен. Пресконференцията е по повод предстоящото на 30 август заседание на Общинския съвет. \r\n*** \r\nОт 10.00 часа в парк „Артилерийски“ ще бъдат показани въоружение и техника от военнослужещи от 38-и механизиран батальон-Стара Загора по повод 20 години от създаването на Втора тунджанска механизирана бригада.  \r\n*** \r\nОт 10.00 часа до 12.30 часа в Детския отдел на библиотека „Родина“ ще се проведе лятна детска академия.  \r\n*** \r\nОт 11.00 часа в зала 2 на Община Стара Загора ще се проведе пресконференция по повод провеждането на „BEERфест“. \r\n*** \r\nОт 19.30 часа в Кукления театър ще се проведе Десета международна творческа лаборатория „Оруел“. \r\n***   \r\nОт 10.00 часа в зала 203 на общината ще се проведе брифинг.", "date": "2018.08.29", "title": "Предстоящи събития в страната за 29 август (Агенция „Фокус“)"}
{"url": "http://www.focus-news.net/news/2018/08/29/2561285/lokalno-makedoniya-16-dushi-sa-arestuvani-v-kosovo-za-nezakonen-trafik-na-orazhie.html", "text": "Косовската полиция в операция с кодово име „Око“, проведена в Прищина, Гниляне и Урошевац, арестува 16 души, заподозрени в незаконна търговия с оръжие, предава македонската електронна медия   „Локално“. \r\n„Службата за борба с организираната престъпност, в сътрудничество с Държавната прокуратура, проведе интензивно разследване, с цел изясняване на престъпните действия на няколко заподозрени, които се занимават с  контрабанда на оръжие“, съобщава косовската полиция. \r\nАкцията е проведена на 16 места в трите града и е довела до арестуването на 16 души и изземване на оръжия и боеприпаси, както и на парични средства и други доказателства. \r\n„В акцията са иззети веществени доказателства: 19 хил. евро, 3 броя дългоцевно оръжие, 17 броя късоцевно оръжие, 2850 куршуми от различен калибър, 20 касети, един български паспорт, три телефона, други документи, необходими за по-нататъшна съдебна процедура. Заподозрените, със заповед на прокурора, са задържани“, пише в заявлението.  Виктор Турмаков \r\nпредаде кореспондентът на МИА от Прищина.", "date": "2018.08.29", "title": "„Локално“ (Македония): 16 души са арестувани в Косово за незаконен трафик на оръжие"}
{"url": "http://www.focus-news.net/news/2018/08/29/2561277/kanal-5-makedoniya-vmro-dpmne-se-otkaza-ofitsialno-ot-izpolzvaneto-na-darzhavni-sredstva-za-kampaniyata-za-referenduma.html", "text": "Опозиционната ВМРО-ДПМНЕ няма да използва държавни средства за кампанията за референдума за името, предава скопската телевизия  „Канал 5“ . Съответното решение партията взе след вътрешнопартийни консултации, продължили няколко часа.  \r\nТелевизията подчертава, че водената от Християн Мицковски партия все още не е обявила официалната си позиция за това дали ще участва в референдума или ще призове гражданите към бойкот. В комюнике, което парламентарната група на ВМРО-ДПМНЕ е изпратила до председателя на парламента Талат Джафери се посочва, че решението на правителството за бюджетното финансиране на кампанията не е в интерес на гражданите на Македония.  \r\nВМРО-ДПМНЕ изрази увереност, че средствата за кампанията трябва да бъдат използвани за реализиране на проекти в областта на образованието, земеделието или армията. \r\n„Ние призоваваме правителството и неговите депутати да се откажат от средствата за самореклама под прикритието на референдума. Те трябва да бъдат насочени към конкретни проекти в реалния сектор“, твърдят от ВМРО-ДПМНЕ.  \r\nСпоред съобщенията в сряда трябваше да стане ясно как ще бъдат разпределени 80-те милиона денара за публична пропаганда, но по-късно от парламента поясниха, че това ще се случи в четвъртък. Депутатите няма да получават средствата директно, но законодателният орган ще закупи медийно пространство за кампанията, което ще бъде разделено пропорционално.   Тереза Герова", "date": "2018.08.29", "title": "„Канал 5“ (Македония): ВМРО-ДПМНЕ се отказа официално от използването на държавни средства за кампанията за референдума"}
{"url": "http://www.focus-news.net/news/2018/08/29/2560916/pregled-na-nyakoi-ot-osnovnite-temi-v-amerikanskiya-pechat-agentsiya-fokus.html", "text": "Опитите на европейските правителства да заобиколят санкциите на САЩ срещу Иран, сравнение между политическите процеси в Полша и Унгария с тези в САЩ, подготвяното възстановяване на военните учения на Южна Корея и САЩ и насилието извършено в германския град Кемниц са сред водещите теми в американския печат във вторник, 28 август.  Европейските правителства се опитват да намерят начин да заобиколят санкциите на САЩ срещу Иран: Германия и Франция заявиха, че работят над финансови решения, чрез които да избегнат санкциите на Вашингтон срещу държави като Ислямската република, сред които е и намеса на Централните банки. Дискусиите, които включват и Великобритания, са сигнал, че европейските сили се опитват сериозно да демонстрират по-голяма независимост от САЩ, тъй като президентът Доналд Тръмп следва програмата си \"Америка на първо място\",  пише Даниел Ларисън, един от основните автори на авторитетното списание  . Материалът изразява лично мнение и не отразява позицията на Агенция „Фокус“.  \r\nНашите европейски съюзници имат всички основания да се противопоставят на изнудването чрез санкциите срещу  Иран. Фактът, че те се опитват да се противопоставят на администрацията на Тръмп, трябва да ни каже колко абсурдна и ирационална е иранската политика на нашето правителство. САЩ нарушиха ядрената сделка по-рано тази година и сега се опитват да принудят и другите страни да я нарушават. Тези правителства не се опитват да налагат интересите си над други и всичко, което правителството на Тръмп постига е, че разваля отношенията с някои от най-важните ни съюзници и търговски партньори заради странната си обсесия с Иран. \r\nСъюзниците ни договориха СВПД (Съвместният всеобхватен план за действие за иранската ядрена програма) заедно със САЩ ите са тези, които се съобразяват с поетите от тях ангажименти в рамките на това споразумение. Франция, Германия и Великобритания не правят това, защото имат голяма нужда да правят бизнес с Иран, а защото смятат, че САЩ се опитват да ги принудят да изпълнят разрушителното решение на Тръмп да се отрекат от ядрената сделка за незаконна и неприятна намеса в техните дела. Европейската съпротива по този въпрос е и явно доказателство, че прекомерната употреба на сила и злоупотребите със санкциите на нашето правителство започват да карат иначе кооперативни правителства да преосмислят подкрепата си за тези мерки. Външният министър на Франция обяви позицията си много ясно. Френското правителство вижда това като въпрос на утвърждаване на суверенитета си срещу опита да му бъде наложена американската политика срещу собствената му воля: \r\n„Ние, с Германия, сме решени да работим за създаването на независим европейски или фреснко-германски финансов инструмент, който да ни позволи да не се превърнем в косвени жертви на екстериториалните санкции на САЩ“, заяви Бруно льо Мейр в понеделник по време на среща с медийната асоциация AJEF. „Искам Европа да бъде суверенен континент, а не васал и това означава тотално независими финансови инструменти, които в момента не съществуват“. \r\nСъюзниците ни възприемат вторичните санкции на САЩ като атака срещу тях и техните интереси и не бива да се изненадваме, когато предприемат действия, за да се противопоставят на тази атака. Подобно на толкова много други скарвания с други правителства, разривът с с Европа заради санкциите срещу Иран е напълно ненужен и би могъл да бъде коригиран много бързо, ако САЩ престане да нарушава ядрената сделка. Безразсъдното отхвърляне от страна на Тръмп на успешно споразумение за неразпространение на ядрено оръжие продължава да носи негативи на САЩ и вреди на отношенията ни с други големи сили без основание. \r\n*** Авторитетният американски вестник The New York Times публикува коментарна статия на нобеловия лауреат по икономика за 2008 г. Пол Кругман, в която той прави паралел между политическите процеси  в Полша и Унгария, и тези в САЩ. В материала, озаглавен „Защо това може да се случи тук: Много сме близо до това да се превърнем във втора Полша или Унгария“. \r\nИ в двете държави управляващите партии  - „Право и справедливост“ в Полша и „Фидес\" в Унгария, наложиха режими, които поддържат форми на народни избори, но са разрушили независимостта на съдебната система, потиснали са свободата на печата,  институционализирали са корупцията в широки мащаби и ефективно са делегитимирали несъгласието. Резултатът изглежда е една управляваща партия в обозримо бъдеще, уверен в Кругман.  \r\nСпоред автора същото може лесно да се случи и в САЩ. „Някога, неотдавна, имаше време, когато хората казваха, че нашите демократични норми и нашата славна история на свобода ще ни защитят от подхлъзване към тиранията. Всъщност, някои хора още го твърдят. Но, за да вярваме в това днес, трябва да сме слепи. Истината е, че Републиканската партия е готова, дори жадува да се превърне в американската версия на „Право и справедливост“, използвайки сегашната си политическа власт, за да управлява завинаги“, пише Кругман.  \r\n„Само погледнете какво става на щатско ниво. В Северна Каролина, след като демократите спечелиха губернаторското място, републиканците използваха последните дни на предшественика му, за да лишат кабинета на губернатора от много от неговите правомощия. В Западна Вирджиния републиканските законодатели експлоатираха оплаквания за прекомерни разходи, за да обвинят в държавна измяна състава на целия Върховния съд и да го заменят с хора, лоялни на партията. И това са само случаите, които са получили национално внимание…“, подчертава авторът. \r\nКакво да кажем за развитията на национално равнище? Тук нещата стават страшни. В момента сме на ръба. Ако се наклоним в грешната посока – особено, ако републиканците запазят контрола над двете камари на Конгреса през  ноември  (след междинните избори – бел.р.) – ще се превърнем във втора Полша или Унгария по-бързо, отколкото може да си представите“ пише Кругман. \r\nСпоред него причините за настоящото политическо развитие както в Полша и Унгария, така и в САЩ не са тревогите, свързани с икономката, а „развихрянето на белия национализъм“. Авторът обаче не обосновава тази своя теза. \r\n***  САЩ е в ход подготовка за възобновяване на военните учения с Южна Корея, след като в началото на лятото в знак на добра воля към Пхенян решиха да ги преустановят, съобщава американското издание  Washington Examiner .  \r\n„Предприехме стъпки за спиране на някои от най-големите военни учения като мярка за добросъвестност\", подчерта министърът на отбраната на САЩ Джеймс Матис пред репортери. „Нямаме намерение да ги задържаме повече“, допълни Матис в рамките на пресконференция – една от редките, които се свикват в Пентагона.  \r\nПрез юни американският президеент Доналд Тръмп изненада администрацията си, като обяви, че Пентагонът няма да провежда „военни игри\" в района на Корейския полуостров. Съответното изявление той направи след срещата си с лидера на Пхенян Ким Чен-ун в Сингапур. „Ще спестим пари, като не организираме военни игри, а вместо тях водим добросъвестни преговори - кои са двете страни!\", написа тогава Тръмп в социалната мрежа „Туитър“.  \r\nМатис заяви, че решенията за възобновяването на ученията през следващата година ще бъдат взети след консултация с Държавния департамент на САЩ. Изявлението му бе направено броени дни, след като Тръмп отмени планираното пътуване на първия дипломат на Вашингтон Майк Помпео в Северна Корея, подчертават от редакцията. \r\n***  По социалистическо време, източногерманският град Кемниц носи името „Карлмакрсщадт“ в чест на комунистическата икона, през последните два дни, обаче, 240 хилядния град произведе заглавия от противната страна на политическия сектор, след като ксенофобски изстъпления заслужиха осъждането на германския канцлер Ангела Меркел. Насилието дойде след заявление от властите в неделя, че 35-годишен мъж е убит в града, в резултат от „кавга между няколко души от различни националности“. Един сириец и един иракчанин са арестувани след инцидента,   пише   Фактите и мненията в материала са на автора и не отразяват позицията на Агенция „Фокус“.  \r\nВ хода на демонстрациите заради убийството, след това крайнодесни банди нападаха чужденци, при което няколко души бяха ранени. Още най-малко шестима души пострадаха в понеделник, когато крайнодесни групи, неонацисти и леви демонстранти се биха в същия град. \r\nВластите заявиха във вторник, че разследват 10 протестиращи, обвинение, че са правили забранения „хитлеристки поздрав“. \r\nНасилието се случва само броени седмици преди местните избори в съседната федерална провинция Бавария, където консервативният Християнсоциален съюз е обвиняван, че играе играта на крайнодесните популисти, като разпалва напрежение между бежанците и германските граждани. Един от най-изтъкнатите политици на ХСС – вътрешният министър Хорст Зеехофер – засега отказва да коментира атаките, въпреки че целият политически спектър вече ги осъди. \r\nВъв федералната провинция Саксония, където се намира Кемниц, крайнодясната партия \"Алтернатива за Германия\" е на второ място в анкетите, като управляващият Християндемократически съюз (ХДС) на Меркел е само с 5 процентни пункта напред. Независимо, че първоначално доброжелателната политика на Меркел към бежанците не повлия на рейтингите на ХДС в много западни федерални провинции, където има много повече бежанци, крайнодесните в Саксония се справиха далеч по-добре в капитализацията на страховете от миграцията. \r\nАнализаторите вярват, че силното представяне на десните популисти в провинцията е свързано с ксенофобското насилие, въпреки че ръководството на АзГ се дистанцира от инцидентите през уикенда. Саксония е сред германските провинции, където се упражнява най-много насилие срещу бежанци и други чужденци от много  години, с близо 100 инцидента миналата година, според държавните служби за сигурност. \r\nАзГ отново бе обвинена, че е допринесла за насилието в понеделник, след като един от депутатите й е написал в „Туитър“, че „хората ще излязат на улиците и ще се защитят сами“, ако властите не го направят. \r\nДокато местните власти се опитваха да обяснят защо органите на реда не са успели да предотвратят сблъсъците втори ден поред, германското правителство осъди остро инцидентите от Берлин. \r\n„В нашата държава няма място за подобни размирни демонстрации, преследване на хора, които изглеждат от различен произход и се опитват да разпространяват омраза по улиците“, заяви говорителят на Меркел Щефан Зайберт. \r\nВъв вторник външният министър на Германия Хайко Маас свърза инцидентите в Източна Германия с речта на Мартин Лутър Кинг „Имам мечта“, направена преди точно 55 години. „Докато радикалите устройват преследвания, имаме много път да изминем, докато мечтата ни за равни права се сбъдне“, заяви социалдемократът Маас. \r\n***", "date": "2018.08.29", "title": "Преглед на някои от основните теми в американския печат (Агенция „Фокус“)"}
{"url": "http://www.focus-news.net/news/2018/08/29/2561278/abv-nastoya-za-argumentirana-reaktsiya-na-dumite-na-zoran-zaev-za-ilindensko-preobrazhenskoto-vastanie-obzor.html", "text": "АБВ настоя Интердисциплинарната комисия да се произнася по спорните въпроси между България и Македония в исторически план. Повод за това искане на партията е изказването премиера на Македония Зоран Заев, че Илинденско-Преображенското въстание е македонско.  На пресконференция президентът на Република България в периода 2002-2012 г. и основател на АБВ Георги Първанов коментира, че трябва да заявим категорично, че общото между България и Македония е в единното национално съмосъзнание на населението по територията на сегашните две държави. „Говоря за българското национално самосъзнание. Единни са националните цели и задачи от Средновековието, през Възраждането. Не казвам през времето, когато сме били в Османската империя“, обясни той и допълни, че визира възраждането, когато сме имали единни борби, а не просто цели и задачи, включително и около Илинденско-Преображенското въстание.  По думите му затова Илинденско-Преображенското въстание е българско. „Защото преобладаващата част от населението, участниците, въстаниците, а не само инициаторите, организаторите и ръководителите, всички те имат българско самосъзнание“, каза още Първанов. Той уточни, че тази теза не бива да се тълкува като опит да внушим нещо на съвременните  жители на Битолско, Крушевско или Скопие. По думите му те могат да се самоопределят както си искат, а ние трябва да приемем тяхната различност.   \r\nСпоред Първанов сега една от основните задачи пред правителството ни е да защити националния интерес на България, запазвайки и развивайки добрите отношения с Македония на базата на пълна яснота по понятието „обща история“.  Първанов заяви, че най-твърдо по въпроса с Илинденско-Преображенското въстание е звучал премиерът Бойко Борисов, но тази му твърдост не отнема възможността да се реагира по същество и с аргументи да се влезе в преговори с правителството на Скопие за някакво общо становище. Според него договорът за добросъседство е трябвало да съдържа становище за българския характер на въстанието. „Много важно е оттук нататък да убедим нашите най-близки приятели от Македония в историческата истина и това може да започне с едно становище, което не търпи отлагане, на Интердисциплинарната комисия, която да подаде експертната си визия и съответно на правителствено или парламентарно ниво тя да бъде утвърдена и по този начин да затворим възможността за политиците да спекулират“, заяви той.  \r\nПърванов поясни, че първата стъпка е да приемем общо разбиране по темата за единната ни история. „Българското правителство трябва да влезе в диалог с македонските си колеги, на базата на разработена експертна позиция от БАН и Интердисциплинарната комисия и да постигне това разбиране, че Илинденско-Преображенското въстание, всички събития от периода на Възраждането и първите десетилетия от 20 в., са български по своя характер, че македонската държава израства такава от българската нация, от българското казано най-общо“, заяви Георги Първанов. По думите му, ако това не стане ще водим всяка година по няколко спора, които могат да затлачат отново отношенията между България и Македония, независимо от договора за добросъседство. Първанов допълни, че около година след подписването на въпросния договор отново възникват конфликтни точки между двете държави, а македонизмът,  за който се говореше, че вече е изкоренен, всъщност продължава да съществува.", "date": "2018.08.29", "title": "АБВ настоя за аргументирана реакция на думите на Зоран Заев за Илинденско-Преображенското въстание (ОБЗОР)"}
{"url": "http://www.focus-news.net/news/2018/08/29/2560920/izvestiya-ukrayna-opredeli-usloviyata-za-raztrogvane-na-dogovora-za-priyatelstvo-s-rusiya.html", "text": "Украйна има намерение официално да обяви разтрогването на Договора за приятелство, сътрудничество и партньорство с Русия, подписан през 1997 година, до края на септември, заяви министърът на външните работи Павло Климкин във вторник, пише електронното издание на руския вестник  „Известия“ . \r\nТой заяви, че за Украйна не може да има договор за приятелство и сътрудничество с Русия и уточни, че този въпрос не е бил разглеждан по-рано на по-високо ниво, заради определени юридически проблеми. \r\nПо-рано в същия ден президентът на Украйна Петро Порошенко съобщи, че е инструктирал министерството на външните работи в скоро време да предостави документи за започването на денонсиране на договора за приятелство с Русия. \r\nНачалникът на комисията към Държавната дума по работите на ОНД, евразийската интеграция и отношенията със съотечествениците Леонид Калашников заяви, че договорът от 1997 година вече няма особен смисъл. \r\nПоследствията от разтрогването на договора за приятелство с Русия от страна на Украйна беше оценен и от члена на Федералната съветна комисия по международни работи от Крим Сергей Цеков. По думите му, за Киев разтрогването на договора ще се отрази негативно на Украйна, а за Русия ще премине почти незабелязано.  Йонислав Дочев", "date": "2018.08.29", "title": "„Известия“: Украйна определи условията за разтрогване на договора за приятелство с Русия"}
{"url": "http://www.focus-news.net/news/2018/08/29/2560913/ria-novosti-viktor-orban-nazova-usloviyata-za-bezopasnost-v-es-ot-migrantite.html", "text": "Министър-председателят на Унгария Виктор Орбан заяви, че от успеха на действията на вътрешния министър и вицепремиер на Италия Матео Салвини в областта на миграционната политика, в момента зависи безопасността на Европейския съюз, предава  РИА Новости . \r\n„От успеха на Салвини зависи безопасността на Евросъюза. Молим го да не отстъпва от позицията си. За да защитим границите, сме готови да окажем всякаква възможна помощ“, заяви във вторник вечерта Орбан по време на съвместна пресконференция със Салвини, след среща на двамата в Милано. \r\n„Постигнахме съгласие по най-важната точка – миграцията. Унгария демонстрира, че тя може да бъде спряна. Говореше се, че е невъзможно, докато Унгария не показа, че е възможно, както в юридически, така и във физически аспект“, подчерта унгарският премиер. По думите му Унгария е показала, че наземните граници могат да бъдат защитени от миграционния поток, а Италия понастоящем демонстрира, че това може да се направи и по море. \r\nВ своето изявление Салвини, говорейки за миграционния проблем, заяви, че „ние сме близо до историческия поврат за бъдещето на Европа“. Той отбеляза, че в близко време ще се състои серия от срещи на италиански ръководители с техните чуждестранни колеги, в хода на които ще бъде обсъден и миграционният проблем. „Преследваме външна политика, която е на 360 градуса. Разчитаме да нямаме врагове в света, за да осигурим икономическия си подем“, заяви Салвини и обърна внимание, в частност, на контактите със САЩ, Русия и Китай.  Йонислав Дочев", "date": "2018.08.29", "title": "РИА Новости: Виктор Орбан назова условията за безопасност в ЕС от мигрантите"}
{"url": "http://www.focus-news.net/news/2018/08/29/2560914/b92-sarbiya-ako-granitsite-se-promenyat-nyakoi-sarbi-mogat-izvednazh-da-se-okazhat-v-kosovo.html", "text": "Професорът по изследвания на Югоизточна Европа в университета в Грац Флориан Биебер заяви, че предложената промяна на границите между Косово и Сърбия е „много по-сложна на практика, отколкото като идея“, предава белградското радио  B92 . \r\nПрофесор Биебер заяви пред портала „Euronews“, че споразумение между Белград и Прищина за промяна на границите може да породи подобни амбиции и в региона. Той  отбеляза Босна и Херцеговина, Македония и Черна гора като страните, които могат да поискат промяна на границите. \r\nСпоред него президентите на Сърбия и Косово, Александър Вучич и Хашим Тачи, не са „особено притеснени от по-големите политически последствия“. \r\n„Мисля, че те са много по-мотивирани от личното политическо оцеляване и власт“, заяви Биебер. \r\nТой поясни, че споразумение е много по-възможно сега, отколкото е било преди шест месеца, но истинската повратна точка ще бъде и двамата лидери да се съгласят върху детайлите на промяната „вместо само да говорят за това“. \r\nЗапитан за това дали Европейският съюз може да блокира евентуално споразумение, Биебер заяви, че еврокомисарят по разширяването Йоханес Хан е помолил двамата лидери да гарантират, че всяко евентуално споразумение няма да дестабилизира Балканите. Той оцени, че това е „високо рискова стратегия“, защото „нещо, което преди е изглеждало непостижимо, изведнъж става възможно“. \r\nБиебер заяви, че на базата на предишни дебати, четири общини в северната част на Косово, в които мнозинството от населението е сръбско, могат да бъдат предадени на Сърбия, докато Буяновац и Прешево, общини в Сърбия с преобладаващо етнически албанско население, могат да бъдат разделени и дадени на Косово. \r\nТой добави, че границите рядко могат да бъдат преначертани достатъчно чисто през етническите линии. \r\n„Винаги ще има хора от грешната страна“, заяви Биебер. В случай на промяна на границите, някои сърби могат изведнъж да се окажат в Косово. \r\nОт друга страна, за сърбите живеещи в Косово, които не се намират в регионите, които се предполага че ще се преместят, съществува риск за малцинствени права, смята Биебер.  Йонислав Дочев", "date": "2018.08.29", "title": "B92 (Сърбия): „Ако границите се променят, някои сърби могат изведнъж да се окажат в Косово“"}
{"url": "http://www.focus-news.net/news/2018/08/29/2560915/afp-zapochvat-targovskite-pregovori-mezhdu-sasht-i-kanada-vav-vashington.html", "text": "Канада и САЩ във вторник официално подновиха усилията за предоговаряне на Северноамериканското споразумение за свободна търговия (НАФТА), след успешните разговори между Вашингтон и Мексико Сити, предава  AFP . \r\n„Окуражени сме от прогреса, който САЩ и Мексико постигнаха, в частност при автомобилите и трудовите условия, и аз очаквам с нетърпение разговорите“, заяви министърът на външните работи на Канада Кристия Фрийланд пред журналисти преди началото на срещата с американските търговски представители.  Йонислав Дочев", "date": "2018.08.29", "title": "AFP: Започват търговските преговори между САЩ и Канада във Вашингтон"}
{"url": "http://www.focus-news.net/news/2018/08/29/2560922/politsiya-i-prokuratura-izzeha-dokumenti-ot-ofisite-na-mega-invest-hold-v-dupnitsa-obzor.html", "text": "Полиция и прокуратура иззеха документи от офисите на „Мега Инвест Холд” в Дупница. Проверката бе извършена около 12.00 часа на 28 август.  Полиция и разследващи влязоха в един от офисите на фирма „Мега Инвест Холд“ в Дупница. Те бяха придружени от служители на жандармерията. Директорът на полицията в Дупница Борис Динев съобщи пред журналисти, че започват процесуално-следствените действия. Преди полицията и разследващи на място пристигнаха счетоводители на фирмата, които престояха около 15 минути в обекта. След проверка на първия офис, се насочиха и към втория. Полицията и Прокуратурата иззеха документи от него. Проверката е наложена от главния прокурор Сотир Цацаров, като присъстващата на място Бисерка Стоянова, следовател в Национална следствена служба, каза, че не може да представи информация за естеството на извършените действия. Резултатите от проверката се очаква да бъдат оповестени на по-късен етап. Стоянова подчерта, че представители на фирмата „Мега Инвест Холд“  са оказали пълно съдействие на разследващите. Тя не пожела да коментира, защо по-рано счетоводители на фирмата са изнесли документи от нея. Действието е било извършено преди започването на проверката от страна на разследващите органи. На по-следващ етап разследващите ще дадат пресконференция, на която ще обявят повече информация по случая. \r\nМеждувременно Цветан Сл. Цветанов - управител на „Мегаинвест-холд\" ЕООД, изпрати право на отговор до медиите, в което отрече Мегаинвест-холд“ да е изпълнител, подизпълнител и партньор в реконструкцията на пътна отсечка край Своге, където стана тежката катастрофа с автобус. Цветанов направи следното уточнение: „Аз, Цветан Славейков Цветанов, в качеството си на Управител на „Мегаинвест-холд\" ЕООД не съм изпълнител, подизпълнител и партньор в реконструкцията на визираната пътна отсечка - нито пряко с компанията, която притежавам и управлявам, нито чрез изпълнители (общи работници), нито чрез своя техника. Горното бе констатирано и при направената проверка от компетентните органи днес“. \r\nВ позицията той пояснява, че отсечката от пътя, на която се случи злополучният инцидент е реконструирана от „Трейс Холд Груп\" АД, който е водещ партньор в Обединение „ТРЕЙС СВОГЕ\". „Като водещ партньор, съгласно Договор за споразумение, \"Трейс Холд Груп\" АД е извършвала кореспондеция с АПИ, а ръководител на обекта е г-н Бисер Иванов - представител на Обединението“, допълва Цветан Цветанов. \r\nПо отношение на изпълнявания от \"Мегаинвест-холд\" ЕООД рехабилитиран участък, Цветанов подчертава, че той е изпълнен изцяло по стандартите и изискванията, приет с приемателна комисия, издаден Акт 16 и Удостоверение за добро изпълнение. \r\nСпоред справка в регистъра на договорите за поддържане на републиканската пътна мрежа проверяваната фирма „Мега Инвест Холд” – Дупница участва в дружество, поддържащо републиканската пътна мрежа в област Кюстендил. Фирмата участва в дружество по Закона за задълженията и договорите заедно с „Пътно поддържане” – Кюстендил. Договорът с дружеството е сключен на 1 декември 2014 година и изтича на 30 ноември 2018 година. Договорът включва дейности по поддържане – превантивно, текущо, зимно и ремонтно – възстановителни работи при аварийни ситуации, на републиканските пътища на територията на Югозападен район, обособена позиция за Областно пътно управление – Кюстендил. Предстои избор на изпълнител за новия период. През 2010 година договорът е бил сключен с Дружество „Пътно поддържане 2010”, в което влизат „Пътно поддържане” – Кюстендил и „Пътно поддържане” – Дупница.", "date": "2018.08.29", "title": "Полиция и прокуратура иззеха документи от офисите на „Мега Инвест Холд” в Дупница (ОБЗОР)"}
{"url": "http://www.focus-news.net/news/2018/08/29/2560917/a1-on-makedoniya-izvanredno-zasedanie-na-kosovskiya-parlament-za-da-bade-spryan-hashim-tachi-ot-tova-da-targuva-s-teritorii.html", "text": "Председателят на парламентарната група на Демократическия съюз на Косово (ДСК) Авдулах Хоти във вторник заяви, че на 4 септември ще се проведе извънредно заседание на парламента, по искане на опозицията, за приемане на резолюция, с която ще се забрани на президента на страната Хашим Тачи или на когото и да е било друг, да преговаря за териториалната цялост на Косово, предава скопската електронна медия  A1 On . \r\nХоти обяви в социалната мрежа „Фейсбук“, че във вторник на заседание на парламентарната група на ДСК се е обсъждало съдържанието на резолюцията, която ще се приеме на парламентарно заседание, три дена преди планираното продължаване на диалога за нормализиране на отношенията между Косово и Сърбия (на 7 септември), който ще бъде воден в Брюксел от Хашим Тачи и неговият сръбски колега Александър Вучич. \r\n„Приветстваме подкрепата, която и другите парламентарни групи оказаха на резолюцията. Очаквам всички депутати в парламента на Косово да подкрепят тази резолюция. Трябва да оставим настрана нашите разлики и да се обединим, за да попречим на Тачи да се пазари с територията на Косово“, написа Хоти.  Йонислав Дочев", "date": "2018.08.29", "title": "A1 On (Македония): Извънредно заседание на косовския парламент, за „да бъде спрян Хашим Тачи“ от това да търгува с територии"}
{"url": "http://www.focus-news.net/news/2018/08/29/2560918/gazetaru-ot-tramp-shte-nauchite-zashto-emanyuel-makron-tarsi-sayuznik-v-rusiya.html", "text": "Президентът на Франция Еманюел Макрон, в хода на обиколката си в Дания и Финландия, повдигна въпросите за укрепването на европейската сигурност и намаляването на зависимостта от САЩ. Дори повече, френският лидер счита за необходимо към този въпрос да бъде включена и Русия. Руският вестник  „Газета.ru“  разглежда, дали е възможно възобновяване на сътрудничеството между двете страни и в какви сфери това е постижимо. \r\nВъпросът за укрепване на европейската сигурност, президентът Макрон повдигна по време на срещата си с министър-председателя на Дания Ларс Леке Расмусен. „Мисля, че Дания е достатъчно скромна в своя европейски принос“, заяви Макрон на 28 август по време на пресконференция след срещата помежду им. \r\nНамекът на Макрон се отнася към това, че Дания, бидейки член на ЕС, не взема участие в обсъждането на отбраната, която в последно време е дискусия, която се води в Дания – и човекът, който я активизира е именно Расмусен. \r\nСлед Дания френският президент ще се отправи към Финландия, а този избор не е случаен. \r\nФинландия не е член на НАТО, но проявява интерес към сътрудничеството с ЕС в областта на отбраната. В същото време Хелзинки поддържа добри отношения с Москва, макар и да подкрепя антируските санкции от страна на Евросъюза. \r\nМинитурнето на Макрон в Европа е възможност да обсъди с колегите си въпроса за европейската сигурност. „Сигурността на ЕС вече не трябва да зависи от САЩ“, заяви той по време на среща с посланици в понеделник, 27 август. \r\nОще повече, френският президент призова за „началото на всестранно обсъждане на тези въпроси с всички партньори на Европа, включително Русия и Турция“. \r\nИзказванията на Макрон за необходимостта от намаляване на зависимостта от САЩ, свидетелстват за началото на преразглеждането на отношенията с американския президент Доналд Тръмп. \r\nФренският президент нееднократно се опитваше да убеди Тръмп да не излиза от Парижкото споразумение за климата и ядрената сделка с Иран. Той призова Тръмп и да не въвежда митата върху вноса на стомана и алуминий от Европа. \r\nВъпреки това, независимо от взаимната симпатия, Тръмп не направи отстъпки. В допълнение, френският държавен глава остава недоволен и от натиска на САЩ върху европейците във връзка с едностранното оттегляне на Вашингтон от ядреното споразумение с Иран. \r\nЗа Париж това се отрази в икономически загуби, защото, опасявайки се от санкциите на САЩ, крупните френски компании бяха принудени да се оттеглят от иранския пазар. \r\nЗаемайки поста на президент на Франция, Макрон „се опита да намери общ език“ с Тръмп, влизайки в ролята на посредник в диалога между ЕС и САЩ, напомня в интервю за „Газета.ru“ ръководителят на Центъра за френски изследвания към Института за Европа на Руската академия на науките, Юрий Рубинский. За това, според френския лидер, той има всички основания, тъй като за разлика от Германия, Франция все още има статута на ядрена държава, както и има място в Съвета за сигурност на ООН. Въпреки това, не беше възможно да се установи диалог. \r\nВ същото време експертът отбелязва, че говорейки за нуждата от укрепване на европейската сигурност на Европа без поглеждане към САЩ, Макрон следва линията на канцлера на Германия Ангела Меркел. През май 2017 година тя също заяви, че времената, в които Европа може да разчита напълно на САЩ, са отминали. \r\nСпоред Рубинский тук не става въпрос за „революционен поврат“, а за желанието на Макрон да се възползва от ситуацията, която се развива в САЩ. Става въпрос за атаките върху Тръмп от политическите му опоненти, изолационистките тенденции на Вашингтон и междинните избори в САЩ през ноември. \r\nОт своя страна, секторният управител на стратегическите оценки на „ИМЕМО РАН“ наименувани след „Примаков“, Сергей Уткин също отбеляза, че „няма нищо принципно ново в тази ситуация“. \r\n„Призивите за по-голяма самостоятелност на ЕС в областта на сигурността станаха общо позиция сред центристките европейски политици. Така че докато Макрон говори красиво, за европейската политика това може и да няма никакви съществени практически последствия“, твърди експертът, отбелязвайки че определени движения в тази посока са се появили след Брекзит. \r\nВъпреки това, експертът твърди, че все още няма да се предприемат радикални стъпки. Държавите от ЕС са заети с изборите за Европарламент през 2019 година, формирането на новата Еврокомисия и фактическия изход на Великобритания от ЕС. \r\nКолкото до диалога между Франция и САЩ, то Макрон и Тръмп ще могат да обсъдят разногласията си през ноември тази година, когато главата на Белия дом ще се отправи към Франция за визита във връзка с отбелязването на стогодишнината от края на Първата световна война. Визитата ще се случи една седмица след изборите за Конгрес. Курс ала „Дьо Гол и Митеран“ \r\nВ допълнение с желанията на Макрон да говори чрез гласа на единна Европа в отношенията със САЩ, в неговите изказвания може да се види и ехото на „Голизма“. \r\nТози термин често се характеризира с политическата философия на президента на Франция Шарл дьо Гол, който нееднократно е оценявал критично външната политика на САЩ. Разногласията със съюзниците водят до там, че Дьо Гол изтегля Франция от военната организация НАТО, а щаб-квартирата на Алианса иска да напусне Париж. По думите на професор Рубинский, съюзниците на Макрон наричат неговия курс „голистко-митерански“, визирайки това, че и президентът на Франция Франсоа Митеран също се стреми към укрепването на европейските връзки в сферата на икономиката и отбраната. \r\nИзвестно е също, че по времето на Дьо Гол и Митеран, Франция активно установява диалог с Москва, макар и да е единствено за търговски и културни връзки. \r\nПонастоящем Москва и Париж, по думите на Макрон, могат да изградят успешно хуманитарно сътрудничество в Сирия: „Механизмът на координация с Русия, създаден в Санкт-Петербург, даде първия си ефект, в частност, в хуманитарния план“, заяви Макрон в реч пред посланиците. \r\nЧаст от това практическо сътрудничество вече се проявява в доставките на френска хуманитарна помощ в Сирия чрез руски транспортни самолети. \r\nДнес Москва, както отбелязва Рубинский, иска Париж, заедно с Берлин, да помогне за отпускането на средства за възстановяване на инфраструктурата в Сирия. Това, според Кремъл, ще допринесе за завръщането в страната на бежанци и ще намали миграционната тежест сред европейските страни. \r\nКато бивша нейна метрополия, Франция е готова да играе значима роля в Сирия, според експертът на „Газета.ru“, но разговорът може да стане предметен единствено след приключването на битката за Идлиб. В допълнение диалогът се усложнява от това, че Макрон е настроен против това президентът на Сирия Башар Асад да запази поста си след победата над терористите. Според Рубинский, в момента „пазарлъкът е на лице“ и главен въпрос остава, доколко Асад е готов на компромиси.  Йонислав Дочев", "date": "2018.08.29", "title": "„Газета.ru“: От Тръмп ще научите: защо Еманюел Макрон търси съюзник в Русия"}
{"url": "http://www.focus-news.net/news/2018/08/29/2560921/emsc-zemetresenie-s-magnitud-65-po-skalata-na-rihter-e-registrirano-v-regiona-na-marianskite-ostrovi.html", "text": "Земетресение с магнитуд 6.5 по скалата на Рихтер е регистрирано в региона на Марианските острови, показва справка на интернет страницата на  Европейския средиземноморски сеизмологичен център (EMSC) . \r\nЗеметресението е регистрирано в 08:35 часа местно време (01:35 часа българско време) на дълбочина от 100 км. Епицентърът е на 191 км североизточно от остров Сайпан и на 2213 км южно от столицата на Япония Токио. \r\nЗасега няма данни за жертви и материални щети и не се съобщава за опасност от цунами.  Йонислав Дочев", "date": "2018.08.29", "title": "EMSC: Земетресение с магнитуд 6.5 по скалата на Рихтер е регистрирано в региона на Марианските острови"}
{"url": "http://www.focus-news.net/news/2018/08/29/2560923/vzglyad-sasht-tlaskat-kitay-kam-voenen-sayuz-s-rusiya.html", "text": "Военните учения „Восток-2018“ са интересни не толкова със своите безпрецедентни мащаби. Работата е там, че те ще се проведат едновременно с Източния икономически форум, в който ще вземат участие президентите на Русия и Китай, Владимир Путин и Си Дзинпин. И двете мероприятия ще се превърнат в съзнателна демонстрация на укрепването на руско-китайския алианс, който се превръща пред очите ни в съюзнически отношения с военен подтекст, пише електронното издание на руския вестник  „Взгляд“ . \r\nИзточният икономически форум ще се проведе във Владивосток за четвърти път – започва да се провежда ежегодно през септември 2015 година. Тогава той стана символ на политиката на обръщане към Изток, провъзгласена от Владимир Путин след началото на конфронтацията със Запада. Но това, което ще произведе той през тази година, ще бъде отражение на вече установените нови геополитически реалности. \r\nДосега изглеждаше, че в главно събитие на форума ще се превърне участието в него, заедно с Владимир Путин, на китайския лидер Си Дзинпин и японския премиер Шиндзо Абе – лидерите на трите най-важни страни в региона ще се съберат за първи път. Но във вторник министърът на отбраната на Русия Сергей Шойгу заяви, че на 11 септември започват военните маневри „Восток-2018“. Така излиза, че форумът и ученията ще започнат едновременно. Форумът ще продължи до 13 септември, а маневрите до 15. С други думи, едновременно в източна Русия ще се проведат две знакови мероприятия – и тяхното съвпадение не може никак да се счита за случайно. \r\nРаботата не е само в мащаба на „Восток-2018“ (макар и това действително да бъде най-крупното руско учение от 1981 година). Два военни окръга – Източен и Централен – 300 хиляди военнослужещи, 1 000 самолета и почти 40 хиляди единици бронетехники: всичко това е впечатляващо, не само за руснаците. В НАТО вече нарекоха това учение свидетелство за това, че Русия „демонстрира стремежа си към подготовката на мащабни конфликти“. Но не това е главното. \r\nНай-важното е, че в тези учения ще вземе участие и Народноосвободителната армия на Китай – първите ешелони от Китай вече пристигнаха в Далечния Изток. Общо в маневрите ще вземат участие около 3 200 китайски военнослужещи, над 900 различни видове въоръжения и 30 самолети и хеликоптери. Ще бъде създаден съвместен генерален щаб и, както заявиха от китайското министерство на отбраната, „ученията са насочени към укрепване на руско-китайското стратегическо военно сътрудничество, усилване на потенциала на страната в областта на съвместното реагиране на различни заплахи за сигурността, както и поддържане на мира и стабилността в региона“. \r\nДокато не се потвърждава за посещение на маневрите от страна на Владимир Путин, никой не може да се съмнява, че главнокомандващият ще присъства на ученията. Ще бъде ли заедно с него Си Дзинпин? Веднъж, през май 2014 година двамата президенти заедно присъстваха на церемония по откриването на китайско-руските учения „Морско взаимодействие – 2014“ край бреговете на Шанхай. Тогава те се срещнаха с офицерите на двете страни и изнесоха речи, но не посетиха самите кораби и районите на ученията. Този път, както се говори в Кремъл, програмата на визитата на Си Дзинпин не предвижда съвместно посещение на ученията – въпреки това, познавайки близките отношения между двамата лидери, не може да бъде напълно изключена тази възможност. \r\nПри това дори през 50-те години на миналия век, във времето на официалния военен съюз между Русия и Китай, главнокомандващите на двете армии никога не са вземали участие в съвместни учения – макар и тогава това да не е бил случаят. Руснаците и китайците тогава са били в буквалния смисъл на думата „братя по оръжие“ – руската страна не само помага за създаването на китайската армия, обучаване на офицерите им и доставяне на оръжие, но и заедно воюва с нея в Корея против американците. Руснаците във въздуха, китайците по земя. \r\nСега съвместните военни маневри между двете страни са станали ежегодна практика, а от 2012 година насам се провеждат и военноморски учения. Но все още няма мащабно участие в наземните учения между двете страни. Този факт сам по себе си води отношенията между двете страни до ново ниво. И въпреки, че Москва и Пекин през цялото време подчертават, че взаимодействието между тях не е насочено към други страни, във Вашингтон не скриват недоволството си от това, което се случва. \r\nДействително, Русия и Китай няма да заплашат Америка, но заплашват плановете ѝ за натиск върху Москва и Пекин. Русия се противопоставя на плана на САЩ за строителство на бариерен кордон против нея в Европа и опитите да ограничи Москва в постсъветското пространство – Китай иска да изтласка американците от своето морско пространство. Китайската военноморска строителна програма в средносрочна перспектива ще доведе до това, че Китай ще си върне контрола над своята част в Тихоокеанския регион и ще започне да се съревновава със САЩ в целия Тих океан. Руско-китайските учения демонстрират, всъщност, съюзническите отношения между двете страни (макар, че Москва и Пекин все още очевидно няма да сключат официален военен съюз). \r\nНо такъв не е и нужен. В крайна сметка за кому е нужен, след като и така всичко се разбира. САЩ до неотдавна отказваха да вярват в това, че най-големият им стратегически кошмар започва да се превръща в истина – руско-китайският алианс придобива все по-силна форма. В същото време гласовете на трезвите американски геополитици, като Хенри Кисинджър, предупредил още през 2014 година за това, че САЩ не трябва да изолират Русия, тъй като ще я тласнат към Китай, Вашингтон, всъщност, игнорира. \r\nРазбира се, новата фаза на сближение между Русия и Китай започна през 2014 година – веднага след идването на власт през 2012 година на Си Дзинпин. Разбира се, сближението между Русия и Китай се определя от близките стратегически интереси на двете страни и от осъзнатия избор на ръководство на двете правителства. Но американците, изхождайки от своите геополитически интереси, могат поне да опитат да не форсират укрепването на алианса между Москва и Пекин. Въпреки това, те правят точно обратното – притискат едновременно и Русия, и Китай. Всички опити на президента Доналд Тръмп да проемни тази самоубийствена за САЩ стратегия, търпят крах. Неговите опити поне малко да ограничи конфронтацията в отношенията с Москва беше успешно блокирана от американското статукво. При това, натискът върху Китай само набира скорост. \r\nИ ако Тръмп притиска предимно Китай на търговско-икономическия фронт, неговата администрация играе и на военно-политическата площадка. Това, което изглеждат като постоянни провокации в Южнокитайско море – САЩ сега и тогава отправят своите ескадри там, напомня на самия Китай, че няма да сдаде своето господарство в тези води. А в края на пролетта през тази година САЩ оттеглиха поканата към Китай за участие в многонационалното военноморско учение „RIMPAC“.  Йонислав Дочев", "date": "2018.08.29", "title": "„Взгляд“: САЩ тласкат Китай към военен съюз с Русия"}
{"url": "http://www.focus-news.net/news/2018/08/29/2560927/do-kraya-na-septemvri-shte-badat-zavarsheni-parvite-5-ot-obshto-8-dka-na-park-vartopo-v-sofiya-obzor.html", "text": "До края на септември ще бъдат завършени първите 5 от общо 8 дка на парк „Въртопо“ в столицата. Това каза кметът на София Йорданка Фандъкова по време на проверка на първия етап от изграждането на столичния парк. По думите ѝ изграденият първи етап от парка ще обслужва както части от район „Младост“, така и „Мусагеница“ и всички прилежащи райони. Тя заяви, че теренът там е много труден и тежък – на практика се е наложило да се прави парково пространство във вертикална среда. Фандъкова каза, че този парк е най-вече за майки с деца. Предвиждат се няколко площадки – за деца над 3 години, до 3 години и фитнес съоръжения, които са леки и подходящи за всички. Кметът на София заяви, че все още има проблеми с частните терени на територията на парка. 2 от входовете се работят в момента, а за 3-тия все още се изчаква придобиването на един частен терен, за да бъде направен по-добър подход откъм „Мусагеница“ – алея, по която да има достъп на майки с колички.  \r\nЙорданка Фандъкова заяви още, че ще бъде изградено видеонаблюдение в новия парк „Въртопо“. При основният вход на парка се изгражда също така и асансьор във връзка с денивелацията на парковото пространство. Всички останали подходи са със стълбища. По думите ѝ общо за проектът са отпуснати около 600 000 лева като това е първият етап, който включва 5 дка, а целият етап е общо 8 дка. Кметът на София заяви, че има сериозни планове за разширяването на парк „Въртопо“, но са необходими процедури по отчуждаване.  \r\n„Ще помоля всички жители на съседните квартали да не превръщаме това хубаво място в сметище“, заяви тя. По думите ѝ вторият етап на парка ще се направи след като се отчуждят имотите и има възможност да се работи по въпросния терен, който е едно пространство точно покрай реката, където ще е подходящо за пикници.  \r\nВъв връзка с останалите ремонти в столични паркове, кметът Йорданка Фандъкова коментира, че вече се работи усилено по втория етап в „Северен парк“. В „Западен парк“ е започната голяма, цялостна реконструкция със средства по ОП „Региони в растеж“ и съответно се работи и по по-малки обекти.  \r\nЦветелин ДИМИТРОВ", "date": "2018.08.29", "title": "До края на септември ще бъдат завършени първите 5 от общо 8 дка на парк „Въртопо“ в София (ОБЗОР)"}
{"url": "http://www.focus-news.net/news/2018/08/29/2560919/afp-sasht-i-kanada-shte-zapochnat-podrobni-targovski-razgovori-v-sryada.html", "text": "Вашингтон и Отава ще навлязат в подробни разговори в сряда, в опит да спасят Северноамериканското споразумение за свободна търговия (НАФТА), заяви канадският министър на външните работи Кристия Фрийланд, предава  AFP . \r\nТя добави, че разговорите ще бъдат улеснени, тъй като Мексико е взело „трудните решения“ в постигането на предварително търговско споразумение със САЩ в понеделник. \r\nУсилията на Мексико „разчистват пътя за нас да проведем значителни, съществени и, мисля, продуктивни разговори със САЩ през тази седмица“, заяви Фрийланд.  Йонислав Дочев", "date": "2018.08.29", "title": "AFP: САЩ и Канада ще започнат „подробни“ търговски разговори в сряда"}
{"url": "http://www.focus-news.net/news/2018/08/29/2560924/the-moscow-times-es-izrazi-nesaglasie-s-rusiya-po-otnoshenie-na-vrashtaneto-na-siriyskite-bezhantsi.html", "text": "Европейският съюз не вярва, че Сирия е безопасна, за да се върнат обратно в нея бежанците, заявиха представители на Брюксел по отношение на руския натиск за връщане на хора в раздираната от война държава и финансирането на възстановяването на Сирия от международната общност, пише руският вестник  The Moscow Times . \r\nВъншните министри на Блока ще обсъдят въпроса в Австрия по-късно през тази седмица. \r\nПредставителите на ЕС очакват Блокът да запази позицията си, че няма да предлага пари за възстановяване, докато сирийският президент Башар Асад – закрепен на власт от руската и иранска армия – не позволи на опозицията да влезе във властта. \r\nПрезидентът на Русия Владимир Путин заяви, преди разговорите си с германския канцлер Ангела Меркел по-рано през този месец, че всичко трябва да бъде направено, за да може сирийските бежанци да се върнат у дома. \r\n„Но условията просто липсват. Русия би искала ние да платим за това, но Сирия при Асад не е безопасна“, заяви един от представителите на ЕС.  Йонислав Дочев", "date": "2018.08.29", "title": "The Moscow Times: ЕС изрази несъгласие с Русия по отношение на връщането на сирийските бежанци"}
{"url": "http://www.focus-news.net/news/2018/08/29/2560930/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Президентът на Франция Еманюел Макрон, в хода на обиколката си в Дания и Финландия, повдигна въпросите за укрепването на европейската сигурност и намаляването на зависимостта от САЩ. Дори повече, френският лидер счита за необходимо към този въпрос да бъде включена и Русия. Руският вестник  „Газета.ru“  разглежда, дали е възможно възобновяване на сътрудничеството между двете страни и в какви сфери това е постижимо. \r\nВъпросът за укрепване на европейската сигурност, президентът Макрон повдигна по време на срещата си с министър-председателя на Дания Ларс Леке Расмусен. „Мисля, че Дания е достатъчно скромна в своя европейски принос“, заяви Макрон на 28 август по време на пресконференция след срещата помежду им. \r\nНамекът на Макрон се отнася към това, че Дания, бидейки член на ЕС, не взема участие в обсъждането на отбраната, която в последно време е дискусия, която се води в Дания – и човекът, който я активизира е именно Расмусен. \r\nСлед Дания френският президент ще се отправи към Финландия, а този избор не е случаен. \r\nФинландия не е член на НАТО, но проявява интерес към сътрудничеството с ЕС в областта на отбраната. В същото време Хелзинки поддържа добри отношения с Москва, макар и да подкрепя антируските санкции от страна на Евросъюза. \r\nМинитурнето на Макрон в Европа е възможност да обсъди с колегите си въпроса за европейската сигурност. „Сигурността на ЕС вече не трябва да зависи от САЩ“, заяви той по време на среща с посланици в понеделник, 27 август. \r\nОще повече, френският президент призова за „началото на всестранно обсъждане на тези въпроси с всички партньори на Европа, включително Русия и Турция“. \r\nИзказванията на Макрон за необходимостта от намаляване на зависимостта от САЩ, свидетелстват за началото на преразглеждането на отношенията с американския президент Доналд Тръмп. \r\nФренският президент нееднократно се опитваше да убеди Тръмп да не излиза от Парижкото споразумение за климата и ядрената сделка с Иран. Той призова Тръмп и да не въвежда митата върху вноса на стомана и алуминий от Европа. \r\nВъпреки това, независимо от взаимната симпатия, Тръмп не направи отстъпки. В допълнение, френският държавен глава остава недоволен и от натиска на САЩ върху европейците във връзка с едностранното оттегляне на Вашингтон от ядреното споразумение с Иран. \r\nЗа Париж това се отрази в икономически загуби, защото, опасявайки се от санкциите на САЩ, крупните френски компании бяха принудени да се оттеглят от иранския пазар. \r\nЗаемайки поста на президент на Франция, Макрон „се опита да намери общ език“ с Тръмп, влизайки в ролята на посредник в диалога между ЕС и САЩ, напомня в интервю за „Газета.ru“ ръководителят на Центъра за френски изследвания към Института за Европа на Руската академия на науките, Юрий Рубинский. За това, според френския лидер, той има всички основания, тъй като за разлика от Германия, Франция все още има статута на ядрена държава, както и има място в Съвета за сигурност на ООН. Въпреки това, не беше възможно да се установи диалог. \r\nВ същото време експертът отбелязва, че говорейки за нуждата от укрепване на европейската сигурност на Европа без поглеждане към САЩ, Макрон следва линията на канцлера на Германия Ангела Меркел. През май 2017 година тя също заяви, че времената, в които Европа може да разчита напълно на САЩ, са отминали. \r\nСпоред Рубинский тук не става въпрос за „революционен поврат“, а за желанието на Макрон да се възползва от ситуацията, която се развива в САЩ. Става въпрос за атаките върху Тръмп от политическите му опоненти, изолационистките тенденции на Вашингтон и междинните избори в САЩ през ноември. \r\nОт своя страна, секторният управител на стратегическите оценки на „ИМЕМО РАН“ наименувани след „Примаков“, Сергей Уткин също отбеляза, че „няма нищо принципно ново в тази ситуация“. \r\n„Призивите за по-голяма самостоятелност на ЕС в областта на сигурността станаха общо позиция сред центристките европейски политици. Така че докато Макрон говори красиво, за европейската политика това може и да няма никакви съществени практически последствия“, твърди експертът, отбелязвайки че определени движения в тази посока са се появили след Брекзит. \r\nВъпреки това, експертът твърди, че все още няма да се предприемат радикални стъпки. Държавите от ЕС са заети с изборите за Европарламент през 2019 година, формирането на новата Еврокомисия и фактическия изход на Великобритания от ЕС. \r\nКолкото до диалога между Франция и САЩ, то Макрон и Тръмп ще могат да обсъдят разногласията си през ноември тази година, когато главата на Белия дом ще се отправи към Франция за визита във връзка с отбелязването на стогодишнината от края на Първата световна война. Визитата ще се случи една седмица след изборите за Конгрес. Курс ала „Дьо Гол и Митеран“ \r\nВ допълнение с желанията на Макрон да говори чрез гласа на единна Европа в отношенията със САЩ, в неговите изказвания може да се види и ехото на „Голизма“. \r\nТози термин често се характеризира с политическата философия на президента на Франция Шарл дьо Гол, който нееднократно е оценявал критично външната политика на САЩ. Разногласията със съюзниците водят до там, че Дьо Гол изтегля Франция от военната организация НАТО, а щаб-квартирата на Алианса иска да напусне Париж. По думите на професор Рубинский, съюзниците на Макрон наричат неговия курс „голистко-митерански“, визирайки това, че и президентът на Франция Франсоа Митеран също се стреми към укрепването на европейските връзки в сферата на икономиката и отбраната. \r\nИзвестно е също, че по времето на Дьо Гол и Митеран, Франция активно установява диалог с Москва, макар и да е единствено за търговски и културни връзки. \r\nПонастоящем Москва и Париж, по думите на Макрон, могат да изградят успешно хуманитарно сътрудничество в Сирия: „Механизмът на координация с Русия, създаден в Санкт-Петербург, даде първия си ефект, в частност, в хуманитарния план“, заяви Макрон в реч пред посланиците. \r\nЧаст от това практическо сътрудничество вече се проявява в доставките на френска хуманитарна помощ в Сирия чрез руски транспортни самолети. \r\nДнес Москва, както отбелязва Рубинский, иска Париж, заедно с Берлин, да помогне за отпускането на средства за възстановяване на инфраструктурата в Сирия. Това, според Кремъл, ще допринесе за завръщането в страната на бежанци и ще намали миграционната тежест сред европейските страни. \r\nКато бивша нейна метрополия, Франция е готова да играе значима роля в Сирия, според експертът на „Газета.ru“, но разговорът може да стане предметен единствено след приключването на битката за Идлиб. В допълнение диалогът се усложнява от това, че Макрон е настроен против това президентът на Сирия Башар Асад да запази поста си след победата над терористите. Според Рубинский, в момента „пазарлъкът е на лице“ и главен въпрос остава, доколко Асад е готов на компромиси. \r\n***  Военните учения „Восток-2018“ са интересни не толкова със своите безпрецедентни мащаби. Работата е там, че те ще се проведат едновременно с Източния икономически форум, в който ще вземат участие президентите на Русия и Китай, Владимир Путин и Си Дзинпин. И двете мероприятия ще се превърнат в съзнателна демонстрация на укрепването на руско-китайския алианс, който се превръща пред очите ни в съюзнически отношения с военен подтекст, пише електронното издание на руския вестник  „Взгляд“ . \r\nИзточният икономически форум ще се проведе във Владивосток за четвърти път – започва да се провежда ежегодно през септември 2015 година. Тогава той стана символ на политиката на обръщане към Изток, провъзгласена от Владимир Путин след началото на конфронтацията със Запада. Но това, което ще произведе той през тази година, ще бъде отражение на вече установените нови геополитически реалности. \r\nДосега изглеждаше, че в главно събитие на форума ще се превърне участието в него, заедно с Владимир Путин, на китайския лидер Си Дзинпин и японския премиер Шиндзо Абе – лидерите на трите най-важни страни в региона ще се съберат за първи път. Но във вторник министърът на отбраната на Русия Сергей Шойгу заяви, че на 11 септември започват военните маневри „Восток-2018“. Така излиза, че форумът и ученията ще започнат едновременно. Форумът ще продължи до 13 септември, а маневрите до 15. С други думи, едновременно в източна Русия ще се проведат две знакови мероприятия – и тяхното съвпадение не може никак да се счита за случайно. \r\nРаботата не е само в мащаба на „Восток-2018“ (макар и това действително да бъде най-крупното руско учение от 1981 година). Два военни окръга – Източен и Централен – 300 хиляди военнослужещи, 1 000 самолета и почти 40 хиляди единици бронетехники: всичко това е впечатляващо, не само за руснаците. В НАТО вече нарекоха това учение свидетелство за това, че Русия „демонстрира стремежа си към подготовката на мащабни конфликти“. Но не това е главното. \r\nНай-важното е, че в тези учения ще вземе участие и Народноосвободителната армия на Китай – първите ешелони от Китай вече пристигнаха в Далечния Изток. Общо в маневрите ще вземат участие около 3 200 китайски военнослужещи, над 900 различни видове въоръжения и 30 самолети и хеликоптери. Ще бъде създаден съвместен генерален щаб и, както заявиха от китайското министерство на отбраната, „ученията са насочени към укрепване на руско-китайското стратегическо военно сътрудничество, усилване на потенциала на страната в областта на съвместното реагиране на различни заплахи за сигурността, както и поддържане на мира и стабилността в региона“. \r\nДокато не се потвърждава за посещение на маневрите от страна на Владимир Путин, никой не може да се съмнява, че главнокомандващият ще присъства на ученията. Ще бъде ли заедно с него Си Дзинпин? Веднъж, през май 2014 година двамата президенти заедно присъстваха на церемония по откриването на китайско-руските учения „Морско взаимодействие – 2014“ край бреговете на Шанхай. Тогава те се срещнаха с офицерите на двете страни и изнесоха речи, но не посетиха самите кораби и районите на ученията. Този път, както се говори в Кремъл, програмата на визитата на Си Дзинпин не предвижда съвместно посещение на ученията – въпреки това, познавайки близките отношения между двамата лидери, не може да бъде напълно изключена тази възможност. \r\nПри това дори през 50-те години на миналия век, във времето на официалния военен съюз между Русия и Китай, главнокомандващите на двете армии никога не са вземали участие в съвместни учения – макар и тогава това да не е бил случаят. Руснаците и китайците тогава са били в буквалния смисъл на думата „братя по оръжие“ – руската страна не само помага за създаването на китайската армия, обучаване на офицерите им и доставяне на оръжие, но и заедно воюва с нея в Корея против американците. Руснаците във въздуха, китайците по земя. \r\nСега съвместните военни маневри между двете страни са станали ежегодна практика, а от 2012 година насам се провеждат и военноморски учения. Но все още няма мащабно участие в наземните учения между двете страни. Този факт сам по себе си води отношенията между двете страни до ново ниво. И въпреки, че Москва и Пекин през цялото време подчертават, че взаимодействието между тях не е насочено към други страни, във Вашингтон не скриват недоволството си от това, което се случва. \r\nДействително, Русия и Китай няма да заплашат Америка, но заплашват плановете ѝ за натиск върху Москва и Пекин. Русия се противопоставя на плана на САЩ за строителство на бариерен кордон против нея в Европа и опитите да ограничи Москва в постсъветското пространство – Китай иска да изтласка американците от своето морско пространство. Китайската военноморска строителна програма в средносрочна перспектива ще доведе до това, че Китай ще си върне контрола над своята част в Тихоокеанския регион и ще започне да се съревновава със САЩ в целия Тих океан. Руско-китайските учения демонстрират, всъщност, съюзническите отношения между двете страни (макар, че Москва и Пекин все още очевидно няма да сключат официален военен съюз). \r\nНо такъв не е и нужен. В крайна сметка за кому е нужен, след като и така всичко се разбира. САЩ до неотдавна отказваха да вярват в това, че най-големият им стратегически кошмар започва да се превръща в истина – руско-китайският алианс придобива все по-силна форма. В същото време гласовете на трезвите американски геополитици, като Хенри Кисинджър, предупредил още през 2014 година за това, че САЩ не трябва да изолират Русия, тъй като ще я тласнат към Китай, Вашингтон, всъщност, игнорира. \r\nРазбира се, новата фаза на сближение между Русия и Китай започна през 2014 година – веднага след идването на власт през 2012 година на Си Дзинпин. Разбира се, сближението между Русия и Китай се определя от близките стратегически интереси на двете страни и от осъзнатия избор на ръководство на двете правителства. Но американците, изхождайки от своите геополитически интереси, могат поне да опитат да не форсират укрепването на алианса между Москва и Пекин. Въпреки това, те правят точно обратното – притискат едновременно и Русия, и Китай. Всички опити на президента Доналд Тръмп да проемни тази самоубийствена за САЩ стратегия, търпят крах. Неговите опити поне малко да ограничи конфронтацията в отношенията с Москва беше успешно блокирана от американското статукво. При това, натискът върху Китай само набира скорост. \r\nИ ако Тръмп притиска предимно Китай на търговско-икономическия фронт, неговата администрация играе и на военно-политическата площадка. Това, което изглеждат като постоянни провокации в Южнокитайско море – САЩ сега и тогава отправят своите ескадри там, напомня на самия Китай, че няма да сдаде своето господарство в тези води. А в края на пролетта през тази година САЩ оттеглиха поканата към Китай за участие в многонационалното военноморско учение „RIMPAC“. \r\n***  Украйна има намерение официално да обяви разтрогването на Договора за приятелство, сътрудничество и партньорство с Русия, подписан през 1997 година, до края на септември, заяви министърът на външните работи Павло Климкин във вторник, пише електронното издание на руския вестник  „Известия“ . \r\nТой заяви, че за Украйна не може да има договор за приятелство и сътрудничество с Русия и уточни, че този въпрос не е бил разглеждан по-рано на по-високо ниво, заради определени юридически проблеми. \r\nПо-рано в същия ден президентът на Украйна Петро Порошенко съобщи, че е инструктирал министерството на външните работи в скоро време да предостави документи за започването на денонсиране на договора за приятелство с Русия. \r\nНачалникът на комисията към Държавната дума по работите на ОНД, евразийската интеграция и отношенията със съотечествениците Леонид Калашников заяви, че договорът от 1997 година вече няма особен смисъл. \r\nПоследствията от разтрогването на договора за приятелство с Русия от страна на Украйна беше оценен и от члена на Федералната съветна комисия по международни работи от Крим Сергей Цеков. По думите му, за Киев разтрогването на договора ще се отрази негативно на Украйна, а за Русия ще премине почти незабелязано. \r\n***  Европейският съюз не вярва, че Сирия е безопасна, за да се върнат обратно в нея бежанците, заявиха представители на Брюксел по отношение на руския натиск за връщане на хора в раздираната от война държава и финансирането на възстановяването на Сирия от международната общност, пише руският вестник  The Moscow Times . \r\nВъншните министри на Блока ще обсъдят въпроса в Австрия по-късно през тази седмица. \r\nПредставителите на ЕС очакват Блокът да запази позицията си, че няма да предлага пари за възстановяване, докато сирийският президент Башар Асад – закрепен на власт от руската и иранска армия – не позволи на опозицията да влезе във властта. \r\nПрезидентът на Русия Владимир Путин заяви, преди разговорите си с германския канцлер Ангела Меркел по-рано през този месец, че всичко трябва да бъде направено, за да може сирийските бежанци да се върнат у дома. \r\n„Но условията просто липсват. Русия би искала ние да платим за това, но Сирия при Асад не е безопасна“, заяви един от представителите на ЕС. \r\n***", "date": "2018.08.29", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2018/08/29/2560928/the-independent-tsionistkite-komentari-na-dzheremi-korbin-sa-nay-obidnite-ot-visshestoyasht-politik-ot-vremeto-na-inoh-paual-tvardi-bivshiyat-britanski-glaven-ravin.html", "text": "Бившият главен равин във Великобритания Джонатан Сакс обвини лидер на Лейбъристката партия Джереми Корбин за това, че е отправил най-обидните коментари от висшестоящ политика „от времето на Инох Пауъл насам“, след критиките му за британските „ционисти“, пише британският вестник  The Independent . \r\nСакс направи най-прямата атака дотук върху лейбъристкия лидер, брандирайки го като „антисемит“, който е „оказал подкрепа на расисти, терористи и дилъри на омраза“. \r\n„Беше разделително, омразно и, подобно на речта на Пауъл, подкопава съществуването на цяла група британски граждани, изобразявайки ги като извънземни“, заяви той. \r\nОсъждането на Сакс задълбочава кризата, която обгърна Корбин откакто неговите неговите забележки по време на пропалестинско събитие отпреди пет години се появиха през изминалата седмица. \r\nТой критикува „ционистите“, които „не искат да учат история, и второ, за това че са живели в тази страна от много дълго време, най-вероятно целия си живот, и не разбират английската ирония“. \r\nСега Джонатан Сакс описа думите му като „най-обидното изявление направено от висшестоящ британски политика от речта на Инох Пауъл „Реки от кръв“ от 1968 година насам“. \r\n„Можем да съдим Джереми Корбин единствено по думите и действията му“, заяви той пред списание „New Statesman“. \r\n„Той подкрепи расисти, терористи и дилъри на омраза, които искат да убият евреи и да премахнат Израел от картата. Когато той намеква, че независимо от това колко време са живели тук, евреите не са пълни британци, той използва езика на класическия предвоенен европейски антисемитизъм“, смята Сакс. \r\nКорбин защити коментарите си, настоявайки че е визирал специфична група от „произраелски активисти“ и че не е използвал термина „ционист“ като „евфемизъм“ за еврейския народ. \r\nНо Джонатан Сакс добави: „Когато има такива факти пред себе си, доказателството за което е пред очите му, първо той отрича, след това извърта и накрая прикрива. Това е долно, непочтено и опасно. Той легитимира публичното изразяване на омраза и където той води, други ще го последват.“ \r\nВ отговор говорител на Лейбъристката партия заяви: „Това сравнение с Инох Пауъл е абсурдно и обидно. Джереми Корби описа определена група от произраелски активисти като ционисти, в коректния политически смисъл – не като синоним или код за еврейските хора.“  Йонислав Дочев", "date": "2018.08.29", "title": "The Independent: „Ционистките“ коментари на Джереми Корбин са най-обидните от висшестоящ политик „от времето на Инох Пауъл“, твърди бившият британски главен равин"}
{"url": "http://www.focus-news.net/news/2018/08/29/2560931/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Министър-председателят на Великобритания Тереза Мей даде индикации, че ще се стреми да отблъсне всякакви предизвикателства за лидерството ѝ от страна на бившия външен министър Борис Джонсън и намекна, че ще води Консервативната партия и при следващите генерални избори, докато преповтори обещанието си да води партията „дългосрочно“, пише британският вестник  The Guardian . \r\nМей заяви, че се занимава с политика, „за да носи ползи на британския народ“ и поясни пред журналисти по време на пътуването си до Африка, че ще изведе на преден план жилищния въпрос, здравеопазването и други вътрешни въпроси, нямащи нищо общо с Брекзит, по време на партийната конференция през следващия месец в Бирмингам. \r\nЗапитана специално, дали ще участва в лидерско предизвикателство от Джонсън, тя заяви, че се надява да продължи да изпълнява длъжността на министър-председател: „Аз съм тук (в политиката) дългосрочно. Тук съм, за да нося ползи на британския народ и върху това съм фокусирана“. \r\nВ телевизионно интервю, Мей намекна, че се е почувствала облекчена, че Борис Джонсън е подал оставката си като министър. Запитана дали е забелязала колко много Джонсън изглежда, че иска работата ѝ, тя заяви пред „ITV“: „Много съм доволна, че Борис беше външен министър за периода, в който беше външен министър“. \r\nДжонсън остава сериозна заплаха за Мей във време, когато голяма част от партията е недоволна от нейното предложение за Брекзит от „Чекърс“, план който доведе до оставката му като министър, твърдейки че Великобритания ще бъде „понижена до статута на колония“, ако той бъде приет. \r\nМей трябва да се изправи пред ежегодната партийна конференция във време, когато е под натиск да демонстрира, че може да постигне прогрес в преговорите за Брекзит и да покаже, че има енергията на поведе Консервативната партия напред след март 2019 година. \r\nБританският премиер поясни, че ще се фокусира върху „вътрешния дневен ред“ по време на събитието и изтъкна политики, които „активно да увеличат жилищното строене, така че младите хора да имат възможността да стъпят на краката си, когато толкова много от тях се опасяват, че няма да могат да го направят“. \r\n***  Европейският съюз иска планът за Брекзит на британския премиер Тереза Мей да се провали, като го отхвърли, защото ще спести на бизнесите във Великобритания милиарди паундове, пише британският евроскептичен ежедневник  The Daily Express . \r\nВътрешно изследване на Европейската комисия оценява, че ако Великобритания е освободена от регулациите на ЕС да търгува в Европа, тогава британските компании могат да спестят около 6 милиарда евро на година. \r\nНастоящите предложения, които бяха тежко критикувани от привържениците на Брекзит, предлагат Великобритания да остане близо до правилата на ЕС върху стоки, докато в същото време напусне митническия съюз и единния пазар. \r\nТова ще означава, че британските бизнеси вече не са задържани от европейските регулации върху услугите чрез влизане в „споразумение за сдружаване“ с ЕС и включва „зона за свободна търговия“ за стоки. \r\nВъпреки това, главният преговарящ за Брекзит на ЕС Мишел Барние заяви, че това предложение ще „подкопае“ единния пазар на Блока. \r\nОсвен това, Европейската комисия „предложи много негативна оценка на предложението от Чекърс“ по време на брифинг в понеделник, посветен на плановете на Тереза Мей, според „Politico“. \r\nВ доклада се казва: „Екипът на Барние беше непреклонен, че ако Великобритания формално представи плана, тогава той и екипът му ще бойкотират преговорите напълно, според двама официални представители.“ \r\nЕкипът на Барние отбеляза, че успешен план за Брекзит ще постигне това, което бившият министър-председател Дейвид Камерън искаше да постигне в своите опити за предоговаряне на членството на Великобритания в ЕС, преди да бъде проведен референдума за Брекзит. \r\nРазкритието идва докато ЕС също е подготвил свои планове за Брекзит без споразумение. \r\nДетайлите на тези приготовления също са „много подобни“ на плановете за Брекзит без споразумение на британския министър по въпросите за Брекзит Доминик Рааб. \r\nИзточник от Европейската комисия е казал пред „The Sun“, че плановете съществуват, но твърди че се държат в тайна, за да се увеличи натиска върху Великобритания да приеме меко споразумение за Брекзит. \r\n***  Великобритания си осигури първите търговски споразумения след Брекзит, които трябва да сключи с партньорите от Европейският съюз в опит да избегне широко разпространен икономически разрив след напускането на Блока, пише британският вестник  The Times . \r\nБританският премиер Тереза Мей приветства „важната стъпка“ в търговията на Великобритания с южната част на Африка, докато представяше споразумение с региона на Кейп Таун във вторник. Официални представители заявиха, че споразумението – сред около 40 търговски споразумения в ЕС, за които Великобритания трябва да убеди страните да приемат и с нея преди Брекзит – ще позволи на британските потребителите „да продължат да се наслаждават на южноафриканското вино, чай и плодове“. \r\nПрез изминалата година Великобритания е обменила стоки и услуги на стойност 9.6 милиарда паунда с Мозамбик и Южноафриканския митнически съюз, който включва Южна Африка, Ботсвана, Лесото, Намибия и Свазиленд. \r\nОбявявайки 4 милиарда паунда в нови британски инвестиции в икономиките на Африка, Мей заяви, че финансирането „ще открие пътя за поне още едни 4 милиарда паунда“ идващи от частния сектор, докато Великобритания се стреми да стане най-големия инвеститор от Г-7 на континента в  рамките на четири години. \r\nСпоразумението на Великобритания с шест южни африкански нации ще „гарантира, че провизиите за настоящето търговско споразумение на региона с ЕС, ще продължат“ след Брекзит, заяви тя. „Най-важната стъпка ще предостави силните основи, върху които ще можем да построим по-тясно търговско и инвеститорско партньорство в бъдещето, което носи дори по-големи ползи за двете страни.“ \r\nМинистри описаха сделката като „знаков момент“, но проевропейски настроените активисти обвиниха правителството за това, че хвали споразумение, което ще защити само фракция от търговските ползи, на които Великобритания се наслаждава в Евросъюза. Британските компании рискуват да се изправят пред по-големи мита в пазари като Южна Корея и Мексико, освен ако правителството не гарантира близо 40-те споразумения за свободна търговия на ЕС, покриващи около 70 държави, преди Брекзит. Южноафриканските държави са първите, които формално заявиха, че ще прехвърлят споразумението си от ЕС към Великобритания. \r\nАко британските и европейските представители потвърдят пост-Брекзит преходен период, Великобритания ще има време до декември 2020 година да запази търговските споразумения на ЕС. Без преходен период, крайният срок ще бъде март догодина. Министърът на търговията на Великобритания Джордж Холингбери, заяви че новината е „важна стъпка в позиционирането на Великобритания като глобален шампион на свободната търговия и развитието“. \r\n***  Бившият главен равин във Великобритания Джонатан Сакс обвини лидер на Лейбъристката партия Джереми Корбин за това, че е отправил най-обидните коментари от висшестоящ политика „от времето на Инох Пауъл насам“, след критиките му за британските „ционисти“, пише британският вестник  The Independent . \r\nСакс направи най-прямата атака дотук върху лейбъристкия лидер, брандирайки го като „антисемит“, който е „оказал подкрепа на расисти, терористи и дилъри на омраза“. \r\n„Беше разделително, омразно и, подобно на речта на Пауъл, подкопава съществуването на цяла група британски граждани, изобразявайки ги като извънземни“, заяви той. \r\nОсъждането на Сакс задълбочава кризата, която обгърна Корбин откакто неговите неговите забележки по време на пропалестинско събитие отпреди пет години се появиха през изминалата седмица. \r\nТой критикува „ционистите“, които „не искат да учат история, и второ, за това че са живели в тази страна от много дълго време, най-вероятно целия си живот, и не разбират английската ирония“. \r\nСега Джонатан Сакс описа думите му като „най-обидното изявление направено от висшестоящ британски политика от речта на Инох Пауъл „Реки от кръв“ от 1968 година насам“. \r\n„Можем да съдим Джереми Корбин единствено по думите и действията му“, заяви той пред списание „New Statesman“. \r\n„Той подкрепи расисти, терористи и дилъри на омраза, които искат да убият евреи и да премахнат Израел от картата. Когато той намеква, че независимо от това колко време са живели тук, евреите не са пълни британци, той използва езика на класическия предвоенен европейски антисемитизъм“, смята Сакс. \r\nКорбин защити коментарите си, настоявайки че е визирал специфична група от „произраелски активисти“ и че не е използвал термина „ционист“ като „евфемизъм“ за еврейския народ. \r\nНо Джонатан Сакс добави: „Когато има такива факти пред себе си, доказателството за което е пред очите му, първо той отрича, след това извърта и накрая прикрива. Това е долно, непочтено и опасно. Той легитимира публичното изразяване на омраза и където той води, други ще го последват.“ \r\nВ отговор говорител на Лейбъристката партия заяви: „Това сравнение с Инох Пауъл е абсурдно и обидно. Джереми Корби описа определена група от произраелски активисти като ционисти, в коректния политически смисъл – не като синоним или код за еврейските хора.“ \r\n***", "date": "2018.08.29", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2018/08/29/2560926/the-guardian-tereza-mey-dade-indikatsii-che-shte-se-bori-s-boris-dzhonsan-za-liderstvo-na-konservativnata-partiya.html", "text": "Министър-председателят на Великобритания Тереза Мей даде индикации, че ще се стреми да отблъсне всякакви предизвикателства за лидерството ѝ от страна на бившия външен министър Борис Джонсън и намекна, че ще води Консервативната партия и при следващите генерални избори, докато преповтори обещанието си да води партията „дългосрочно“, пише британският вестник  The Guardian . \r\nМей заяви, че се занимава с политика, „за да носи ползи на британския народ“ и поясни пред журналисти по време на пътуването си до Африка, че ще изведе на преден план жилищния въпрос, здравеопазването и други вътрешни въпроси, нямащи нищо общо с Брекзит, по време на партийната конференция през следващия месец в Бирмингам. \r\nЗапитана специално, дали ще участва в лидерско предизвикателство от Джонсън, тя заяви, че се надява да продължи да изпълнява длъжността на министър-председател: „Аз съм тук (в политиката) дългосрочно. Тук съм, за да нося ползи на британския народ и върху това съм фокусирана“. \r\nВ телевизионно интервю, Мей намекна, че се е почувствала облекчена, че Борис Джонсън е подал оставката си като министър. Запитана дали е забелязала колко много Джонсън изглежда, че иска работата ѝ, тя заяви пред „ITV“: „Много съм доволна, че Борис беше външен министър за периода, в който беше външен министър“. \r\nДжонсън остава сериозна заплаха за Мей във време, когато голяма част от партията е недоволна от нейното предложение за Брекзит от „Чекърс“, план който доведе до оставката му като министър, твърдейки че Великобритания ще бъде „понижена до статута на колония“, ако той бъде приет. \r\nМей трябва да се изправи пред ежегодната партийна конференция във време, когато е под натиск да демонстрира, че може да постигне прогрес в преговорите за Брекзит и да покаже, че има енергията на поведе Консервативната партия напред след март 2019 година. \r\nБританският премиер поясни, че ще се фокусира върху „вътрешния дневен ред“ по време на събитието и изтъкна политики, които „активно да увеличат жилищното строене, така че младите хора да имат възможността да стъпят на краката си, когато толкова много от тях се опасяват, че няма да могат да го направят“.  Йонислав Дочев", "date": "2018.08.29", "title": "The Guardian: Тереза Мей даде индикации, че ще се бори с Борис Джонсън за лидерство на Консервативната партия"}
{"url": "http://www.focus-news.net/news/2018/08/29/2560932/sport-uest-hem-pobedi-uimbaldan-s-31.html", "text": "Отборът на Уест Хем постигна първа победа за сезона под новия си наставник Мануел Пелегрини, след като се наложи над третодивизионния Уимбълдън с 3:1 като гост в мач от турнира за Купата на лигата. \r\nВ друг мач Лестър победи с 4:0 на своя „Кинг Пауър Стейдиъм“ отборът от третото ниво на английския футбол Флийтууд, с което се класира напред.", "date": "2018.08.29", "title": "Спорт: Уест Хем победи Уимбълдън с 3:1"}
{"url": "http://www.focus-news.net/news/2018/08/29/2560934/pregled-na-mezhdunarodnite-novini-do-6-chasa-agentsiya-fokus.html", "text": "Министърът на външните работи на Македония Никола Димитров, в рамките на официалната си визита в Брюксел във вторник, се срещна със заместник-генералния секретар на НАТО Роуз Готемюлер, която за пореден път изрази подкрепа за влизането на Македония в Алианса, но и очакванията, че ще бъде използвана тази „широко отворена врата“, предава радио  „Гласът на Америка“ . \r\n„Мисията на Македония е влизане в НАТО, решително вървим в тази посока и ще я завършим успешно.“ Това е посланието, което Никола Димитров отправи пред Роуз Готемюлер на срещата им в Брюксел. Той подчерта, че влизането на Македония в Алианса е необходимо за стабилността в региона, но и в Европа. \r\n„Благодаря ви за поканата за присъединителни преговори за Република Македония на срещата на върха през юли. Решително вървим по пътя към членството, което сме си поставили още преди 25 години. Ще завършим тази незавършена историческа мисия, в интерес на стабилността и просперитета на Република Македония, на стабилността на Балканите и на стабилността на Европа“, заяви Димитров. \r\nГотемюлер за пореден път подчерта, че Македония има всестранната подкрепа за влизане в Алианса, но същевременно заяви и че се надява гражданите и властта да осъзнават и да използват „широко отворената врата“, намеквайки за референдума, който генералният секретар Йенс Столтенберг посочи като ключов за приемане в НАТО. \r\nСпоред официалните информации от кабинета на Димитров, на срещата са били обменени вижданията за настоящото сътрудничество между Македония и НАТО, както и подготовките, които Скопие предприема в рамките на присъединителния процес за членство в Алианса. \r\nНикола Димитров е осведомил Готемюлер за подготовката за референдума и настоящето състояние и атмосфера в Македония, както и за процеса на прилагане на реформите. \r\n***  Властите в САЩ ще възобновят преговорите със Северна Корея, когато бъде постигнат достатъчен прогрес по въпроса за ядреното разоръжаване на Пхенян, заяви във вторник говорителят на Държавния департамент на САЩ Хедър Науърт по време на регулярния си брифинг пред журналисти, предава  ТАСС . \r\n„Все още се прилагат дипломатически усилия“, заяви Науърт. „Очакваме нов рунд на преговори, когато за тях ще има подходящо време. Въпреки решението за отмяна на визитата в Пхенян, САЩ са готови да участват, когато стане ясно, че (севернокорейският лидер) Ким Чен-ун е готов да изпълни ангажиментите, които пое по време на срещата на върха в Сингапур с президента (на САЩ Доналд) Тръмп за ядрено разоръжаване“, заяви тя, цитирайки държавния секретар Майк Помпео. \r\nНауърт подчерта, че властите в Северна Корея са постигнали някакъв прогрес по отношение на денуклеаризацията, но по мнението на главата на Белия дом, това е недостатъчно за провеждането на нови преговори и посещение на държавния секретар. \r\n***  Окръжният съд в Ерусалим даде зелена светлина за легализацията на централната заселническа общност в Западния бряг „Мицпе Крамим“ в решение, отсъдено във вторник, използвайки безпрецедентна законна тактика, която може да открие пътя за регулирането на десетки други нелегални общности, намиращи се отвъд „Зелената линия“ (установената граница от 1949 година между Израел и арабските му съседи), пише електронното издание на израелския вестник  The Times of Israel . \r\nИзползвайки политика, позната като „пазарно регулиране“, съдия Арнон Дарел отсъди, че постройка, изградена без нужните разрешения, не е нужно да бъде разрушена, защото заселниците са се установили в общността „с добри намерения“. \r\nОбщността „Мицпе Крамим“ е установена през 1999 година и е съседна на заселническата общност „Кочав Хашачар“. Десет години по-късно, група палестинци, претендирайки за собственост над земята, върху която общността се е заселила, е подала петиция към Върховния съд на Израел, за да бъде премахната общността от 40 семейства. \r\nЗа да бъде забавен процесът, заселниците – представлявани от Харел Арнон, същият съдия защитаващ узаконяването на общностите от заселници в Западния бряг във Върховния съд от името на правителството – са подали собствена петиция към Ерусалимския окръжен съд, твърдейки че министерството на отбраната е отговорно за това, че е издало редица разрешителни в „Мицпе Кармим“ и че следователно не трябва да разрушава общност, която – поне частично – е помогнало да се изгради. \r\nСъдия Арнон Дарел е приел исканията на жителите във вторник, твърдейки, че мълчаливата подкрепа на правителството в установяването на заселническата общност, е представител на добра воля от тяхна страна. \r\nВъпреки, че крайният резултат е един и същ, така наречената „пазарна регулация“ се различава от преди приетия закон за легализация на заселническите общности, тъй като дава възможност на съда да позволява на такава общност да бъде одобрена със задна дата, дори ако няма установен собственик. \r\n***  Министър-председателят на Унгария Виктор Орбан заяви, че от успеха на действията на вътрешния министър и вицепремиер на Италия Матео Салвини в областта на миграционната политика, в момента зависи безопасността на Европейския съюз, предава  РИА Новости . \r\n„От успеха на Салвини зависи безопасността на Евросъюза. Молим го да не отстъпва от позицията си. За да защитим границите, сме готови да окажем всякаква възможна помощ“, заяви във вторник вечерта Орбан по време на съвместна пресконференция със Салвини, след среща на двамата в Милано. \r\n„Постигнахме съгласие по най-важната точка – миграцията. Унгария демонстрира, че тя може да бъде спряна. Говореше се, че е невъзможно, докато Унгария не показа, че е възможно, както в юридически, така и във физически аспект“, подчерта унгарският премиер. По думите му Унгария е показала, че наземните граници могат да бъдат защитени от миграционния поток, а Италия понастоящем демонстрира, че това може да се направи и по море. \r\nВ своето изявление Салвини, говорейки за миграционния проблем, заяви, че „ние сме близо до историческия поврат за бъдещето на Европа“. Той отбеляза, че в близко време ще се състои серия от срещи на италиански ръководители с техните чуждестранни колеги, в хода на които ще бъде обсъден и миграционният проблем. „Преследваме външна политика, която е на 360 градуса. Разчитаме да нямаме врагове в света, за да осигурим икономическия си подем“, заяви Салвини и обърна внимание, в частност, на контактите със САЩ, Русия и Китай. \r\n***  Канада и САЩ във вторник официално подновиха усилията за предоговаряне на Северноамериканското споразумение за свободна търговия (НАФТА), след успешните разговори между Вашингтон и Мексико Сити, предава  AFP . \r\n„Окуражени сме от прогреса, който САЩ и Мексико постигнаха, в частност при автомобилите и трудовите условия, и аз очаквам с нетърпение разговорите“, заяви министърът на външните работи на Канада Кристия Фрийланд пред журналисти преди началото на срещата с американските търговски представители. \r\n***  Вашингтон и Отава ще навлязат в подробни разговори в сряда, в опит да спасят Северноамериканското споразумение за свободна търговия (НАФТА), заяви канадският министър на външните работи Кристия Фрийланд, предава  AFP . \r\nТя добави, че разговорите ще бъдат улеснени, тъй като Мексико е взело „трудните решения“ в постигането на предварително търговско споразумение със САЩ в понеделник. \r\nУсилията на Мексико „разчистват пътя за нас да проведем значителни, съществени и, мисля, продуктивни разговори със САЩ през тази седмица“, заяви Фрийланд. \r\n***  Украйна има намерение официално да обяви разтрогването на Договора за приятелство, сътрудничество и партньорство с Русия, подписан през 1997 година, до края на септември, заяви министърът на външните работи Павло Климкин във вторник, пише електронното издание на руския вестник  „Известия“ . \r\nТой заяви, че за Украйна не може да има договор за приятелство и сътрудничество с Русия и уточни, че този въпрос не е бил разглеждан по-рано на по-високо ниво, заради определени юридически проблеми. \r\nПо-рано в същия ден президентът на Украйна Петро Порошенко съобщи, че е инструктирал министерството на външните работи в скоро време да предостави документи за започването на денонсиране на договора за приятелство с Русия. \r\nНачалникът на комисията към Държавната дума по работите на ОНД, евразийската интеграция и отношенията със съотечествениците Леонид Калашников заяви, че договорът от 1997 година вече няма особен смисъл. \r\nПоследствията от разтрогването на договора за приятелство с Русия от страна на Украйна беше оценен и от члена на Федералната съветна комисия по международни работи от Крим Сергей Цеков. По думите му, за Киев разтрогването на договора ще се отрази негативно на Украйна, а за Русия ще премине почти незабелязано. \r\n***  Земетресение с магнитуд 6.5 по скалата на Рихтер е регистрирано в региона на Марианските острови, показва справка на интернет страницата на  Европейския средиземноморски сеизмологичен център (EMSC) . \r\nЗеметресението е регистрирано в 08:35 часа местно време (01:35 часа българско време) на дълбочина от 100 км. Епицентърът е на 191 км североизточно от остров Сайпан и на 2213 км южно от столицата на Япония Токио. \r\nЗасега няма данни за жертви и материални щети и не се съобщава за опасност от цунами. \r\n***", "date": "2018.08.29", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/08/29/2560925/the-times-tereza-mey-osiguri-parviya-post-brekzit-targovski-pakt-koyto-predvizhda-4-miliarda-paunda-investitsii-za-afrika.html", "text": "Великобритания си осигури първите търговски споразумения след Брекзит, които трябва да сключи с партньорите от Европейският съюз в опит да избегне широко разпространен икономически разрив след напускането на Блока, пише британският вестник  The Times . \r\nБританският премиер Тереза Мей приветства „важната стъпка“ в търговията на Великобритания с южната част на Африка, докато представяше споразумение с региона на Кейп Таун във вторник. Официални представители заявиха, че споразумението – сред около 40 търговски споразумения в ЕС, за които Великобритания трябва да убеди страните да приемат и с нея преди Брекзит – ще позволи на британските потребителите „да продължат да се наслаждават на южноафриканското вино, чай и плодове“. \r\nПрез изминалата година Великобритания е обменила стоки и услуги на стойност 9.6 милиарда паунда с Мозамбик и Южноафриканския митнически съюз, който включва Южна Африка, Ботсвана, Лесото, Намибия и Свазиленд. \r\nОбявявайки 4 милиарда паунда в нови британски инвестиции в икономиките на Африка, Мей заяви, че финансирането „ще открие пътя за поне още едни 4 милиарда паунда“ идващи от частния сектор, докато Великобритания се стреми да стане най-големия инвеститор от Г-7 на континента в  рамките на четири години. \r\nСпоразумението на Великобритания с шест южни африкански нации ще „гарантира, че провизиите за настоящето търговско споразумение на региона с ЕС, ще продължат“ след Брекзит, заяви тя. „Най-важната стъпка ще предостави силните основи, върху които ще можем да построим по-тясно търговско и инвеститорско партньорство в бъдещето, което носи дори по-големи ползи за двете страни.“ \r\nМинистри описаха сделката като „знаков момент“, но проевропейски настроените активисти обвиниха правителството за това, че хвали споразумение, което ще защити само фракция от търговските ползи, на които Великобритания се наслаждава в Евросъюза. Британските компании рискуват да се изправят пред по-големи мита в пазари като Южна Корея и Мексико, освен ако правителството не гарантира близо 40-те споразумения за свободна търговия на ЕС, покриващи около 70 държави, преди Брекзит. Южноафриканските държави са първите, които формално заявиха, че ще прехвърлят споразумението си от ЕС към Великобритания. \r\nАко британските и европейските представители потвърдят пост-Брекзит преходен период, Великобритания ще има време до декември 2020 година да запази търговските споразумения на ЕС. Без преходен период, крайният срок ще бъде март догодина. Министърът на търговията на Великобритания Джордж Холингбери, заяви че новината е „важна стъпка в позиционирането на Великобритания като глобален шампион на свободната търговия и развитието“.  Йонислав Дочев", "date": "2018.08.29", "title": "The Times: Тереза Мей осигури първия пост-Брекзит търговски пакт, който предвижда 4 милиарда паунда инвестиции за Африка"}
{"url": "http://www.focus-news.net/news/2018/08/29/2560929/the-daily-express-es-iska-planat-za-brekzit-na-tereza-mey-da-se-provali-zashtoto-shte-spesti-na-velikobritaniya-miliardi.html", "text": "Европейският съюз иска планът за Брекзит на британския премиер Тереза Мей да се провали, като го отхвърли, защото ще спести на бизнесите във Великобритания милиарди паундове, пише британският евроскептичен ежедневник  The Daily Express . \r\nВътрешно изследване на Европейската комисия оценява, че ако Великобритания е освободена от регулациите на ЕС да търгува в Европа, тогава британските компании могат да спестят около 6 милиарда евро на година. \r\nНастоящите предложения, които бяха тежко критикувани от привържениците на Брекзит, предлагат Великобритания да остане близо до правилата на ЕС върху стоки, докато в същото време напусне митническия съюз и единния пазар. \r\nТова ще означава, че британските бизнеси вече не са задържани от европейските регулации върху услугите чрез влизане в „споразумение за сдружаване“ с ЕС и включва „зона за свободна търговия“ за стоки. \r\nВъпреки това, главният преговарящ за Брекзит на ЕС Мишел Барние заяви, че това предложение ще „подкопае“ единния пазар на Блока. \r\nОсвен това, Европейската комисия „предложи много негативна оценка на предложението от Чекърс“ по време на брифинг в понеделник, посветен на плановете на Тереза Мей, според „Politico“. \r\nВ доклада се казва: „Екипът на Барние беше непреклонен, че ако Великобритания формално представи плана, тогава той и екипът му ще бойкотират преговорите напълно, според двама официални представители.“ \r\nЕкипът на Барние отбеляза, че успешен план за Брекзит ще постигне това, което бившият министър-председател Дейвид Камерън искаше да постигне в своите опити за предоговаряне на членството на Великобритания в ЕС, преди да бъде проведен референдума за Брекзит. \r\nРазкритието идва докато ЕС също е подготвил свои планове за Брекзит без споразумение. \r\nДетайлите на тези приготовления също са „много подобни“ на плановете за Брекзит без споразумение на британския министър по въпросите за Брекзит Доминик Рааб. \r\nИзточник от Европейската комисия е казал пред „The Sun“, че плановете съществуват, но твърди че се държат в тайна, за да се увеличи натиска върху Великобритания да приеме меко споразумение за Брекзит.  Йонислав Дочев", "date": "2018.08.29", "title": "The Daily Express: ЕС иска планът за Брекзит на Тереза Мей да се провали, защото ще спести на Великобритания милиарди"}
{"url": "http://www.focus-news.net/news/2018/08/29/2560937/sport-novak-dzhokovich-pobedi-marton-fuchovich-na-us-open.html", "text": "Сръбският тенисист Новак Джокович победи Мартон Фучович на тенис турнира „US Open“. След близо три часа игра Джокович надделя с 6:3, 3:6, 6:4, 6:0 сета и се класира напред. Следващият съперник на сръбския тенисист ще бъде Тенис Сандгрен, който отстрани Виктор Троицки.", "date": "2018.08.29", "title": "Спорт: Новак Джокович победи Мартон Фучович на US Open"}
{"url": "http://www.focus-news.net/news/2018/08/29/2560933/radio-svobodna-evropa-makedoniya-angela-merkel-podkrepya-reshenie-mezhdu-sarbiya-i-kosovo-no-prizova-za-predpazlivost.html", "text": "Канцлерът на Германия Ангела Меркел във вторник заяви, че подкрепя всички разговори, които водят към решение на спора в отношенията между Сърбия и Косово, но че трябва да бъдат предпазливи това решение да не предизвика нестабилност на други места в региона, преда македонската електронна медия  „Радио Свободна Европа“ . \r\nПо време на съвместна пресконференция с хърватския премиер Андрей Пленкович в Берлин, Меркел потвърди, че е разговаряла с американския президент Доналд Тръмп за ситуацията между Сърбия и Косово. \r\n„Разбира се, че подкрепяме всички разговори, които водят към целта, към решение на този въпрос, но териториалната цялост, както е създадена сега, е една стойност и размер и същото казах когато тук беше министър-председателят на Босна и Херцеговина и министър-председателят на Черна гора. Трябва да бъдем внимателни, така че определени мерки в една територия да не доведат до други подобни мерки на други територия“, заяви Меркел. \r\nПрез изминалия месец тя заяви, че няма да има промени на границите на Балканите. \r\nПленкович, от своя страна, заяви че Хърватия е внимателна когато става на въпрос за промяна на границите на Балканите, защото това може да повлияе и на други страни в региона.  Йонислав Дочев", "date": "2018.08.29", "title": "„Радио Свободна Европа“ (Македония): Ангела Меркел подкрепя решение между Сърбия и Косово, но призова за предпазливост"}
{"url": "http://www.focus-news.net/news/2018/08/29/2560942/predstoyashti-mezhdunarodni-sabitiya-za-29-avgust-agentsiya-fokus.html", "text": "Международният съд в Хага ще изслуша иска на Иран срещу санкциите на САЩ \r\n***  Руският външен министър Сергей Лавров ще се срещне с външния министър на Саудитска Арабия Адел Ал-Джубейр. \r\n***  В рамките на австрийското председателство на Съвета на Европейския съюз във Виена ще се поведе среща на министрите на отбраната на Европейския съюз. Военният министър на Виена Ханс-Петер Доскозил и Върхвеният представител на Европейския съюз по въпросите на външните работи и политиката на сигурност Федерика Могерини ще дадат пресконференция. \r\n***  Германският канцлер Ангела  Меркел е на обиколка из Сенегал, Гана, Нигерия в опит да насърчи сътрудничеството между Берлин и Африка за спиране на мигрантския поток към Европа. \r\n***  Германският външен министър Хайко Маас ще разговаря с главния преговарящ по Брекзит от страна на ЕС Мишел Барние. Двамата ще дадат пресконференция. \r\n***  Върховният комисар на ООН за правата на човека Зейд Раад ал-Хюсейн ще даде последна пресконференция преди изтичането на мандата му. \r\n***  Ковчегът с тленните останки на бившия американски сенатор Джон Маккейн ще бъде изложен за поклонение в родния му щат Аризона. \r\n***  Британския премиер Тереза Мей пристига в Нигерия в рамките на първото си работно посещение в Африка", "date": "2018.08.29", "title": "Предстоящи международни събития за 29 август (Агенция „Фокус“)"}
{"url": "http://www.focus-news.net/news/2018/08/29/2560940/mevlyut-chavushoglu-otnosheniyata-na-turtsiya-s-rusiya-ne-sa-alternativa-za-es-ili-sasht.html", "text": "Отношенията на Турция с Русия не са алтернатива на отношенията с Европейския съюз или на тези със САЩ, заяви във вторник турският министър на външните работи Мевлют Чавушоглу по време на посещението си в Литва, предава скопската електронна медия  A1 On . \r\n„Нашите отношения с Русия не са алтернатива за отношенията ни с ЕС или със САЩ. Външната политика на Турция е ориентирана на базата на баланса (в отношенията)“, заяви Чавушоглу. \r\nТой коментира и посещението на представители на американския Конгрес в Турция, при което те апелираха Анкара да се откаже от закупуването на противоракетните системи С-400 от Русия, за да получат бойните изтребители Ф-35 от САЩ. Чавушоглу повтори, че „купуването на С-400 не е предимство за Турция, а принудителна мярка“. \r\n„На нас ни трябват системи за противовъздушна отбрана. Ние искаме да ги купим от нашите съюзници, включително и САЩ, но не можем да го направим. Може ли Америка да даде гаранции за продажбата на системите „Пейтриът“? Дори и за Ф-35 постоянно се променят условията. Купуването на системи за противовъздушна отбрана е крайно необходимо за нашата сигурност“, поясни турският външен министър. \r\nТой добави, че Турция желае да реши проблемите си със САЩ по пътя на диалога.  Йонислав Дочев", "date": "2018.08.29", "title": "Мевлют Чавушоглу: Отношенията на Турция с Русия не са алтернатива за ЕС или САЩ"}
{"url": "http://www.focus-news.net/news/2018/08/29/2560941/aktualna-patna-obstanovka.html", "text": "Забранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1)\tза периода от 01 юни до 15 септември 2018 г. за дните петък - неделя: Ограниченията важат само за следните участъци от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. в посока София – Пловдив; \r\nв неделя от 16 ч. до 20 ч. в посока Бургас – София. \r\nАМ „Струма“: \r\nв събота от 10 ч. до 14 ч. в посока п. в. „Даскалово“ – ГКПП „Кулата“. \r\nАМ „Марица“: \r\nв неделя от 16 ч. до 20 ч. в посока Свиленград – АМ „Тракия“. \r\nи за дните петък – от 17:00 часа до 20:00 часа и неделя – от 14:00 часа до 20:00 часа: \r\n•\tпът I-1 с. Ребърково – Ботевград, като движението се пренасочва по път II-16 Ребърково – Своге – София; \r\n•\tпът I-1 Благоевград – ГКПП „Кулата“; \r\n•\tпът I-5 Русе – Велико Търново; \r\n•\tпът I-9 Варна – Бургас; \r\n•\tпът II-99 Бургас – Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. Това съобщиха от пресцентъра на  Агенция \"Пътна инфраструктура\". \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\nІІ. Състояние на автомагистралите: \r\nАМ „Тракия“: няма. \r\n\tАМ „Хемус“:  \r\nОбласт София:  \r\n\tДвижението по АМ \"Хемус\" в тунел \"Правешки ханове\" посока София се осъществява в една лента поради ремонтни дейности по пожароизвестителната инсталация в активната лента. Движението се извършва в изпреварващата лента и е обозначено със съответните пътни знаци. Срок 29.08.2018 г. \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г. \r\nДвижението от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г. \r\nДвижението по от км 36+770 до км 38+150 в посока Варна е ограничено поради аварийно – възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.; \r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г. \r\nАМ „Струма“:  \r\nОбласт Кюстендил: \r\nДвижението по АМ“Струма“ в посока „Дупница-Долна Диканя“ в участъка от км 45+500 до км 48+000 да се пропуска във вътрешна (изпреварваща) лента за движение, поради извършване на краткотрайни ремонтни работи по асфалтовата настилка.Ремонтните работи ще се изпълняват от 08,00 часа до 17,00 часа на 29.08.2018г.  \r\nДвижение с повишено внимание по АМ“Струма“ в посока „Дупница – София“ при км 56+800, поради извършване на краткотрайни ремонтни работи в банкета и част от аварийната лента. Сигнализирано с пътни знаци. Срок до 29.08.2018 г. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Люлин“:  \r\nОбласт София:  \r\nДвижението по АМ \"Люлин\" в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел \"Люлин\" до първи тунел \"Мало Бучино\", където движението на всички МПС се осъществява двупосочно в платното посока София – Перник. Скоростта на движение се ограничава до 50 км/ч. Алтернативни маршрути: - за автомобили до 12 тона по път I-1 от пътен възел Драгичево - Владая - София и обратно. - само за леки автомобили по път 1801 Перник - Мало Бучино - Суходол и обратно. Срок 30.09.2018 г. \r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Скоростта на движение се ограничава до 70 км/ч. Срок 30.09.2018 г. \r\nІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n-  „Пампорово“ - забранен за МПС над 3,5 т. Срок: целогодишно; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\nІV.Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г. \r\nОбласт Враца: \r\nДвижението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. \r\nОграничението е сигнализирано с пътни знаци съгласно проект за организация на движението. Срок до 30.10.2018 г. \r\nОбласт София:  \r\nДвижението на всички МПС в участъка Жерково – Елешница от км 224+600 до км 229+700 е ограничено поради намален габарит на пътното платно. Срок до 31.08.2018 г.  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 13.09.2018 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.;  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 31.08.2018 г.; \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 30.09.2018 г.; \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nПоради неравности на пътната настилка на път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.09.2018 г.; \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: няма. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nОбласт Стара Загора: \r\nДвижението по път I-5 Шипка – Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 30.09.2018 г. \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\nДвижението по път Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nДвижение по път I-5 в участъка надлез Кирково – ГКПП Маказа от км 390+090 до км 390+210 се осъществява с повишено внимание поради извършващи се в близост до пътното платно строително-ремонтни дейности. Въведено е ограничение на скоростта. Срок до 31.08.2018 г. \r\nОбласт Хасково: \r\nОграничено движение поради ремонтни дейности на пътната инфраструктура движението по околовръстен път на гр. Хасково в участъка от км 293+860 до км 298+482.  Транзитното движение  в посока Кърджали  и обратно се пренасочва през ПВ „Орфей“ в гр. Хасково по обходен маршрут  както следва: \r\nОт начало гр. Хасково  - ПВ „Орфей“ – бул. „Васил Левски“ – бул. „Илинден“ – бул. „Освобождение“ – път I-5  / Хасково – Кърджали /.  Срок до 10.10.2018 г.  \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.08.2018 г. \r\nДвижението по път I-6 в урбанизираната територия на Карнобат от км 456 +500 до км 457+000 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 31.08.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Сливен:  \r\nДвижението в участъка от с. Мокрен до п.кръстовище. „Петолъчката“ от км 232+550 до км 233+550 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок 31.08.2018 г. \r\nДвижението в участъка с. Тополчане – с. Калояново от км 402+700 до км 405+000 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок до 31.08.2018 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. \r\nОбласт Пазарджик: \r\nДвижението по път I-8 Костенец – с. Габровица от км 148+000 до км 151+000 се осъществява в една лента чрез поетапно затваряне на лява и дясна ленти за движение, поради частични ремонтни дейности на асфалтовата настилка. Срок до 29.08.2018 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\nДвижението в участъка Хасково – Кърджали от км 300+034 до км 302+932 е в една лента, поради  изпълнение на  ремонтни дейности на пътната инфраструктура  \r\n Движението в посока Хасково се пренасочва от ляво към дясно платно за движение при км 302+876 и от дясно към ляво платно за движение при км 300+034. Срок до 03.10.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\n Обходен маршрут: Кичево – Оброчище. Срок до 28.02.2019 г. \r\nОбласт Бургас:  \r\nДвижението в участъка Бургас – к.к. Слънчев бряг от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 202+307 /разклон за с. Тънково/, път III-9061 Тънково – Александрово, път III-906 Александрово – Каблешково – п.в. „Бургас-север“, по път I-9 при км 229+639 и обратно. Срок до 15.09.2018 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. \r\nІV. Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-208: Движението по път ІІІ-208 в участъка Провадия – Айтос в района на с. Добромир на км 51+713 се осъществява с повишено внимание поради стеснен участък на пътното платно и повредена мантинела в следствие на ПТП. Участъкът е сигнализиран с пътни знаци и ограничение на скоростта до 30 км/ч. Срок до 31.08.2018 г. \r\nПът ІІІ –5391: Движение с повишено внимание по път от км 0+000 до км 6+000 в участъка „Трояново-Аспарухово” се осъществява в една лента на определени участъци поради ремонтни дейности на асфалтовата настилка. Срок до 31.10.2018 г. \r\nПът ІІІ –7306: Движение с повишено внимание по път от км 8+000 до км 9+500 в участъка „Черница-Сунгурларе-Чубра” се осъществява в една лента на определени участъци поради ремонтни дейности  на асфалтовата настилка. Срок до 28.09.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът  III-207: Движението по път III-207 Добротич - Калоян от км 8+988  до км 15+620 се осъществява с повишено внимание поради ремонтни дейности. Движението се осъществява съобразно създадената ВОБД. Срок 23.09.2018 г. \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nПът III-2009: Движението по път III-2009 Девня – Суворово от км 0+000 до км 10+811 се осъществява с повишено внимание поради частични ремонтни дейности. Срок до 31.10.2018 г.; \r\nПът III-2702: Движението по път III-2702 Вълчи дол – Суворово от км 26+680 до км 36+280 се осъществява с повишено внимание поради частични ремонтни дейности. Срок до 31.10.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок целогодишно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 31.10.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. \r\nПът II-14: Движението по път III-114 Лом – Ружинци от км 22+000 до км 43+066 е ограничено за МПС над 12 т. поради ремонтни дейности. Срок до 02.10.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 20.09.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 е ограничено поради основен ремонт /рехабилитация/ на пътя. Ограничението е сигнализирано с пътни знаци, съгласно проекта за временна организация. \r\nОбходен маршрут: По уличната мрежа на гр. Козлодуй. Срок 31.08.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.  \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.  \r\nРемонтни дейности: \r\nПът II-11: Движението по път II-11 Козлодуй – Оряхово в района на гр. Мизия при км 113+500 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.08.2018 г. \r\nПът II-15: Движението по път II-15 в участък Мизия – Оряхово от км 70+500 до км 75+700 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.08.2018 г. \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.08.2018 г. \r\nПът III-103: Движението по път III-103 в участък с. Горна Бешовица – с. Кален се осъществява с повишено внимание поради кастрене на дървета. Работният участък е сигнализиран с пътни знаци. Срок: 31.08.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. \r\nПът III-1503: Движението по път III-1503 в участък с. Крушовица – с. Бутан от км 0+000 до км 6+300 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 29.08.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.08.2018 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.08.2018 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Драгановци – Габрово в участъка от км 14+600 до км 23+978,36 и от км 25+731 до км 28+972,75 се осъществява поетапно двупосочно първо в дясната свободна лента, после в лявата пътна лента поради ремонт на пътно съоръжение при км 20+484. Срок до 31.08.2018 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е потавена сигнализация. Срок до 31.08.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 от км 36+760 до км 38+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 15.09.2018 г. \r\nПът II-71: Движението по път II-71 от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.09.2018 г. \r\nПът II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 30.09.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.08.2018 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 31.08.2018 г. \r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 31.08.2018 г.; \r\nПът ІІІ-107:Движението по път III-107 в района на Рилски манастир от км 27+600 до км 27+800 се осъществява в една лента поради извършване на ремонтни дейности по обрушване на ската и отсичане на дървета по откоса. Движението ще  бъде затваряно за кратки периоди от 10 мин. Участъкът е сигнализиран с пътни знаци. Ремонтните дейности ще се извършват за времето от  08:00 до 14:00 ч. до 31.08.18 г. \r\nПът ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград - Крумовград е ограничено в двете посоки в участъка с. Звездел - с. Карамфил от км 24+000 до км 25+000 поради извършване на ремонтни дейности.  \r\nОбходен маршрут през с. Конче – с. Токачка – гр. Крумовград. Срок до 26.12.2018 г. \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. \r\nРемонтни дейности: \r\nПът III-507: Движението по път III-507 Кърджали – Мост в участъка гр. Кърджали – Седловина от км 1+700 до км 2+600 се осъществява в една лента поради –  ремонтни дейности. Срок до 05.09.2018 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. \r\nПът III-358: Движението по път III-358 Ябланица – Гложене в участъка от кръстовище за м. Нановица до кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Срок до 31.08.2018 г. \r\nОбходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”- м. Боаза, по път III-305 м. Боаза - с. Гложене, по път III-358 с. Гложене - кръстовище с. Нановица. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.10.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 31.10.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г. \r\nПът II-35: Движението по път II-35 Плевен – Кърнаре в град Троян от км 70+911 до км 73+201 се осъществява с повишено внимание поради довършителни ремонтни работи по банкетите. Водачите да се движат с повишено внимание и съобразена скорост. Срок до 31.08.2018 г.; \r\nПът ІІ-35: Движението по път ІІ-35 Плевен – Троян в участъка от с. Ломец до разклон за с. Дълбок дол от км 64+410 до км 65+213 се осъществява с повишено внимание поради изместване на кабели в банкета. Водачите да се движат със съобразена скорост. Срок: 05.09.2018 г. \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 31.10.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.01.2019 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 21.09.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-1011: Движението по път ІІІ-1011 Владимирово – Мадан – Септемврийци е ограничено за движение на МПС над 10 т. поради извършване на ремонтни дейности на водосток при км 6+323.  \r\nОбходен маршрут: Владимирово - път ІІІ-101 Лехчево - Михайлово и по път ІІІ-133 до Септемврийци и обратно. Срок до 31.08.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 14.09.2018 г. \r\nРемонтни дейности: \r\nПът ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 31.08.2018 г.  \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. \r\nРемонтни дейности: няма. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: \r\nПът ІІ-63: Движението по път ІІ-63 Брезник – Парамун от км 22+900 до км 23+100 се осъществява в една лента поради ремонтни дейности на асфалтовата настилка. Срок до 31.08.2018 г. \r\nПът ІІІ-1003: Движението по път ІІІ-1003 Рударци – Кладница при км 4+200 се осъществява в едната лента поради ремонтни дейности. Срок до 05.09.2018 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.; \r\nПът ІІІ-3501: Движението по път III-3501 Згалево - Летница в участъка Пордим до граница с ОПУ Ловеч от км 16+000 до км 32+000 се осъществява с повишено внимание поради частични ремонти - асфалтиране по пътната настилка. Срок до 29.08.2018 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 15.09.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.09.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 15.11.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г. \r\nПът II-54: Движението по път II-54 гара Бяла –  Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-235: Движението по път ІІІ-235 Окорш – Паисиево – Звенимир от км 0+000 до км 12+000 се осъществява с повишено внимание поради монтаж на СПО. Срок до 02.09.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nОПУ-Сливен: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 31.08.2018 г. \r\nПът ІІ-55: Движението по път ІІ-55 /Гурково – Нова Загора - Свиленград/ в участъка от с. Млекарево до ТЕЦ 2 Марица Изток от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 31.08.18 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. \r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. \r\nПът II-86: Движението на МПС под 12 т по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе, при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 30.09.2018 г. \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м вдясно. Участъкът е сигнализиран с пътни знаци. Срок до 31.09.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.09.2018 г.; \r\nПът ІІ-86: Движението по път ІІ-86 Хвойна – Чепеларе – Проглед от км 69+000 до км 71+000 и от км 80+000 до км 84+000 се осъществява с повишено внимание, съобразно създадената организация на движение поради попълване на банкети, почистване на отводнителни окопи и улеи и изграждане на крило на водосток. Участъкът е сигнализиран с пътни знаци. Срок до 31.08.2018 г. \r\nПът IІІ-864: Движението по път IІІ-864 Пампорово – Стойките от км 5+000 до км 8+000 се осъществява с повишено внимание поради почистване и възстановяване на облицовъчни окопи, попълване на банкети и изграждане на подпорна стена. Срок до 15.09.2018 г. \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.09.2018 г.  \r\nПът ІІІ-866: Движението по път ІІІ-866 Девин – Михалково, в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Срок до 31.09.2018 г. \r\nПът ІIІ-867: Движението по път IІІ-867 Средногорци – Мадан от км 0+000 до км 2+000 се осъществява с повишено внимание, съобразно създадената организация на движение поради косене и изсичане за видимост. Участъкът е сигнализиран с пътни знаци. Срок до 18.08.2018 г. \r\nПът ІIІ-867: Движението по път IІІ-867 пътно кръстовище за с. Фабрика – Златорад – Пресека от км 25+000 до км 28+060 и от км 33+000 до км 37+300 се осъществява с повишено внимание, съобразно създадената организация на движение поради почистване на свлачища и оформяне на отводнителни окопи. Участъкът е сигнализиран с пътни знаци. Срок до 18.08.2018 г. \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.09.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 31.03.2019 г. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 31.08.2018 г.  \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. \r\nРемонтни дейности:  \r\nПът II-18: Движението по път II-18 Софийски околовръстен път /СОП/ в участъка Казичене – АМ \"Тракия\" от км 34+500 до км 35+500 в платното посока Бургас е ограничено поради ремонтни дейности. Движението се осъществява двупосочно в платното посока Варна. Срок 10.09.2018 г. \r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок до 31.08.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът II-57: Движението по път II-57 Стара Загора – Раднево – път II-55 в участъци от км 0+250 до км 11+074 и от км 12+460 до км 31+880 е ограничено за всички МПС с изключение на автобусният транспорт, който обслужва селата Могила, Малко Кадиево, Сърнево, Диня, Д. Атанасово и Тополяне поради изпълнение на СМР. Движението се ограничава в дните от понеделник до събота включително в часовете от 09:00 ч. до 20:00 ч.  \r\nОбходен маршрут: през гр. Нова Загора. Срок до 29.08.2018 г. \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.08.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.09.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 30.09.2018 г. \r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 30.08.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.08.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 31.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2018 г.; \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.08.29", "title": "Актуална пътна обстановка"}
{"url": "http://www.focus-news.net/news/2018/08/29/2560936/angela-merkel-vazmozhnata-razmyana-na-teritorii-mozhe-da-predizvika-deystviya-i-v-drugi-strani.html", "text": "Берлин и Вашингтон подкрепят всичко, което може да доведе до договор между Белград и Прищина, заяви канцлерът на Германия Ангела Меркел по време на съвместна пресконференция с хърватския си колега Андрей Пленкович, предава скопският телевизионен  „Канал 5“ . \r\nМеркел разкри, че за това е разговаряла и с президента на САЩ Доналд Тръмп, но не уточни дали двамата подкрепят и евентуална размяна на територии. \r\n„Констатирахме, че подкрепяме всички разговори, които водят към решаване на този въпрос. Но, трябва да бъдем внимателни – определени действия на една територия да не доведат до действия на друга територия“, заяви Меркел. \r\nЗа част от политическите анализатори в Македония, последните послания на международната общност, за подкрепа на каквото и да е решение, което е компромисно за двете страни, е привидно позитивен сигнал, който в момента затваря един, но в перспектива отваря други въпроси. \r\n„Международната общност казва, вие сами се договорете. Това значи, че някой на Балканите иска мир“, заяви Агим Йонуз, политически анализатор. \r\nСигнали, че има голяма стъпка напред в преговорите отправи и външният министър на Сърбия Ивица Дачич, според когото Сърбия е пред варианта – да получи нещо или да загуби всичко. \r\n„Дава ни се историческа възможност да получим нещо за своя народ и своите граждани в Косово. Ние можехме да отхвърлим този шанс, но нека не допускаме никакви грешки – никой не ни предлага Косово и Метохия да останат изцяло в границите на Сърбия“, заяви Дачич. \r\nЗа Йонуз няма спор, че апетитите в Македония могат да пораснат след евентуално разграничаване между Сърбия и Косово, но подобен сценарий в страната е безсмислен и малко вероятен. \r\n„Македония има важен исторически проблем, който трябва да реши. Такива сценарии в Македония биха изпукали в собственото ѝ коляно“, заяви Йонуз. \r\nМеждувременно, най-влиятелната опозиционна партия в Косово, Демократическият съюз, обяви, че ще направи така, че да не се позволи на президента Хашим Тачи да извърши корекциите на границата. Масови протести обещава и движението „Самоопределение“.  Йонислав Дочев", "date": "2018.08.29", "title": "Ангела Меркел: Възможната размяна на територии може да предизвика действия и в други страни"}
{"url": "http://www.focus-news.net/news/2018/08/29/2560938/aleksandar-vuchich-malko-hora-po-sveta-znayat-koi-sa-granitsite-na-sarbiya-i-koi-na-kosovo.html", "text": "Президентът на Сърбия Александър Вучич във вторник прие заместник-председателя на фракцията на ХДС/ХСС в германския Бундестаг Йохан Вадефул и съветника по външни работи на същата фракция Ханс-Йоаким Фаленски, предава скопското електронно издание  „Курир“ . \r\nНа срещата, както съобщиха от кабинета на Вучич, Вадефул, наред с другото, е изтъкнал и позицията на Германия във връзка с промяната на границите, определена от канцлера Ангела Меркел, която същевременно подкрепя готовността на Белград и Прищина за продължаване на диалога и нормализация на отношенията. \r\nПо време на срещата Вучич е изтъкнал пред германските представители, че „малко хора в света със сигурност знаят кои са границите на Сърбия и кои на Косово“, добавяйки, че поради мирното бъдеще на Сърбия и на целия регион, той работи за постигането на компромисно решение за Косово, което би защитило сръбските държавни и национални интереси. \r\n„Вучич особено изтъкна значението на Берлинския процес, който беше иницииран от канцлера Ангела Меркел, за мира и стабилността в Западните Балкани“, се казва в съобщението на кабинета на сръбския президент.  Йонислав Дочев", "date": "2018.08.29", "title": "Александър Вучич: Малко хора по света знаят кои са границите на Сърбия и кои на Косово"}
{"url": "http://www.focus-news.net/news/2018/08/29/2560943/predstoyashti-sabitiya-v-stranata-za-29-avgust-agentsiya-fokus.html", "text": "*** \r\nОт 10.00 часа Министерският съвет ще проведе редовно правителствено заседание. \r\n*** \r\nОт 7.30 часа пред централния вход на УМБАЛСМ „Н.И. Пирогов“ ще бъде даден брифинг с актуална информация за състоянието на настанените в болничното заведение пострадали от катастрофата край Своге.  \r\n*** \r\nОт 9.00 часа пред сградата на БАН (бул. „Цар Освободител“) работещите в Националния институт по метеорология и хидрология (НИМХ) ще излязат на протест. В 9.30 часа пред сградата на Министерския съвет протестиращите ще поставят отново исканията си за извеждане на НИМХ от БАН.  \r\n*** \r\nОт 10.30 часа в Специализирания наказателен съд ще се проведе заседание за разглеждане на молба за изменение на мярка за неотклонение от „Задържане под стража“ в по-лека по отношение на подсъдимата Десислава Иванчева.  \r\n*** \r\nВ 7.10 часа в зала 5 на Министерството на образованието и науката ще бъде изтеглен изпитният вариант за втория държавен зрелостен изпит по предмет по избор. Вариантът ще важи за всички предмети. Изпитът ще започне в 8.00 часа. След 16.30 часа на сайта на Министерството ще бъдат публикувани тестовете по различните предмети с ключ с верните отговори.  \r\n*** \r\nОт 10.30 часа в залата на  бул. „Витоша” 18  (централата на ДСБ), експерти от екипа на Управленска алтернатива на Демократична България ще дадат пресконференция, на която ще представят екшън план за устойчиво управление на информационните ресурси в държавната администрация. \r\n*** \r\nОт 11.00 часа в Националния пресклуб на БТА ще се проведе пресконференция на Сдружение „Граждани за устойчиво развитие“ за спиране на търга за ЛОТ 3.2 от автомагистрала „Струма“ в Кресненското дефиле.  \r\n*** \r\nОт 12.00 часа в зала 1 на Столична община пресконференция ще дадат кметът на София Йорданка Фандъкова и председателят на Столичния общински съвет и председател на Фондация „София – Европейска столица на спорта“ Елен Герджиков. По време на събитието ще бъде обявено запазването на титлата „Европейска столица на спорта“ и Програмата от спортни прояви на Фондацията за 2019 г.  \r\n*** \r\nОт 12.00 часа в Заседателна зала на БТА ще се проведе пресконференция по повод организирането на XIV Световна среща на българските медии. \r\n*** \r\nОт 12.00 часа пред Министерството на земеделието, храните и горите ще се проведе основната демонстрация от изданието на Фермерския фестивал. Пъдпъдъчите яйца са темата на изданието.  \r\n*** \r\nОт 13.00 часа в централата на ПП АБВ (ул. „Врабча“ 23) ръководството на партията ще даде пресконференция. В нея ще участват основателят на АБВ и президент на България (2002-2012) Георги Първанов, председателят на АБВ-младежи за София Пламена Заячка и председателят на политическата сила Румен Петков. На събитието ще бъде изразена позиция по взаимоотношенията между България и Македония.  \r\n*** \r\nОт 18.00 часа в градската художествена галерия ще бъде представена изложбата „Идентичност между символика и цветове“.  \r\n*** \r\nОт 9.00 часа на плаж „Камчия“ пред клуб-ресторант „Кристал“ ще бъде открити VII-те Летни универскитетски спортни игри.  \r\n*** \r\nОт 11.00 часа на бул. „В. Левски“, в южното платно на бул. „В. Левски“ срещу ул. „Дубровник“, ще се състои официална церемония „Първа копка“ за успешен старт на строително-монтажните работи  на обект \"Реконструкция на улична мрежа по трасето на бул. \"Васил Левски\" в участъка от ул. \"Подвис\" до  бул. \"8-ми Приморски полк\" в т.ч. велоалея, изпълняване на мероприятия за подобряване на достъпната среда и ремонт на автомобилни и пешеходни подлези\" по проект „Интегриран градски транспорт на Варна – втора фаза“.  \r\n***    \r\nОт 09.00 часа в Спортен център „Хемус“  започва Държавно първенство по тенис за мъже н жени – официално откриване.  \r\n***  \r\nОт 10.00 часа в Читалище „Надежда - 1869“ ще се проведе Творческо ателие „Красотата на фолклора“ с Райчо Димитров.  \r\n***  \r\nОт 10.30 часа в пресклуба на БТА ще се състои пресконференцията на Бюрото по труда.  \r\n***  \r\nОт 11.00 часа в пресклуба на БТА ще се състои пресконференция на фотографа Найден Найденов във връзка с предстоящата изложба \"Хората на Европа\". Найден Найденов е дългогодишен фотограф  на БТА, в. Борба, в. Янтра Днес и други медии. Живее в България и във Франция.  \r\n***  \r\nОт 13.00 часа в Читалище „Надежда - 1869“ започва инициативата „В помощ на библиотекаря“ – кампания за ученици от 5 до 8 клас.  \r\n***  \r\nОт 20.00 часа на Сцена „Арт лято“ до ХГ „Борис Денев“ започва  „Моята вдъхновяваща история – Vol. 2“.  \r\n*** \r\nОт 18.30 часа в Общината ще бъде открита изложба от уникални съкровища. Експонатите от изложбата са намерени при разкопките на могила в Гълъбово, по-стара от древната Троя, известна в научните среди като „Култура Гълъбово\", позната на археолозите от цял свят, но малко известна у нас.   \r\n*** \r\nОт 10.30 часа в художествената галерия в Добрич ще бъде открита изложба на детски рисунки „Моето лято в галерията“. Ще бъдат връчени и наградите от едноименния конкурс.  \r\n*** \r\nОт 10.30 часа в заседателната зала на Община Каварна ще се проведе пресконференция на доц. д-р и.н Бони Петрунова, Нина Ставрева кмет на община Каварна и Пенко Георгиев директор на Исторически музей-Каварна. \r\n*** \r\nОт 17.30 часа в залата на Възрожденското училище ще се проведе обществено обсъждане на изпълнението на бюджета и сметките за средства от Европейския съюз на Община Кюстендил и състоянието на общинския дълг към 31 декември 2017 година. \r\n*** \r\nОт 10.00 часа в пресклуба на БТА ще се състои пресконференция на НПО Сдружение „Бъдеще за с. Труд“  на тема „Нередности в местната власт и бъдещи действия\".  \r\n*** \r\nОт 11. 00  часа в в зала №105 на Общината ще се проведе пресконференция на ръководството на Общински съвет - Сливен. Пресконференцията е по повод предстоящото на 30 август заседание на Общинския съвет. \r\n*** \r\nОт 10.00 часа в парк „Артилерийски“ ще бъдат показани въоружение и техника от военнослужещи от 38-и механизиран батальон-Стара Загора по повод 20 години от създаването на Втора тунджанска механизирана бригада.  \r\n*** \r\nОт 10.00 часа до 12.30 часа в Детския отдел на библиотека „Родина“ ще се проведе лятна детска академия.  \r\n*** \r\nОт 11.00 часа в зала 2 на Община Стара Загора ще се проведе пресконференция по повод провеждането на „BEERфест“. \r\n*** \r\nОт 19.30 часа в Кукления театър ще се проведе Десета международна творческа лаборатория „Оруел“. \r\n***   \r\nОт 10.00 часа в зала 203 на общината ще се проведе брифинг.", "date": "2018.08.29", "title": "Предстоящи събития в страната за 29 август (Агенция „Фокус“)"}
{"url": "http://www.focus-news.net/news/2018/08/29/2560939/tanjug-delineatsiyata-mozhe-da-se-prevarne-v-chast-ot-dialoga-mezhdu-belgrad-i-prishtina.html", "text": "„Делинеация между Сърбия и Косово може да се превърне в предмет на разговор в диалога Белград-Прищина, ако всички страни в дискусията постигнат съгласие“, заяви професорът по международно право Боян Милисавлевич, предава сръбската информационна агенция  Tanjug . \r\n„Макар и въпросът за делинеация да не е регулиран или представен в Брюкселското споразумение, това не означава, че не може да бъде обсъден и че приемливо решение не може да бъде намерено. Всичко зависи от готовността на всички преговарящи страни и в този случай ЕС ще бъде активен партньор, подпомагайки решението на една сложна ситуация“, заяви той.  Йонислав Дочев", "date": "2018.08.29", "title": "Tanjug: Делинеацията може да се превърне в част от диалога между Белград и Прищина"}
{"url": "http://www.focus-news.net/news/2018/08/29/2560944/nimh-vremeto-shte-bade-slanchevo-maksimalnite-temperaturi-slabo-shte-se-povishat-i-shte-sa-predimno-mezhdu-27-i-32.html", "text": "Днес ще бъде предимно слънчево. Ще духа слаб, в Източна България - до умерен вятър от север-североизток. Максималните температури слабо ще се повишат и ще са предимно между 27° и 32°, в София – около 27°. Това съобщи за  Агенция \"Фокус\"  дежурният синоптик Георги Цеков от  Националния институт по метеорология и хидрология (НИМХ) към Българската академия на науките (БАН) . Атмосферното налягане слабо ще се повиши и ще бъде малко по-високо от средното за август. \r\nПо Черноморието ще е подходящо за туризъм. Ще бъде предимно слънчево и топло. Ще духа до умерен североизточен вятър. Максималните температури ще са между 28° и 31°, а температурата на морската вода е 26° - 27°. Вълнението на морето ще е 2 - 3 бала. \r\nВ планините ще бъде предимно слънчево. След обяд на места в масивите от Западна и Централна България ще се развива купеста и купесто-дъждовна облачност и краткотрайно ще превали. Ще духа умерен до силен североизточен вятър. Максималната температура на височина 1200 метра ще е около 21°, на 2000 метра – около 15°.", "date": "2018.08.29", "title": "НИМХ: Времето ще бъде слънчево - максималните температури слабо ще се повишат и ще са предимно между 27° и 32°"}
{"url": "http://www.focus-news.net/news/2018/08/29/2560945/gd-granichna-politsiya-intenziven-e-trafikat-na-leki-avtomobili-na-vhod-pri-gkpp-kapitan-andreevo-i-lesovo.html", "text": "На българо-турската граница  на ГКПП \"Капитан Андреево\" и ГКПП \"Лесово\" трафикът е интензивен на вход от леки автомобили. Това съобщиха от пресцентъра на  Главна дирекция \"Гранична полиция\".  \r\nИнформацията за трафика е към 6.00 часа. На останалите гранични пунктове трафикът е нормален.", "date": "2018.08.29", "title": "ГД \"Гранична полиция\": Интензивен е трафикът на леки автомобили на вход при ГКПП \"Капитан Андреево\" и \"Лесово\""}
{"url": "http://www.focus-news.net/news/2018/08/29/2560947/pravitelstvoto-shte-glasuva-dopalnitelni-sredstva-po-byudzheta-na-darzhavnoto-obshtestveno-osiguryavane.html", "text": "Правителството ще гласува допълнителни средства по бюджета на държавното обществено осигуряване за 2018 г. Това предвижда пета точка от  дневния ред  на днешното правителствено заседание. \r\nНа вниманието на министрите ще бъде представен и проект на решение за сформиране на междуведомствена работна група за извършване на анализ с цел промяна и оптимизиране на нормативната база, регламентираща комплекса от дейности, свързани с боеприпасите, и извършване на анализ на необходимостта, условията и възможностите за създаване, финансиране и функциониране на център за утилизация на боеприпаси. \r\nМинистърът на финансите ще внесе доклад за определяне състава на делегацията на Република България за участие в редовните годишни срещи на съветите на управителите на групата на Световната банка и на Международния валутен фонд, които ще се проведат от 12 до 14 октомври 2018 г. в Бали. \r\nКабинетът ще разгледа и проект за постановление за приемане наредба за организацията и реда за извършване на проверка на декларациите и за установяване на конфликт на интереси. \r\nПравителството ще разгледа и проект на решение за откриване на процедура за предоставяне на концесия за два плажа – „Албена“ в Община Балчик и „Ривиера“ в Община Варна.", "date": "2018.08.29", "title": "Правителството ще гласува допълнителни средства по бюджета на държавното обществено осигуряване"}
{"url": "http://www.focus-news.net/news/2018/08/29/2560948/emsc-zemetresenie-s-magnitud-71-po-skalata-na-rihter-e-registrirano-v-regiona-na-ostrovite-loayote.html", "text": "Земетресение с магнитуд 7.1 по скалата на Рихтер е регистрирано в региона на островите Лоайоте, близо до Нова Каледония, показва справка на интернет страницата на  Европейския средиземноморски сеизмологичен център (EMSC) . \r\nЗеметресението е регистрирано в 14:51 часа местно време (06:51 часа българско време) на дълбочина от 20 км. Епицентърът е на 385 км източно от столицата на Нова Каледония, Нумеа. \r\nЗасега няма данни за жертви и материални щети и не се съобщава за опасност от цунами.  Йонислав Дочев", "date": "2018.08.29", "title": "EMSC: Земетресение с магнитуд 7.1 по скалата на Рихтер е регистрирано в региона на островите Лоайоте"}
{"url": "http://www.focus-news.net/news/2018/08/29/2560935/bsp-nastoya-za-ostavka-na-kabineta-zaradi-tezhkiya-intsident-kray-svoge-upravlyavashtite-gi-prizovaha-da-ne-razdavat-prisadi-obzor.html", "text": "Дни след тежкия автобусен инцидент край Своге, при който загинаха 17 души, а 21 бяха ранени, от БСП настояха правителството да поеме политическа отговорност и да подаде оставка. Лидерът на левицата Корнелия Нинова се обърна към премиера Бойко Борисов и го попита има ли смелост да каже, че строи пътища и магистрали, за да загиват хората по тях. Според нея в ситуацията виновникът е премиерът и оставката само на един или на няколко министри не е достатъчна. „Досега корупцията ни ограбваше, взимаше от всеки човек. Сега вече корупцията убива в истинския смисъл на думата“, коментира Нинова. В началото на политическия сезон ПГ на „БСП за България“ ще се събере, за да вземе решение дали да поиска вот на недоверие към кабинета. Лидерът на опозицията се обяви против модела, в който политиците търсят вината в предишни управляващи. Зам.- председателят на ПГ на БСП Драгомир Стойнев обърна внимание, че са подавани сигнали за пътя, на който стана катастрофата, но някой не си е свършил работата. Според зам.-председателя на ПГ на БСП Георги Свиленски в случая АПИ и правителството са бездействали.  \r\nВ отговор на искането на БСП правителството да подаде оставка заради тежкия инцидент, от ГЕРБ обявиха, че политизирането на материята и раздаването на присъди е нередно и дори престъпно. Министърът на регионалното развитие и благоустройство Николай Нанков обясни, че използваният материал в асфалта на пътя, на който стана катастрофата, е недопустим. От фирмата обаче са предали документи на АПИ, в които материалът отговаря на изискванията. Становището на АПИ за пътната настилка вече е предадено в Националната следствена служба. Регионалният министър посочи, че пътната агенция ще ремонтира участъка, в който стана пътният инцидент, за своя сметка, след като фирмата-изпълнител е отказала да отстрани дефектите. Ще се работи и по други 21 участъка по трасето. А ремонтът на въпросния участък от пътя ще започне след като процесуално-следствените действия приключат. Управляващите изтъкнаха, че информация по случая не е била прикривана, а от регионалното министерство веднага са изнесени данни за проблеми в пътната настилка. От ГЕРБ бяха категорични, че ако има някой отговорен за катастрофата край Своге, то той няма да бъде пощаден. По повод критиките на опозицията и призивът им за оставка на кабинета депутатът Александър Ненков коментира: „За оставки и корупция говорят хората, които въведоха модела „батко и братко“. Той определи като безочие твърдението на БСП, че премиерът Бойко Борисов е виновен за смъртта на хората в катастрофата. Депутатът Тома Биков посочи, че ако БСП искат да са морален стожер, трябва да бъдат такъв първо към себе си. „БСП „пищят“ под кръста на морален стожер, който не могат да носят“, заяви той. \r\nБиляна ИВАНОВА", "date": "2018.08.29", "title": "БСП настоя за оставка на кабинета заради тежкия инцидент край Своге - управляващите ги призоваха да не раздават присъди (ОБЗОР)"}
{"url": "http://www.focus-news.net/news/2018/08/29/2560952/ea-daily-milorad-dodik-pokani-vladimir-putin-v-republika-srabska.html", "text": "Президентът на Република Сръбска Милорад Додик планира да отправи покана към президента на Русия Владимир Путин в столицата на републиката Баня Лука за откриване на руско-сръбския културен център, който се строи в административния център на Република Сръбска, предава  EA Daily . \r\n„Когато построим центъра, каня президента Путин да посети Баня Лука. Вярвам, че той ще намери възможност да присъства на откриването“, заяви Додик пред журналисти. \r\nПо думите му, на 17 септември в Баня Лука ще бъде осветена сградата на руско-сръбския културен център. На церемонията ще присъства и министърът на външните работи на Русия Сергей Лавров, добави той.  Йонислав Дочев", "date": "2018.08.29", "title": "EA Daily: Милорад Додик покани Владимир Путин в Република Сръбска"}
{"url": "http://www.focus-news.net/news/2018/08/29/2560946/b92-sarbiya-sarbiya-ne-tryabva-da-nastoyava-za-nezavisimost-na-republika-srabska.html", "text": "Бившият президент на Босна и Херцеговина Еюп Ганич заяви, че ако Република Сръбска получи независимост, териториалният разпад на Сърбия ще продължи, предава белградското радио  B92 . \r\nГанич беше един от най-близките сътрудници на военновременния мюсюлмански лидер в Босна и член на президиума на Босна и Херцеговина Алия Изетбегович и един от обвинените в атаката на улица Доброволячка през май 1992 година. \r\n„Има няколко причини Босна и Херцеговина да е държава, която има шанс да оцелее. За начало, повечето хора нямат къде другаде да отидат и сърбите, които са против това да живеят в обща земя, знаят добре какво се случи с лидерите от Книн или Косово. Къде са те сега? Няма ги“, заяви Ганич през списание „Croatian Globus“, цитиран то агенция „Sputnik“. \r\nКоментирайки идеята на президента на Република Сръбска Милорад Додик за делинеация, Ганич „предупреди“ Сърбия, че подобен ход ще доведе единствено до по-нататъшния разпад на Сърбия. \r\n„Хората от Санджак обръщат внимание на действията на Додик, защото те са някакъв вид единици от много време насам. Някои албански общини в Сърбия също се преструват, че са единици, а етническите унгарци във Войводина разумно образуват групи… със сигурност всичко това е сигнал за Сърбия да не настоява за подялбата на Босна“, поясни Ганич.  Йонислав Дочев", "date": "2018.08.29", "title": "B92 (Сърбия): Сърбия не трябва да настоява за независимост на Република Сръбска"}
{"url": "http://www.focus-news.net/news/2018/08/29/2560951/makfaks-makedoniya-sloveniya-arestuvani-sa-trima-kontrabandisti-na-migranti-edin-ot-tyah-e-ot-sarbiya.html", "text": "Полицията в словенския град Копер съобщи, че е задържала 75 мигранти, които са преминали нелегално границата от петък до понеделник и е арестувала трима контрабандисти на мигранти, които са били изправени и пред разследващ съдия, предава македонската информационна агенция  „Макфакс“ . \r\nСпоред данните на полицията едно от арестуваните лица е имало и двойно гражданство, едно от Сърбия и едно от Босна и Херцеговина. \r\nРазследващият съдия първоначално е разпоредил само арест за двамата граждани, единият от Турция, другият от Пакистан, които са били хванати докато превозвали чуждестранни граждани, но впоследствие е издал заповед за арест и на третия задържан контрабандист, гражданинът на Сърбия и БиХ, обявяват сръбските медии.  Йонислав Дочев", "date": "2018.08.29", "title": "„Макфакс“ (Македония): Словения: Арестувани са трима контрабандисти на мигранти, един от тях е от Сърбия"}
{"url": "http://www.focus-news.net/news/2018/08/29/2560953/sofiya-vavezhda-se-organizatsiya-na-dvizhenieto-vav-vrazka-s-obekt-obosobeno-tramvayno-dvizhenie-po-bul-konstantin-velichkov.html", "text": "Въвежда се организация на движението във връзка с обект „Обособено трамвайно движение по бул. „Константин Величков“ . Това съобщиха от пресцентъра на  Столична община . \r\nЗабранява се влизането на пътни превозни средства както следва:  \r\n- от 00.00 часа на 29 август до 24.00 часа на 4 септември по лява лента на пътното платно  на бул. „Константин Величков“  в участък  от 90 метра  след кръстовището с бул. „Тодор Александров“ в посока бул. „Александър Стамболийски“, както и да се обособи трамвайна спирка в лявата пътна лента на бул. „Константин Величков“ , успоредно на съществуващата с код 1051  в участък от 35 метра преди кръстовището с бул. „Тодор Александров“, в посока бул. Александър Стамболийски.", "date": "2018.08.29", "title": "София: Въвежда се организация на движението във връзка с обект „Обособено трамвайно движение по бул. „Константин Величков“"}
{"url": "http://www.focus-news.net/news/2018/08/29/2560955/sofiya-vavezhda-se-organizatsiya-na-dvizhenieto-za-remont-na-bul-pencho-slaveykov-ot-ul-tsar-asen-i-vi-do-bul-praga.html", "text": "Въвежда се организация на движението за ремонт на бул. „Пенчо Славейков“ от ул. „Цар Асен I-ви“ до бул. „Прага“ на 29 август, съобщиха от пресцентъра на  Столична община .  \r\nОт 00.00 часа на 29.08.2018 г. до 24.00 часа на 15.09.2018 г. се забранява влизането на пътни превозни средства по североизточната половина от пътното платно на бул. „Пенчо Славейков“, в участъка от ул. „Свиленица“ до бул. „Прага“.  \r\nОт 00.00 часа на 29.08.2018 г. до 24.00 часа на 15.09.2018 г. се закриват местата за почасово платено паркиране по следните улици:  \r\n-  бул. „Пенчо Славейков“, в участъка от ул. „Свиленица“ до бул. „Прага“;  \r\n-  ул. „Разслатица“, в участъка от бул. „Пенчо Славейков“ до ул. „Патлейна“;  \r\n-  ул. „Цар Петър“, в участъка от бул. „Пенчо Славейков“ до ул. „Патлейна“;  \r\n-  ул. „Христо Станчев“, в участъка от бул. „Пенчо Славейков“ до ул. „Тунджа“;  \r\n- ул. „Княз Борис I“, в участъка от бул. „Пенчо Славейков“ до ул. „Тунджа“;  \r\nИзмества се автобусна спирка с код 0443 „УМБАЛ СВЕТА ЕКАТЕРИНА“ на бул. „Пенчо Славейков“ (за автобусни линии №№ 72 и N4), успоредно на съществуващото си положение в активната лента за движение, в посока бул. „Прага“.", "date": "2018.08.29", "title": "София: Въвежда се организация на движението за ремонт на бул. „Пенчо Славейков“ от ул. „Цар Асен I-ви“ до бул. „Прага“"}
{"url": "http://www.focus-news.net/news/2018/08/29/2560950/abv-rakovodstvoto-na-partiyata-shte-dade-preskonferentsiya.html", "text": "Ръководството на ПП АБВ ще даде пресконференция, съобщиха от  пресцентъра на партията . Събитието ще се проведе от 13.00 часа в централата на партията на ул. “Врабча“ 23. В пресконференцията ще участват основателят на АБВ и президент на България (2002-2012) Георги Първанов, председателят на АБВ – Младежи за София Пламена Заячка и председателят на политическата сила Румен Петков. На пресконференцията ще бъде представена позиция по взаимоотношенията между България и Македония, както и предложения за мерки в защита на националните интереси на страната ни.", "date": "2018.08.29", "title": "АБВ: Ръководството на партията ще даде пресконференция"}
{"url": "http://www.focus-news.net/news/2018/08/29/2560958/sport-rodzhar-federer-pobedi-yoshihito-nishioka-na-us-open.html", "text": "Швейцарският тенисист Роджър Федерер победи японеца Йошихито Нишиока на тенис турнира „US Open“. Федерер надделя за по-малко от два часа след 6:2, 6:2, 6:4. Следващият съперник на швейцареца ще бъде французинът Беноа Пер, който отстрани австралиеца Денис Новак.", "date": "2018.08.29", "title": "Спорт: Роджър Федерер победи Йошихито Нишиока на US Open"}
{"url": "http://www.focus-news.net/news/2018/08/29/2560961/pregled-na-osnovnite-temi-v-dobrudzhanskiya-pechat.html", "text": "„Селското стопанство и всичко за него“- безспорен и авторитетен агрофорум“, съобщава на първа страница  вестник „Добруджанска трибуна“ . Вчера в Добрич тържествено бе открит специализирания форум. Сред официалните гости на откриването са били зам.-министърът на земеделието и храните Янко Иванов, зам.-кметът на Община Добрич арх. Боян Коларов, председателят на Общинския съвет на Добрич Иво Пенчев и др. На изложението тази година се предлагат нови модели трактори, комбайни, малогабаритна техника, сушилни, поточни линии за почистване. „Данните за африканската чума по свинете са тревожни“, това е съобщил в Добрич зам.-министърът на земеделието Янко Иванов, съобщава всекидневникът. Излязла е информация, че в Румъния е заразен най-големият свинекомплекс. Тревожното в случая е, че заразата се разпространява по най-различни начини. По границата се конфискува сериозно количество храна, тъй като не е разрешено внасянето на свинско месо и продукти от него. „Демонстрират пръскане на земеделски площи с дрон“, съобщава изданието. Новости са представени на международния специализиран форум в добруджанския град, който продължава до 31 август. Панаирните щандове са разположени в Спортния комплекс „Простор“. Участникът, който представя новата технология е от Варна. „Инициативата „Да изчистим България заедно“ пак обединява каварненци“, съобщава всекидневникът. За осма поредна година в инициативата ще се включи морската община. Началният час на кампанията е 9,00 на 15 септември. Необходими консумативи за кампанията ще бъдат раздавани от 10 до 14 септември в сградата на Община Каварна. От спортната страница – „Каратеки завладяха Кранево за седмица“. Изпит за черен колан край морето полагат трима състезатели от „Самурай“. Традиционният летен лагер край курортното село се организира от Българската национална федерация по карате. Заниманията се провеждат от 26 август до 2 септември. Освен от България има участници от Румъния, Великобритания и Испания.", "date": "2018.08.29", "title": "Преглед на основните теми в добруджанския печат"}
{"url": "http://www.focus-news.net/news/2018/08/29/2560957/ministarat-na-otbranata-krasimir-karakachanov-shte-uchastva-v-neformalna-sreshta-na-ministrite-na-otbranata-na-stranite-chlenki-na-evropeyskiya-sayuz.html", "text": "Заместник министър-председателят по обществения ред и сигурността и министър на отбраната Красимир Каракачанов ще участва на 29 и 30 август в неформална среща на министрите на отбраната на страните-членки на Европейския съюз. Това съобщиха от пресцентъра на  Министерството . Форумът ще се състои във Виена и е част от календара на австрийското председателство на Съвета на ЕС.  \r\nСрещата ще започне с дискусия на въпроси, свързани със засиления ангажимент на ЕС към Западните Балкани по линия на Общата политика за сигурност и отбрана. Темата е продължение на процеса на насърчаване на европейската перспектива за Западните Балкани, който започна по време на българското председателство на Съвета на ЕС. В рамките на централното събитие на българското председателство по темата за Западните Балкани - Срещата на върха ЕС – Западни Балкани, беше подписана Декларацията от София, съдържаща конкретни стъпки и цели в подготовката за членство на страните от региона. В този контекст ще бъде обсъден прогресът по реализирането на ключови приоритети, заложени в Декларацията.  \r\nГенералният секретар на НАТО Йенс Столтенберг и помощник генералният секретар на ООН по операциите по поддържане на мира Жан-Пиер Лакроа също са поканени да участват на вечерята. \r\nНа 30 август срещата ще продължи със заседание, на което ще бъдат обсъдени въпроси, свързани с постигането на напредък по развитието на Общата политика за сигурност и отбрана с оглед на предстоящия Съвет Външни работи, който ще се проведе през ноември в Брюксел.", "date": "2018.08.29", "title": "Министърът на отбраната Красимир Каракачанов ще участва в неформална среща на министрите на отбраната на страните-членки на Европейския съюз"}
{"url": "http://www.focus-news.net/news/2018/08/29/2560960/denyat-29-avgust-v-balgarskata-istoriya.html", "text": "Православната църква отбелязва смъртта на Свети Йоан Кръстител. Като почита св. Йоан Предтеча като най-велик от пророците, църквата посвещава на неговата памет няколко дни в годината. На 24 юни тържествено се празнува рождението на предвестника на Спасителя; прославя го и на 7 януари - деня след празника Богоявление, а на 29 август възпоменава неговата смърт и в знак на участие в страданията му е наредила този ден пост.  \r\nНавършва се годишнина от основаването на благотворителен комитет \"Единство\" в Търново по инициатива на Георги Живков, Стефан Стамболов, Любен Каравелов и др. (1878 г.). През 1869 г. в Охрид е създадена самостоятелна българска църковно-училищна община. На тази дата  е роден Тодор Петров Икономов – български възрожденски просветител. На тази дата умира Никола Павлов Корчев - участник в българското националноосвободително движение, опълченец \r\n2012 г. \r\nПрезидентът на Република България връчва на Михеил Уклеба, извънреден и пълномощен посланик на Грузия в Република България орден „Стара планина“ първа степен „за изключително големите му заслуги за развитието и укрепването на българо-грузинските отношения и по повод окончателното му отпътуване от страната“ \r\n2004 г. \r\nПри спецакция на столичната полиция са задържани затворници, избягали от ТПО “Кремиковци”. Единият от затворниците е прострелян със стоп-патрон в лявата хълбочна област. При акцията е ранен служител на реда, както и надзирател. Заловените излежават присъда за убийство, грабеж и кражба. \r\n1966 г. \r\nОткрит е Международният дом на учените край Варна. \r\n1954 г. \r\nОткрит е Химкомбинатът в Девня. \r\n1945 г. \r\nВ Москва пристигат Трайчо Костов и Вълко Червенков, които заедно с Георги Димитров и Васил Коларов се срещат със Сталин, за да получат инструкции с оглед на променената ситуация в България. Сталин ги успокоява: \"Отложихте изборите - поставете точка на това. Отлагането на изборите не е съществено искане и затова ние се съгласихме... Ние не ще се съгласим на никакви съществени отстъпки, а без нас нищо не може да се направи...\" Той съветва да се легализира опозицията и заявява, че отстъпките няма да забавят изграждането на съветската система, до която може да се стигне и по парламентарен път. \r\n1942 г. \r\nПубликувана е Наредба за допълнителни ограничения върху евреите: задължително носене на жълтата звезда, забрана да посещават обществени места и да притежават автомобили, радиоапарати, телефони и др. \r\n1881 г. \r\nНа вечно съхранение се сдават бойните знамена на дружините от Българското опълчение и частите получават новите светини. \r\nНа 29 август 1881 г. пред двореца, в присъствието на правителството и народните представители, военна делегация от Русия, дипломатическия корпус и гражданството, Князът приема строените части на Софийския гарнизон, командирите и знаменните взводове на частите от провинцията. След тържествен марш те връчват бойните знамена на военния министър за вечно съхранение. Князът връчва новите бойни светини на всички командири на части, които да се отнесат в Лагера. \r\nНа следващия ден при особено тържествена обстановка в Лагера, в присъствието на същата публика след приемане на частите, е извършено освещаване на знамената от Софийския клир, последвано от молебен в чест на Тезоимения ден на Княза и Царя Освободител. След него столичният гарнизон и знаменните делегации от провинцията провеждат тържествен марш, воден от новите светини. \r\n1878 г. \r\nПроф. Марин Дринов издава Привременен устав на народните училища, въвеждащ държавно ръководство и единна образователна структура в страната при задължително и безплатно светско начално образование за децата от двата пола. Той се основа на просветното законодателство на Княжество България и Източна Румелия. \r\nМарин Стоянов Дринов е учен историк, филолог, обществен и държавен деец. Роден е в Панагюрище на 20 октомври 1838 г. Образованието си получава в Киевската семинария и в Московския университет. От 1873 г. е доцент, а от 1876 г. и професор в Харковския университет. По време на Руско-турската освободителна война 1877–1878 г., е включен в Гражданската канцелария към щаба на Дунавската армия, оглавявана от княз Вл. А. Черкаски. След освобождението на София (1878 г.) е назначен за вицегубернатор. През 1878 г.–1879 г. завежда отдела за народно просвещение и духовни дела и е съветник на руския императорски комисар княз А. М. Дондуков-Корсаков. Взема дейно участие в изработването на Търновската конституция. По негово предложение Учредителното събрание 1879 г. обявява София за столица на Княжество България. Един от инициаторите за откриване на Софийската публична библиотека (днес НБ \"Св. св. Кирил и Методий\"). Негово дело е и изработването на устава на Държавния съвет 1881 г. – 1883 г. Умира на 28 февруари 1906 г. \r\n1878 г. \r\nОснован е благотворителен комитет \"Единство\" в Търново по инициатива на Георги Живков, Стефан Стамболов, Любен Каравелов и др. \r\n1872 г. \r\nВ Цариград започват заседанията на свикания от Патриаршията църковен събор, който трябва да се произнесе за легитимността на Екзархията. \r\n1871 г. \r\nВ лозята край Ловеч се провежда комитетско събрание с участието на осем души: Васил Левски, Димитър Общи, Ангел Кънчев, Марин Поплуканов, Иван Драсов, Димитър Пъшков, Христо Бояджията и поп Кръстьо Никифоров. Димитър Общи е определен за отговорник за района от Ловеч и Тетевен до София. Обсъден е текстът на \"Наредата на работниците за освобождението на българския народ\". \r\n1869 г. \r\nВ Охрид е създадена самостоятелна българска църковно-училищна община. \r\n866 г. \r\nБългарско пратеничество, в което участват кавханът Петър и боилите Йон и Мартин, пристига в Рим. Те носят списък от въпроси, чиито отговори очаква от папа Николай І (858-867 г.). Питанията се отнасят до теологични и политически проблеми, до необходимите промени във всички страни на християнизиращото се българско общество, до организацията на българската църква. Заедно с тези общи въпроси българският княз поставя и въпроса за личната си греховност поради жестокото потушаване на антихристиянския бунт и за статута на бъдещата българска църква. На тази дата са родени: \r\n1938 г. \r\nРоден е Антон Венциславов Диков - български пианист. Завършва Българската държавна консерватория в София (1961 г.) като ученик на Л. Енчева. Концертира от 1954 г. От 1974 г. е преподавател по пиано в БДК. Носител е на наградата \"Марсел Кювелие\" (Брюксел, 1960 г.), на Бахова награда от конкурса \"Хариет Коен\" (Лондон, 1960 г.), на III награда от конкурса \"Маргарита Лонг\" (Париж, 1963 г.). Изпълнява с успех творби на Й. С. Бах, Й. Брамс, Л. ван Бетовен, Ф. Лист, Р. Шуман, М. Равел, С. Прокофиев, Д. Шостакович, Б. Барток, В. Стоянов, П. Владигеров, Л. Пипков, К. Илиев, Л. Николов и др. За първи път в България изпълнява \"Концерт за пиано ¹ 3\" от В. Стоянов, \"Концерт за пиано\" от М. Големинов и др. \r\n1919 г. \r\nРоден е Пеньо Николов Русев – български писател, литературен историк и критик. През 1943 г. завършва славянска филология в СУ “Св. Климент Охридски”. От 1945 г. работи в Института за българска литература при БАН. През 1972 г. защитава докторска дисертация на тема \"Психология на художественото възприемане\" в Ленинград (дн. Санкт Петербург). В периода 1963 - 1967 г. е заместник ректор и ректор на ВТУ, зам. ректор на ВИТИЗ (1969-1972 г.), ръководител е на секция \"Културна история на балканските народи\" към Института за балканистика при БАН (1968-1975 г.). Дебютира със стихове, разкази и статии през 1938 г. Изследователските му интереси са от областта на българската литературна история, руско – българските и румъно-българските литературни връзки. Автор е на съчиненията: \"Ние и те\" (1947 г.), \"Пейо Яворов. Възприятия и художествена творба\" (1947 г.), \"Творчеството на Елин Пелин до Балканската война\" (1954 г.), \"История на българската литература от Смирненски до наши дни\" (1957 г.), \"Никола Вапцаров\" (1965 г.), \"Григорий Цамблак в Румъния и в старата румънска литература\" (в съавторство с А. Давидов, 1966 г.), \"За възприемането на художествените произведения. Психология на художественото възприемане\" (1968 г.), \"Похвално слово за Евтимий от Григорий Цамблак\" (в съавторство с Ив. Гълъбов, А. Давидов и Г. Данчев, 1972 г.), \"Как възприемаме художествените произведения\" (1975 г.). \r\n1838 г. \r\nРоден е Тодор Петров Икономов – български възрожденски просветител, обществен деец, публицист и естет. Член кореспондент на БАН от 1881 г.; редовен от 1884 г. Учи в Жеравна и Сливен, а по-късно при С. Филаретов в София. През 1861 г. се установява в Цариград, където работи в близко сътрудничество с Др. Цанков. Учителства във Френския колеж, за кратко време е католически монах. Завършва Киевската духовна академия (1865 г.), учителства в Шумен и Тулча. Като публицист се противопоставя на опитите на Митхад паша за сливане на българските и турските училища. От 1871 г. е отново в Цариград, където сътрудничи на в-к \"Македония\", \"България\", \"Турция\", \"Право\", сп. \"Читалище\" и др. Участва заедно с П. Славейков в борбата за църковна независимост, интерниран в Тулча. След Освобождението е народен представител, подпредседател на Учредителното събрание в Търново, министър, кмет на София, председател на Държавния съвет. Издава съчинения: \"Нова българска читанка\" (1867 г.), \"Читанка за приготвяне към граматиката\" (1867 г.), \"Пълна читателница\" (1868 г.), \"Възкресник, или Черковно въсточно песнопение\" (1872 г.), \"Ръководство за словосъчинение на българский язик\" (1875 г.), \"Българска граматика\" (1881 г.), \"Писма за Сърбия\" (1883 г.), \"Мемоари\" (1897 г.) и др. Умира на 28 октомври 1892 г. в Шумен. На тази дата умират: \r\n1979 г. \r\nУмира Алекси Романов Пухлев – български лекар - интернист, кардиолог и нефролог, академик (от 1967 г.). Роден е на 8 септември 1905 г. в Габрово. Завършва медицина в София през 1931 г. От 1938 г. до 1939 г. специализира във Франкфурт на Майн, в Грайфсвалд и Лайпциг (1942 г.). Асистент (1937 г.) в Клиниката по вътрешни болести на Медицинския факултет на Софийски университет “Св. Климент Охридски” при К. Чилов, доцент (от 1947 г.), ръководител на Катедрата по вътрешни болести на Медицинския факултет (1949 г. – 1950 г.), професор (от 1950 г.), ръководител на терапевтичната клиника на Медицинска академия (по-късно ВМИ в София, 1950 г. – 1975 г.); ректор на ВМИ в София (1959-1960 г.). От 1964 г. е ръководител на Групата по сърдечно-съдови заболявания (по-късно Група за изучаване на хипертонията). Разработва проблеми предимно от областта на сърдечните, сърдечно-съдовите и бъбречните заболявания. Автор е на трудове: \"Лекции по теория на вътрешни болести\" (1951 г., 1952 г.), \"Терапия на вътрешни болести\" (1955 г., 1962 г.), \"Наръчник на терапия на вътрешни болести\" (1958 г., 1964 г.), \"Венозно гликозолечение при сърдечни болести\" (1946 г.), \"Хематологичен атлас\" (1960 г.), \"Ендемичният нефрит в България\" (1960 г.), \"Болести на бъбреците\" (1963 г.), \"Кръвното налягане в българското население\" (1964 г.), \"Болести на сърдечно-съдовата система\" (1968 г.). Редактор е на \"Наръчник по вътрешни болести\" (1968 г.), \"Артериална хипертония\" (1972 г.). \r\n1965 г. \r\nУмира Елисавета Георгиева Консулова-Вазова – българска художничка, съпруга на д-р Б. Вазов. Родена е на 4 декември 1881 г. в Пловдив. Завършва живопис в Държавното рисувално училище (днес Художествена академия) в София през 1902 г. в класа на Я. Вешин. Специализира в Мюнхен (1909 г. – 1910 г.) при Х. Книр. Рисува предимно женски и детски портрети в сребриста въздушна тоналност, в които внася много мекота и нежност. Нейни произведения са “Автопортрет” (1905 г.), “Портрет в бяло” (1911 г.), “Иван Вазов на почивка” (1917 г.), “Иван Вазов на разходка” (1917 г.), “Портрет на писателя Стоян Михайловски” (1918 г.), “Добри Христов” (1919 г.), “Портрет на момченце” (1920 г.), “Портрет на д-р Борис Вазов” (“Човекът с лулата”) (1954 г.) и др. Организаторка и редакторка на сп. “Беседа” (1934 г. – 1940 г.), на сп. “Дом и свят” (1940 г. – 1944 г.). Занимава се с художествена критика и популяризиране на българското и чуждото изобразително изкуство. Превежда научна и художествена литература от немски, френски и английски език. \r\n1942 г. \r\nУмира Данаил Цонев Николаев -български офицер, генерал от пехотата (от 1909 г.), първият българин с най-висок военен чин (за проявена храброст в боевете на връх Шипка получава чин \"поручик\"). Роден е на 18 декември 1852 г. в Болград, Бесарабия. Завършва Одеското военно пехотно училище през 1875 г. Участва в Сръбско-турската война през 1876 г. и в Руско-турската война (1877 г. – 1878 г.). След Освобождението е началник на източнорумелийската милиция. Командва войските в Пловдив при обявяването на Съединението на Източна Румелия с Княжество България през 1885 г. През Сръбско-българската война (1885 г.) е командир на Източния корпус. През 1895 г. – 1897 г. (след смъртта на Тр. Китанчев) е председател на Върховния македонски комитет (от 1900 г. - ВМОК). В периодите 1886 г. – 1887 г. и 1907 г. – 1911 г.) е министър на войната, като такъв разформирова всички части, участвали в детронирането на Александър I Батенберг. Организира извънреден съд, който издава смъртни присъди на офицерите в русофилския бунт в Русе. За големи заслуги към Българската армия е наричан \"патриарх на българското офицерство\". Награден е с орден \"Св. св. Кирил и Методий\" (1936 г.). Кръстник е на престолонаследника Симеон II (12 юли 1937 г.). \r\n1921 г. \r\nУмира Никола Павлов Корчев - участник в българското националноосвободително движение, опълченец. Роден е през 1836 г. в с. Долна Диканя, Пернишко. Работи като резервен машинист по ЖП линиите Русе - Варна и Одрин - Цариград (1868 г. – 1875 г.). Участва в четата на Филип Тотю през 1867 г. и в Сръбско-турската война през 1876 г. През 1877 г. постъпва в българското опълчение, участва в спасяването на Самарското знаме. Изобразен от Я. Вешин в картината “След боя”, известна още и под името “Самарското знаме”. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.08.29", "title": "Денят 29 август в българската история"}
{"url": "http://www.focus-news.net/news/2018/08/29/2560954/raboteshtite-v-nimh-izlizat-na-protest.html", "text": "Работещите в Националния институт по метеоролигия и хидрология (НИМХ) излизат на протест. Това съобщиха от пресцентъра на  НИМХ . \"Решението ни е категорично – не желаем повече да сме част от (Българската академия на науките (БАН). Повече от две седмици „преговори“, единствено върху предложението на БАН, ни убедиха окончателно\", посочиха още от НИМХ и допълниха, че настояват Правителството на Република България да вземе своето категорично решение за бъдещето на Националния институт по метеорология и хидрология. \"Безвремието за нас трябва да приключи, преди да е станало твърде късно\", заявиха от НИМХ.  \r\nНачалото на протеста е предвидено за 09.00 часа пред сградата на БАН на бул. „Цар Освободител“, а в 09.30 часа пред сградата на Министерски съвет протестиращите ще поставят отново исканията си за извеждане на НИМХ от БАН. Агенция „Фокус“ припомня:  \r\nНедоволството на НИМХ се заражда още през април месец, когато от Института се обявяват против несправедливото разпределение на бюджетната субсидия за 2018 година от страна на БАН, което застрашава функционирането на националната хидро-метеорологична служба. \r\nПрез юни служителите на НИМХ провеждат предупредителен протест-митинг пред сградата на БАН и настояват зам.-председателят на БАН чл.-кор. Константин Хаджииванов да поеме отговорността за резултатите от разработените и наложени от него критерии за разпределение на бюджетната субсидия на БАН за 2018 г. и да се оттегли от ръководството на Академията.  \r\nНа 8 август Министерството на образованието и науката заяви  готовност за предприемане на действия по изваждането на Института от Българската академия на науките заради спорът им за  разпределението на бюджетната субсидия на НИМХ.  До това се стига, след като на 7 август 2018 г. ръководството на НИМХ и неговите служители изпращат отворено писмо до министър-председателя Бойко Борисов. В него те предупреждават всички ръководни органи на БАН, че ако незабавно не спрат с действията си срещу НИМХ и ръководството му ще прекратят оперативните си дейности. От Института дори поискаха да се отделят от БАН.  След този ултиматум се стигна до съвместна среща между премиера Бойко Борисов и министъра на образованието и науката Красимир Вълчев и представители на ръководствата на БАН и НИМХ, която се проведе в Министерски съвет. След срещата участниците си поставиха срок до 22 август Българската академия на науките (БАН) и Националния институт по метеорология и хидрология (НИМХ) да вземат единодушно решение дали да се разделят. След изтичането на този срок обаче правителството обяви, че се включва в разговорите, тъй като двете научни институции остават на различни мнения.", "date": "2018.08.29", "title": "Работещите в НИМХ излизат на протест"}
{"url": "http://www.focus-news.net/news/2018/08/29/2560963/stara-zagora-traditsionniyat-beerfest-shte-se-provede-v-grada-ot-5-do-8-septemvri.html", "text": "Традиционният „BEERфест“ ще се проведе в града от 5 до 8 септември. Това съобщиха от пресцентъра на  Община Стара Загора . Тази година фестът ще бъде с още по-богата програма от всякога и ще утвърждава Стара Загора като безспорната Столица на бирата в България. Пресконференция по повод провеждането на „BEERфестът“ ще се състои на 29 август от 11.00 часа в Зала 2 на Община Стара Загора. \r\nОт 5 до 8 септември на поляната в парк „Загорка“ в близост до Пивоварната всяка музикална вечер ще е тематична и специална. На сцената ще излязат легендите Б.Т.Р., Васил Найденов, Васко Кръпката и Подуене Блус Бенд, Деси Добрева, Конкурент, Силвия Кацарова, сръбските музиканти Guns’N’Roses Real Tribute и Queen Real Tribute и други. Ще бъдат разкрити 5 бара и 4 ресторанта. Линиите от градския транспорт, които гражданите могат да ползват, за да стигнат до фестивала, са №3 и №36. „BEERфестът“ е под мотото „Не шофирай пил!“, затова е осигурен безплатен градски транспорт за връщането на посетителите.  \r\n„Beerфестът“ цели отново да поднесе добро настроение на почитателите на бирата от всички точки на страната, представяйки им отличителните черти на всяка една от марките на пивоварната.  \r\nОрганизатори са Община Стара Загора и „Загорка“ АД, със съдействието на „Аякс“ и „КЕН“.  \r\nПовече подробности за програмата и любопитна информация може да откриете на страницата във Facebook  .", "date": "2018.08.29", "title": "Стара Загора: Традиционният „BEERфест“ ще се проведе в града от 5 до 8 септември"}
{"url": "http://www.focus-news.net/news/2018/08/29/2560965/dobrich-kmetat-na-kavarna-nina-stavreva-i-direktorat-na-nim-dots-boni-petrunova-shte-dadat-preskonferentsiya-za-otkrito-sakrovishte-na-nos-kaliakra.html", "text": "От 10:30 часа в заседателната зала на Община Каварна, доц. д-р и.н Бони Петрунова – Директор на НИМ и научен ръководител на разкопките, ще разкаже за откритото съкровище на нос Калиакра – гърне със сребърни, златни монети и украшения, намерени при археологическите проучвания на нос Калиакра през тази година. Това съобщиха от пресцентъра на  Община Каварна.", "date": "2018.08.29", "title": "Добрич: Кметът на Каварна Нина Ставрева и директорът на НИМ доц. Бони Петрунова ще дадат пресконференция за открито съкровище на нос Калиакра\""}
{"url": "http://www.focus-news.net/news/2018/08/29/2560962/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на  дружеството . \r\nВъв връзка с подмяна на изпускател на водопровод, се налага спиране на водоподаването от 10:00 до 22:00 часа на клиентите на „Софийска вода”, живеещи в района на: - с. Кокаляне - карето между : ул. „Самоковско шосе“, ул. „Искър“, ул. „Валозите“,    ул. „Тополите“, ул. „Васил Левски“ и ул. „Йованец“;   \r\n- с. Панчарево – карето между: ул. „Самоковско шосе“, ул. „Йованец“, ул. „Курията“, ул. „Беликата“, ул. „Бор“, ул. „Ловджийска чешма“ и ул. „Риляник“;  \r\n- ресторант „Златната рибка“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес:  \r\n- с. Кокаляне – ул. „Димитър Благоев“, ъгъла с ул. „Васил Левски“ - от 22:00ч. на 29.08.18г.; \r\n- с. Панчарево -  на площада – ул. „Елин Пелин”, ъгъла с ул. „Васил Левски” -  от 22:00ч. на 29.08.18г. \r\nВъв връзка с изграждане на сградно водопроводно отклонение на ул. „Велчо Атанасов“, кв. „Подуяне“, се налага спиране на водоподаването от 09:30 до 16:30 часа на клиентите на „Софийска вода”, живеещи в района на ул. „Велчо Атанасов“, от ул. „Георги Минчев“ до ул. „Острец“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Велчо Атанасов“, ъгъла с ул. „Кадемлия“. \r\nВъв връзка с подмяна на сградно водопроводно отклонение на ул. „Перник“, жк. „Св. Троица“, се налага спиране на водоподаването от 09:30 до 14:30 часа на клиентите на „Софийска вода”, живеещи в района на: \r\n- ул. „Перник“ от ул. „Враня“ до бул. „Ген. Николай Столетов“; \r\n- бул. „Ген. Николай Столетов“ от ул. „Майор Векилски“ до ул. „Алдомировска“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Перник“, ъгъла с бул. „Ген. Николай Столетов“. \r\nВъв връзка с подмяна на сградно водопроводно отклонение на ул. „Никола Крушкин - Чолака“, кв. „Кръстова вада“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на ул. „Никола Крушкин - Чолака“, от ул. „Асен Найденов“ до ул. „Асен Йорданов“, ул. „Мичман Тодор Саев“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Никола Крушкин - Чолака“ №8. \r\nВъв връзка с подмяна на водомерен възел на ул. „Майска роза“, местност „Гърдова глава“, се налага спиране на водоподаването от 09:30 до 12:30 часа на клиентите на „Софийска вода”, живеещи в района на ул. „Майска роза“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Майска роза“, ъгъла с ул. „Карамфил“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.08.29", "title": "Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2018/08/29/2560966/sofiya-vavezhda-se-vremenna-organizatsiya-na-dvizhenieto-za-rekonstruktsiya-na-ul-iztochna-tangenta.html", "text": "Въвежда се временна организация на движението за реконструкция на ул. „Източна тангента“. Това съобщиха от пресцентъра на  Столична Община .  \r\nЗабранява се влизането на пътни превозни средства, както следва:  \r\n- От 00.00 часа на 29 август 2018 г. до 24.00 часа на 31 август 2018 г. по северната половина на пътното платно на ул. „Източна тангента“ в участък от 270 м, считано от ул. „511-та“ в посока ул. „Мими Балканска“. Движението ще се извършва в южната половина от пътното платно на улицата, като същото се регулира с преносима светофарна уредба.  \r\n- От 00.00 часа на 1 септември 2018 г. до 24.00 часа на 3 септември 2018 г. по северната половина на пътното платно на ул. „Източна тангента“ в участък от 278 м, считано от кръстовището с ул. „Мими Балканска“ в посока ул. „511-та“. Движението ще се извършва в южната половина от пътното платно на улицата, като същото се регулира с преносима светофарна уредба.  \r\n- От 00.00 часа на 4 септември 2018 г. до 24.00 часа на 6 септември 2018 г. в двете посоки по ул. „Източна тангента“ в участък от 62 м при кръстовището с ул. „Мими Балканска“. Движението ще се извършва по временен обходен път.", "date": "2018.08.29", "title": "София: Въвежда се временна организация на движението за реконструкция на ул. „Източна тангента“"}
{"url": "http://www.focus-news.net/news/2018/08/29/2560964/veliko-tarnovo-gradat-e-domakin-na-darzhavnoto-lichno-parvenstvo-po-tenis-za-mazhe-i-zheni.html", "text": "Велико Търново е домакин на държавното лично първенство по тенис за мъже и жени. Надпреварата е под патронажа на кмета Даниел Панов и се провежда за първи път в спортната история на града. На кортовете в тенис център „Хемус“ започнаха квалификациите от програмата на турнира. Това съобщиха от пресцентъра на  Община Велико Търново . \r\nВ мъжкото първенство участват едни от изявените млади тенисисти - Александър Лазаров, който в момента е 677-м в света, както и  Габриел Донев – на 989 позиция. На кортовете в старопрестолния град излиза и шампионът от държавното първенство в зала Александър Донски. В турнира вземат участие още Пламен Милушев и Мартин Димитров, които само преди дни спечелиха състезание от програмата на Българската федерация по тенис в София. В схемата при мъжете е и търновецът Мартин Илиев – състезател на Тенис клуб „Барс“, който в момента е под № 4  в ранглистата на България, както и шампионите при юноши Ивайло Керемедчиев, Пьотр Нестеров и Диан Недев. В състезанието участва и ветеранът и дългогодишен първенец на България Илия Кушев. \r\nВ първенството при жените се включват 725-та в света Петя Аршинкова  и Габриела Михайлова, както и неколкократната шампионка на страната Хюлия Велиева. В женския турнир представителка на домакините е Никол Русева – състезателка на Тенис клуб „Престиж“ – Велико Търново. \r\nОсновната схема на турнира включва индивидуални срещи и мачове по двойки (жени, мъже и сесени). Главен съдия на първенството е Веселина Донева. Наградният фонд на състезанието е осигурен от Община Велико Търново и „Кроношпан България“ ЕООД. \r\nДържавното лично първенство по тенис за мъже и жени е организирано от Българската федерация по тенис. \r\nОфициалното откриване на турнира е от 9.00 часа на кортовете на спортен център „Хемус“ – В. Търново.  \r\nСрещите от програмата на турнира ще бъдат предавани на живо в интернет. Входът за всички мачове е свободен за публиката. \r\nФиналите при жените ще се играят в събота (1 септември), а при мъжете – в неделя (2 септември).  \r\nПодробна информация е публикувана на сайта на Българската федерация по тенис –  .", "date": "2018.08.29", "title": "Велико Търново: Градът е домакин на държавното лично първенство по тенис за мъже и жени"}
{"url": "http://www.focus-news.net/news/2018/08/29/2560949/spetsializiraniyat-nakazatelen-sad-shte-razgleda-molbata-na-desislava-ivancheva-za-izmenenie-na-myarkata-y-za-neotklonenie-ot-zadarzhane-pod-strazha-v-po-leka.html", "text": "От 10.30 часа в Специализирания наказателен съд (СНС) е насрочено заседание по чл.270 от НПК - за разглеждане на молба за изменение на мярка за неотклонение от \"задържане под стража\" в по-лека по отношение на подсъдимата Десислава Иванчева, за която и още двама е внесен обвинителен акт от Специализираната прокуратура и е образувано НОХД 2617/2018 год. по описа на СНС. Това съобщиха от  Специализирания наказателен съд.", "date": "2018.08.29", "title": "Специализираният наказателен съд ще разгледа молбата на Десислава Иванчева за изменение на мярката й за неотклонение от \"задържане под стража\" в по-лека"}
{"url": "http://www.focus-news.net/news/2018/08/29/2560967/denyat-29-avgust-v-svetovnata-istoriya.html", "text": "Османската армия, начело със султан Сюлейман Великолепни, разбива унгарците при унгарския град Мохач на 29 август 1526 г. Разположен в Южна Унгария, област Бараня, градът е важно дунавско пристанище по средното течение на реката. След сблъсъка на унгарската и османската армия, Централна Унгария пада под османска власт за 150 години.  \r\n1758 г. - в Ню Джърси е организиран първият резерват за индианци. \r\n1862 г. - в Калабрия е ранен и арестуван Джузепе Гарибалди. \r\nПрез 1876 г. във френския в. \"Le Rappel\" е публикуван призивът на Виктор Юго за намеса на европейските сили в подкрепа на освободителните стремежи на балканските народи. \"Да свършим вече с убийствените империи - пише Виктор Юго. Да обуздаем фанатизма и деспотизма. Да строшим сабята, която играе за каприциите, на които я владеят. Да не става война, да няма кланета, ... да бъде свобода на мислите и братството.\" – пише в текста. На 29 август 1966 г. в Сан Франциско “Бийтълс” изнася последния си концерт. На тази дата е роден Майкъл Джексън – американски попизпълнител, композитор. На 29 август през 1533 година е убит Атауалпа - вожд на инките. През 1799 година папа Пий VI умира във френски плен. \r\n2015 г. \r\n150 000 ливанци протестират срещу кризата с боклука, сектантство, корупция и полицейска бруталност. \r\n2014 г. \r\nВоенновъздушните сили на Финландия повишават степента на бойна готовност във връзка със зачестилите нарушения на въздушното пространство на страната от руски военни самолети. \r\n2013 г. \r\nСпециална комисия на ООН посещава Токио за да събере разкази на роднини на похитени японци в Северна Корея през 70-те и 80-те години на миналия век с цел да бъдат вербувани от севернокорейските служби. \r\n2012 г. \r\nЯпония и Северна Корея възобновяват преговорите между двете страни в Пекин, прекъснати от 4 години. \r\n2011 г. \r\nПарламентът на Естония утвърждава втори мандат на досегашния президент Тоомас Хендрик Илвес. \r\n2008 г. \r\nГрузия прекъсва дипломатическите си отношения с Руската федерация, като правителството на Швейцария се съгласява да представлява интересите на Грузия в Москва. \r\n2008 г.  \r\nАли Бабаджан е избран за министър на външните работи на Турция в новият кабинет на преизбрания министър-председател Реджеп Тайип Ердоган \r\n2006 г. \r\nИзстреляна е космическата совалка „Атлантис“, която е част от флотата „Спейс Шатъл“ на НАСА. Тя е четвъртата построена совалка, която изпълнява мисии в космоса. След катастрофите на Чалънджър и Колумбия, Атлантис е една от двете останали действащи совалки на САЩ. Другата е Индевър. \r\n2005 г. \r\nВ Централния дом на армията на Сърбия и Черна гора в Белград е подписан Меморандум между Министерството на отбраната на Сърбия и Черна гора и армията на САЩ за обучение на американски професионални войници в държавната общност. \r\n1991 г. \r\nС указ на президента на Русия, Борис Елцин, са прекратени всички правомощия на КПСС. \r\n1966 г. \r\nВ Сан Франциско групата “Бийтълс” изнася последния си концерт. \r\n“Бийтълс” е английска рокгрупа, основана в Ливърпул, в края на 50-те години. Периодът от 1963 г. до 1966 г. е известен като \"битълсмания\". Последният концерт на групата е през 1966 г. в Сан Франциско. През 1968 г. създават собствена компания \"Епъл\". Въпреки усилията и добрите намерения, разпадането на групата завършва през 1970 г., когато всеки поема по собствен творчески път. Жанрово музиката на \"Бийтълс\" търпи развитие: от скифл и рокендрол-подражанията, през бийт-музиката до по-твърдия рок и баладата, с влияния на места на английски и индийски фолклор. Групата осъществява и няколко филма. \r\n1964 г. \r\nСъстои се премиерата на филма “Мери Попинс” на Уолт Дисни. \r\n1949 г. \r\nНа полигона Семипалатинск в Казахстан е извършен първият опит с атомна бомба в СССР. \r\n1929 г. \r\nНемският дирижабъл LZ 127 “Граф Цепелин” завършва първото си околосветско пътешествие. \r\n1885 г. \r\nНемският изобретател Готлиб Даймлер създава първия в света мотоциклет. \r\n1876 г. \r\nФренският в. \"Le Rappel\" публикува призива на Виктор Юго за намеса на европейските сили в подкрепа на освободителните стремежи на балканските народи. \"Да свършим вече с убийствените империи - пише Виктор Юго. Да обуздаем фанатизма и деспотизма. Да строшим сабята, която играе за каприциите, на които я владеят. Да не става война, да няма кланета, ... да бъде свобода на мислите и братството.\" \r\n1874 г. \r\nНа Карл Маркс му е отказано предоставянето на британско гражданство. \r\nКарл Маркс е германски философ-материалист. Роден е на 5 май 1818 г. в Трир, Германия. Създател е на така наречения диалектически и исторически материализъм. През 1835 г. завършва гимназия и учи последователно в Бонския и Берлинския университет. В началото е последовател на младохегелианците, но постепенно преминава на радикални позиции. През лятото на 1844 г. в Париж Маркс се запознава с Енгелс. В съвместния си труд “Немска идеология” (1845-1846 г.) те критикуват младохегелианците, материализма на Фойербах и формулират основните принципи на новата философска система, която Маркс нарича “диалектически материализъм”. В “Светото семейство” (1845 г.) създават теорията и тактиката на борбата на пролетариата, като официално обявяват средствата на тази борба - въоръжено насилие, терор и унищожаване на всички класови врагове на пролетариата. В “Нищета на философията” (1847 г.) Маркс критикува радикалните схващания на Прудон за общественото преустройство и формулира принципите на историческия материализъм и пролетарската политическа икономия. През 1845 г. по настояване на пруското правителство Маркс е изгонен в Белгия, през 1848 г. белгийското правителство също го изгонва. Известно време живее в Кьолн, където издава “Нов Рейнски вестник”, след това в Париж, а от 1849 г. до смъртта си - в Лондон. Философската система на Маркс представлява еклектика от диалектиката на Хегел, материализма на Л. Фойербах и социализма на някои социалисти-утописти, живеещи по това време във Франция и Англия. В развитието на идеите си стига постепенно и до така наречения “исторически материализъм”. От така наречените материалистически позиции Маркс проповядва класовата борба, която според него е единственото средство за достигане на политическо съвършенство в обществото. Според него пролетариатът като най-многобройна класа, лишена от собственост върху производствените средства, е единствено достойната и способна да управлява обществото класа. Това ще се постигне чрез така наречената класова борба. Основното му икономическо произведение е “Капиталът” (Първи том – 1867 г., Втори и Трети том – 1884 г., под редакцията на Фридпих Енгелс). Чрез подробни изследвания на икономиката на Англия, Франция и Германия Маркс открива източника на капитала - принадената стойност, създавана в процеса на разширеното капиталистическо производство и присвояване от собствениците. Теориите на Маркс и Енгелс предизвикват спорове в международното социалистическо движение, но остават идеологическата основа, върху която градят политическата си борба в началото на XX в. Маркс умира на 14 март 1883 г. в Лондон. \r\n1862 г. \r\nВ Калабрия е ранен и арестуван Джузепе Гарибалди. \r\nДжузепе Гарибалди е знаменит италиански патриот и народен герой на Италия. Роден е на 4 юли 1807 г. в Ница. Той е един от водачите на революционно - демократичното крило в националноосвободителното движение, борещо се за обединение на Италия \"отдолу\". Участва в републиканското въстание на Рио Гранде срещу бразилското правителство (1839 г.), после се бори в отечеството си за обединението на Италия срещу австрийците, Неаполитанското кралство и папството, а през 1870 г. – 1871 г. участва във войната на Франция срещу Прусия. Автор е на мемоари и романи. В негова чест са издигнати много паметници в Италия и Франция. Умира на 2 юни 1882 г. на о. Капрера. \r\n1842 г. \r\nЗавършва т.нар. опиумна война между Великобритания и Китай. Съгласно подписания между тях договор Китай отстъпва на Великобритания Хонконг и й осигурява достъп до пет други свои пристанища. \r\n1833 г. \r\nВ Англия са въведени ограничения върху използването на детски труд. \r\n1825 г. \r\nКралят на Португалия признава независимостта на бившата колония Бразилия. \r\n1758 г. \r\nВ Ню Джърси е организиран първият резерват за индианци. \r\n1698 г. \r\nРуският цар Петър I издава забрана за носене на бради и предписание руснаците да се обличат с европейски дрехи. \r\n1541 г. \r\nОсманските турци завладяват град Буда (днес Будапеща), столицата на тогавашното Унгарско кралство. \r\n1526 г. \r\nОсманската армия, начело със султан Сюлейман Великолепни, разбива унгарците при Мохач. \r\n1191 г. \r\nПо нареждане на английския крал Ричард I в Акра (Палестина) са убити три хиляди пленени мюсюлмани. \r\nРичард I Лъвското сърце е английски крал (от 1189 г.) от династията Плантагенети. Роден е на 8 септември 1157 г. в Оксфорд Участва в Третия кръстоносен поход (1189 г. – 1192 г.), по време на който превзема о-в Кипър и крепостта Сен Жан д'Акр (в Палестина). На връщане попада в плен при австрийския херцог Леополд V, който го предава на Хенрих VI; откупен е през 1194 г. От 1194 г. води война с френския крал Филип II Август, който се стреми да си върне обратно владенията на Плантагенетите във Франция. Убит е на 6 април 1199 г. в Шалю, Франция. На тази дата са родени: \r\n1958 г. \r\nРоден е Майкъл Джексън – американски попизпълнител, композитор. През 80-те години на ХХ в. осъществява едни от най-успешните и грандиозни проекти в музикалната история на поп музиката, а продажбите на плочи и наградите \"Грами\" чупят всички дотогавашни рекорди. Албуми: \"Ben\" (1972 г.), \"Got to Be There\" (1972 г.), \"Music and Me\" (1973 г.),\"Forever, Michael\" (1975 г.), \"The best of …\" (1975г.), \"Off the Wall\" (1979 г.), \"One Day in Your Life\" (1981 г.), \"Thriler\" (1982 г.), \"E. T. - the Extra-Terrestrial\" (1983 г.), \"Bad\" (1987 г.), \"Dangerous\" (1991 г.), \"HIStory: Past, Present and Future Book 1” (1995 г.), \"Blood on the Dance Floor: History in the Mix\" (1997 г.). Реализира филма \"Лунен пътешественик\" (1988 г.), \"Invincible\" (2001 г.). \r\n1908 г. \r\nРоден е Робер Жан Жорж Мерл - френски писател, преводач, литературен критик. Завършва Литературния факултет на Парижкия университет. Участва във Втората Световна война; 3 години прекарва в лагер за военнопленници. Дебютира с литературнокритични съчинение (“Оскар Уайлд”, 1948 г.). Превежда на френски език творби от Дж. Уебсър, Дж. Суифт, Ъ. Колдуел. През 1949 г. публикува антивоенния роман “Неделна почивка на южния бряг” (1949 г., награда “Гонкур”). Проблемът за насилието, отношението към войната, личната отговорност на човека за всичко ставащо в обществото откриваме в романите “Смъртта - моят занаят” (1953 г.), “Остров” (1962 г.), “Разумното животно” (1967 г.). Автор е на романите: “Зад стъклото” (1970 г.), “Малвил” (1972 г.), “Добре охранявани мъже” (1974 г.), “Мадрапур” (1976 г.), исторически роман “Съдбата на Франция” (1978 г.); на пиесите “Сизиф и смъртта” (1950 г.) и “Новият Сизиф” (1956 г.) и др. \r\n1862 г. \r\nРоден е Морис Матерлинк - белгийски писател и драматург. Завършва право, става адвокат, но скоро се посвещава само на литературата. От 1896 г. живее във Франция. Дебютира с малка стихосбирка (“Топлици за цветя”). Издава пиесите “Княгиня Малена”, “Натрапница”, “Слепите”, “Седемте княгини”, “Пелеас и Мелизанда”, както и няколко драми за марионетки, в които се стреми да изрази тайнственото в несъзнателния живот на душата. Следващите му драматични творби са: “Мона Вана”, “Мария Магдалена”, “Чудото на св. Антоний” и др. Матерлинк е автор и на редица съчинения с дълбока философска мисъл и възвишен лиризъм: “Съкровище на смирените”, “Мъдрост и съдба”, “Животът на термитите” (и трите преведени на български), “Животът на пчелите”, “Затрупаният храм”, “Смъртта”, “Великата тайна”, “Пътеките по планината” и др. Получава Нобелова награда за литература през 1911 г. Умира на 5 май 1949 г. в Ница. \r\n1632 г. \r\nРоден е Джон Лок - английски философ, просветител и политически мислител, член на Лондонското кралско дружество (1668 г.). От 1667 г. участва активно в политическия живот като привърженик на буржоазната конституционна монархия. От 1682 г. до 1689 г. е емигрант в Холандия. Развива сенсуалистическа теория на познанието. Обявява се против учението на Рене Декарт за вродените идеи, като доказва, че всички идеи имат за източник опита. Ролята на разума свежда до комбиниране на получаваните чрез сетивата и рефлексията прости идеи в сложни. Смята, че обект на познанието са не външните предмети, а идеите, които се намират в съзнанието. Създава учение за първичните и вторичните качества. Умира на 28 декември 1704 г. \r\n1619 г. \r\nРоден е Жан Батист Колбер – френски държавник, пръв министър на крал Луи ХIV. Автор е на закони за закрила на индустрията и търговията; реформира данъчната система, митниците и флота. Покровител е на изкуствата и литературата. Умира на 6 септември 1683 г. в Париж. На тази дата умират: \r\n1912 г. \r\nУмира Теодор Гомперц – германски философ-позитивист и филолог, историк на античната философия. Роден е на 29 март 1832 г. в Бърно. Професор по класическа философия във Виенския университет (от 1873 г.). Дешифрира намерените в Херкулан текстове от Епикур; автор е на \"История на древната философия\". \r\n1871 г. \r\nУмира Пол Шарл дьо Кок – френски писател. Роден е на 21 май 1793 г. в Паси, близо до Париж. Син на холандски банкер, установил се в Париж по време на Великата Френска революция и загинал на ешафода. Кок е автор на повече от 400 произведения (романи, мелодрами, комедии, водевили, стихове); особено популярен е като романист през 20 - 90-те години на ХIХ в. Романите му са преведени на много европейски езици. Името му по традиция е нарицателно за обозначаване на фриволна литература. Съчинения: “Cevres completes illustrees” (v. 1-299, P., 1902 г. – 1905 г.). \r\n1799 г. \r\nПапа Пий VI умира във френски плен. \r\nПий VI (светско име Джан Анжело Браски) е роден през 1717 г. в Чезена. Папа от 1775 г. до 1799 г. Осъжда гражданската революция чрез конституцията (1791 г.). Признава Френската република (1796 г.), но папските територии са завладени от Н. Бонапарт и частично анексирани от Франция. Затворен е във Валанс, където умира през 1799 г. \r\n1533 г. \r\nУбит е Атауалпа - вожд на инките. Роден е около 1500 г. Наследява баща си Уайн Капак през 1530 г. след въоръжена борба за властта с брат си Уаскар. През 1532 г. в страната нахлуват испански конкистадори, предвождани от Фр. Писаро, Атауалпа е пленен. Обещават да го освободят срещу голям откуп. Откупът е събран и предаден на завоевателите, но испанците не изпълняват обещанието си, инсценират съд над Атауалпа и го убиват в Кахамарка. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.08.29", "title": "Денят 29 август в световната история"}
{"url": "http://www.focus-news.net/news/2018/08/29/2560971/gabrovo-ogranichenie-za-tovarni-avtomobili-nad-5-tona-e-vavedeno-v-uchastak-ot-patya-za-selo-draganovtsi.html", "text": "Ограничение за товарни автомобили над 5 тона е въведено в отсечка от пътя между село Драгановци и областния център. В участъка от км 18+000 до км 18+965 тече ремонт на пътно съоръжение при км 18+693. Това съобщиха за  Радио „Фокус“ – Велико Търново  от Областно пътно управление – Габрово. От там уточниха, че движението по направление Габрово – Севлиево се пренасочва през пътен възел „Попови“ по път III-5004 към село Рязковци, оттам по път III-4403 към село Козирог и по път III-4041 към Севлиево. Поставена е необходимата сигнализация, а срокът за приключване на дейностите е 12 септември. Условията за пътуване в региона са нормални. Времето е ясно и слънчево. Настилките са сухи. Ограничено е движението и в района на село Новаковци, по път II-44 Севлиево – Габрово, от км 18+000 до км 18+965. Причината отново е ремонт на пътно съоръжение, при км 18+693. Движението по направление Габрово – Севлиево се организира през селата Горна Росица, Райновци, Враниловци и град Севлиево. Трафикът по направление Севлиево – Габрово се насочва по път III-4402 през селата Горна Росица, Гъбене, Райновци, Враниловци и град Габрово. Поставена е необходимата пътна сигнализация. Срокът за приключване отново е 12 септември. Отворен за движение е прохода Шипка, но остава в сила забраната за товарни автомобили над 12 тона. Други въведени ограничения в региона няма. \r\nЛуиза ТРАНЧЕВА", "date": "2018.08.29", "title": "Габрово: Ограничение за товарни автомобили над 5 тона е въведено в участък от пътя за село Драгановци"}
{"url": "http://www.focus-news.net/news/2018/08/29/2560972/reuters-donald-tramp-obvini-kitay-che-e-haknal-imeylite-na-klintan.html", "text": "Президентът на САЩ написа в сряда в „Туитър“, че Китай е хакнал имейлите на бившия кандидат-президент Хилъри Клинтън, предава  Reuters . \r\n„Имейлите на Хилъри Клинтън, много от които са секретна информация, са хакнати от Китай. По-добре следващият ход да е на ФБР и Министерството на правосъдието след всички други грешни стъпки (Коми, Маккейб, Стързок, Пейдж, Ор, ФИСА, мръсните досиета и т.н.), доверието в тях ще изчезне завинаги“, написа американският президент малко след полунощ вашингтонгско време. \r\nПревод и редакция:", "date": "2018.08.29", "title": "Reuters: Доналд Тръмп обвини Китай, че е хакнал имейлите на Клинтън"}
{"url": "http://www.focus-news.net/news/2018/08/29/2560968/blagoevgrad-italianski-kulturen-institut-gostuva-s-izlozhba-v-grada.html", "text": "Изложбата „Идентичност между символика и цветове“ ще представи Италиански културен институт в Благоевград. Откриването на експозицията ще се проведе от 18.00 часа в Градска художествена галерия. Това съобщиха от пресцентъра на  Общината . Жителите и гостите на града, ще имат възможността да видят как Италия и България изразяват концептуално търсене на връзките между знак и цвят, в интерпретация на гордостта от миналото си и от собствената си специфична идентичност. \r\nСимволът на знамето е общата свързваща нишка, общият знаменател, който създава различни естетически динамики, за да стигне до изненадващи артистични решения. \r\nВ началото на XXI век, характеризиращ се с разгорещени дебати по темата за културното разнообразие, изложбата потвърждава значението на споделеното наследство, запазено в културата на всяка една страна по света, и на сравнението и диалога, които ни обединяват. От литографии до фотографии, минавайки през дигиталната графика и най-класическата рисунка, творците възстановяват огромната художествена вселена, която преодолява териториалните граници в диалог между традиции и възприятия.", "date": "2018.08.29", "title": "Благоевград: Италиански културен институт гостува с изложба в града"}
{"url": "http://www.focus-news.net/news/2018/08/29/2560969/pazardzhik-negovo-preosveshtenstvo-konstantiyskiyat-episkop-yakov-shte-oglavi-arhiereyska-sveta-liturgiya-v-katedralniya-hram-sv-bogoroditsa-v-proslava-na-sv-yoan-krastotel.html", "text": "На 29 август Православната църква прославя св. Йоан Предтеча и Кръстител като за пореден път през годината ни припомня трагичния епизод на неговия живот -  Отсичането на главата му.  На този ден във всички епархии на Българската православна църква се отслужва света Литургия и се спазва строг пост, предаде репортер на  Агенция \"Фокус\". \r\nВ Пазарджик, с благословението на Негово Високопреосвещенство Пловдивския митрополит Николай, Негово Преосвещенство Константийският епископ Яков - викарий на Пловдивския митрополит и архиерейски наместник на Пазарджишка духовна околия ще отслужи Архиерейска света Литургия в катедралния  храм \"Св. Богородица\". Началото е от 9.00 часа.  \r\nНикола ПЕТКОВ", "date": "2018.08.29", "title": "Пазарджик: Негово преосвещенство Константийският епископ Яков ще оглави архиерейска света Литургия в катедралния храм \"Св. Богородица\" в прослава на св. Йоан Кръстотел"}
{"url": "http://www.focus-news.net/news/2018/08/29/2560956/sadat-shte-reshi-dali-da-ostavi-v-aresta-shofyora-na-katastrofiraliya-kray-svoge-avtobus.html", "text": "Шофьорът на катастрофиралия край Своге автобус ще бъде изправен пред Софийския окръжен съд по искането на Прокуратурата да бъде задържан за постоянно под стража. Григор Григоров бе обвинен за причиняване на смърт по непредпазливост на 17 лица. Задържането му за 72 часа се изпълняваше в УМБАЛ „Царица Йоана“- ИСУЛ, където той бе настанен след инцидента. Вчера Григоров бе изписан от лечебното заведение. Според данните на Прокуратурата той е карал с 53 км./ч. при разрешение 40 км./ч. Главният прокурор Сотир Цацаров възложи разследването на инцидента Националната следствена служба, като то е в 3 направления - действията на шофьора, задълженията на транспортната фирма и състоянието на пътя.", "date": "2018.08.29", "title": "Съдът ще реши дали да остави в ареста шофьора на катастрофиралия край Своге автобус"}
{"url": "http://www.focus-news.net/news/2018/08/29/2560959/prof-d-r-asen-baltov-umbalsm-n-i-pirogov-ostava-opasnostta-za-zhivota-na-postradalite-tri-zheni-kray-svoge-no-sastoyanieto-im-e-stabilno.html", "text": "Остава опасността за живота на пострадалите три жени край Своге, но състоянието им е стабилно. Това каза изпълнителният директор на УМБАЛСМ „Н. И. Пирогов“ проф. д-р Асен Балтов по време на брифинг за състоянието на пострадалите при тежката катастрофа край Своге, предаде репортер на  Агенция „Фокус“.  „Състоянието на трите жени, които са на апаратна вентилация, няма промяна. Все още са стабилни, но не може да се каже, че са извън опасност за живота“, обясни директорът на „Пирогов“.  \r\nПо думите му засега се задържа тяхното стабилно състояние, което означава, че не се влошават. Според него това е добре, защото те имат гръдна травма, а когато тя се развива, се очаква да има влошаване. \r\n„На другите три жени, които са вече в по-добро състояние им предстоят оперативни интервенции днес и утре. Може би в петък ще имаме повече информация“, поясни проф. Балтов. Той поясни, че е по-добре тези жени да минат оперативна интервенция и след това да се прецени кога да бъдат извадени от реанимация. По отношение на дарителските акции за спасяване на пострадалите от катастрофата край Своге, проф. Балтов каза: „Макар и в момента да сме подсигурени с кръвни продукти, винаги има необходимост от допълнителни, не само за тези  пострадали, а и за останалите“.", "date": "2018.08.29", "title": "Проф. д-р Асен Балтов, УМБАЛСМ „Н. И. Пирогов“: Остава опасността за живота на пострадалите три жени край Своге, но състоянието им е стабилно"}
{"url": "http://www.focus-news.net/news/2018/08/29/2560973/dobrich-dvizhenieto-po-chast-ot-pat-ii-71-dobrich-silistra-se-osashtestvyava-s-povisheno-vnimanie-poradi-remontni-deynosti-na-asfaltovata-nastilka.html", "text": "Движението по част от път II-71 Добрич-Силистра се осъществява с повишено внимание поради ремонтни дейности на асфалтовата настилка в два участъка, предаде кореспондентът на  Радио „Фокус” – Варна . До края на септември продължава ремонтът на част от Околовръстния път на Добрич. Продължава и ремонтът на пътната отсечка Добрич-Варна, навсякъде се извършва ремонт на асфалтова настилка По направленията в ремонт движението е регулирано с пътни знаци. Срокът за приключване на ремонта по пътя за Варна е 30 ноември, а на отсечката Добрич – Силистра  – 22 септември. До 30 септември се ремонтира част от Околовръстния път на Добрич. Няма въведени временни ограничения на движението на автомобили в областта с изключение на отсечката Кранево – Варна при км 83+100, където е ограничено движението на МПС над 10 тона. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. Продължават и дейностите по интегрирания проект за обновяване на водния сектор в града. На сайта на Общината е публикувана актуална информация за графика на работа и кои улици обхваща. В Добрич времето е слънчево и ясно, духа слаб вятър, температурата е 18 градуса.  \r\nЖулиета НИКОЛОВА", "date": "2018.08.29", "title": "Добрич: Движението по част от път II-71 Добрич-Силистра се осъществява с повишено внимание поради ремонтни дейности на асфалтовата настилка"}
{"url": "http://www.focus-news.net/news/2018/08/29/2560975/plovdiv-intenziven-e-trafikat-po-uchastaka-na-avtomagistrala-trakiya-v-oblastta.html", "text": "Интензивен е трафикът по участъка на АМ „Тракия“ в Пловдивска област. Това съобщиха за  Радио „Фокус“ – Пловдив  от Областното пътно управление. По-засилено автомобилно движение се отчита също по пътищата Пловдив-Асеновград, Пловдив-Карлово и Пловдив-Пещера. Пътните настилки на територията на областта са частично мокри, но нормално проходими. Остава повишена опасността от свличането на земна и скална маса по пътищата в планинските райони. Водачите трябва да бъдат особено бдителни по направленията Юговско ханче-Югово-Лъки, Кричим-Девин и Бачково-Нареченски бани, предупреждават от Областното пътно управление. Остава валидно ограничението за преминаване на камиони по-високи от 4 метра през тунелите по пътя Асеновград-Смолян. Обходният маршрут за водачите е по пътя Кричим-Девин. Забранено е преминаването на тежкотоварни моторни превозни средства над 12 тона по пътя Поповица-Болярци, поради намален габарит на пътното платно на мост. До 15 септември движението по пътя Пловдив-Асеновград, от изхода на града до Асеновград ще се извършва двупосочно в едното платно поради ремонтни дейности. До 30 септември преминаването по пътя Югово-Лъки ще се осъществява в една лента, поради пропадане на част от пътното платно. Движението в проблемния участък се регулира с пътни знаци. \r\nНатоварено е движението и на територията на град Пловдив. Колони от автомобили са се образували по булевардите „Найчо Цанов“, „Христо Ботев“, „Цар Борис III Обединител“ и „Руски“. Интензивен трафик се отчита също по булевардите „Васил Априлов“, „Пещерско шосе“, „Шести септември“, „Източен“, „Санкт Петербург“ и „Освобождение“, както и по входно-изходните артерии. Призовават се водачите да шофират с повишено внимание и съобразена скорост, за да не се създават предпоставки за възникването на пътни инциденти. Пътищата на територията на града са предимно сухи и нормално проходими. До 30 ноември ще остане забранено движението на моторни превозни средства по ул. „Гладстон“ в Пловдив, в участъка от ул. „Преслав” до ул. „Петко Д. Петков“, заради ремонтни дейности в подлеза под Централна поща. \r\nТони МИХАЙЛОВ", "date": "2018.08.29", "title": "Пловдив: Интензивен е трафикът по участъка на автомагистрала „Тракия“ в областта"}
{"url": "http://www.focus-news.net/news/2018/08/29/2560974/stara-zagora-za-tri-dni-se-promenya-dvizhenieto-na-avtobusi-i-troleybusi-po-ul-sv-otets-paisiy-v-grada.html", "text": "За три дни се променя движението на автобуси и тролейбуси по ул. „Св. отец Паисий“ в Стара Загора. Това съобщиха от пресцентъра на  Община Стара Загора . \r\nОт 29 до 31 август 2018 г. се въвежда временен маршрут на движение на автобусни линии с номера 14, 17, 51, 15 и 23, както и на тролейбусни линии с номера 1, 2, 26 и 36. Промяната се налага заради извършването на строително-ремонтни дейности на ул. „Св. отец Паисий“, в участъка от ул. „Ген. Гурко” до ул. „Ген. Столетов“. \r\nВременни маршрути на обществения транспорт: \r\n- автобусни линии №№ 15 и 23 ще се изпълняват по маршрута си до бул. „Св. патриарх Евтимий“, надясно по ул. „Генерал Гурко“, наляво по ул. „Св. отец Паисий“, надясно по бул. „Славянски“, ул. „Анастасия Тошева“, по ул. „Войвода Стойчо Черногорски“, до бул. „Св. патриарх Евтимий“, надясно по бул. „Патриарх Евтимий“, до съответното населено място и обратно. \r\nАвтобусни линии №№ 14, 17 и 51 ще се изпълняват по маршрута си до ул. „Генерал Столетов“,  надясно по ул. „Д-р Тодор Стоянович“, ул. „Димчо - тролейбусна линия № 2 ще се изпълнява по маршрута си до бул. „Патриарх Евтимий“, надясно по ул. „Ген. Гурко“, наляво по ул. „Св. отец Паисий“, надясно по бул. „Славянски“, ул. „Анастасия Тошева“, ул. \"Войвода Стойчо Черногорски\" до бул. „Патриарх Евтимий“, надясно по бул. „Патриарх Евтимий“, кв. „Кольо Ганчев“ и обратно; \r\n- тролейбусна линия № 26 ще се изпълнява по маршрута си до бул. „Цар Симеон Велики“, надясно по ул. „Димчо Стаев“, ул. „Анастасия Тошева“, по ул. „Войвода Стойчо Черногорски“ до бул. „Св. патриарх Евтимий“, надясно по бул. „Св. патриарх Евтимий“,  кв. „Кольо Ганчев“ и обратно. \r\nТролейбусни линии № 1 и № 36: По маршрута си до бул. „Цар Симеон Велики“, надясно по ул. „Димчо Стаев“, наляво по ул. „Генерал Гурко“ и обратно. \r\nОбщина Стара Загора се извинява за причиненото неудобство.", "date": "2018.08.29", "title": "Стара Загора: За три дни се променя движението на автобуси и тролейбуси по ул. „Св. отец Паисий“ в града"}
{"url": "http://www.focus-news.net/news/2018/08/29/2560977/pazardzhik-ogranicheno-e-preminavaneto-na-tovarni-mps-nad-10-tona-po-mosta-v-selo-boshulya-poradi-remont.html", "text": "Интензивен е трафикът по главните пътища в област Пазарджик, съобщи за  Радио „Фокус“ – Пазарджик  дежурният в Областно пътно управление-Пазарджик. Пътните настилки са мокри. Ограничение има на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2018.08.29", "title": "Пазарджик: Ограничено е преминаването на товарни МПС над 10 тона по моста в село Бошуля поради ремонт"}
{"url": "http://www.focus-news.net/news/2018/08/29/2560970/ria-novosti-belite-kaski-sa-dostavili-otravyashti-veshtestva-v-sklad-v-siriya.html", "text": "Представители на „Белите каски“ са доставили голяма пратка отравящи вещества в сирийския град Саракиб, провинция Идлиб, в склад, използван от групировката „Ахрар аш Шам“, съобщи ръководителят на руския Център за примиряване на враждуващите страни Алексей Циганков, цитиран от  РИА Новости . \r\nСъгласно представената информация, химическото оръжие е доставено с два големи камиона.Машините са били съпроводени от осем представител на организацията „Белите каски“. В склада те са посрещнати от двама високопоставени командира на незаконното въоръжено формирование. Информацията е предоставена от няколко независими източника от провинция Идлиб. \r\n„По-късно част от товара в пластмасови бидони без маркировка са транспортирани в друга точка на базиране на терористите в южната част на провинция Идлиб за инсценировка на използване на отравящи вещества против мирното население“, разказа представителят на Центъра. \r\nВ неделя представителят на руското Министерство на отбраната Игор Конашенков заяви, че провокация с използване на химическо оръжие се планира в близките два дни. Под удар ще се окаже град Кафер-Зайта, който се намира на шест километра южно от Хабита. По думите на военния, след инсценировката „маскирани спасители от „Белите каски“ имат намерение да заснемат сюжети за близкоизточните и англоезичните медии“. \r\nПри това, отбелязва РИА Новости, от Държавния департамент заявиха, че САЩ са готови да отговорят на използване на химическо оръжие в Сирия. Както заяви представителят на ведомството Хедър Науърт, Вашингтон е призовал Москва да разубеди Дамаск да не използва химическо оръжие. \r\nПревод и редакция:", "date": "2018.08.29", "title": "РИА Новости: „Белите каски“ са доставили отравящи вещества в склад в Сирия"}
{"url": "http://www.focus-news.net/news/2018/08/29/2560980/plovdiv-vremenno-dvizhenieto-se-osashtestvyava-samo-v-izprevarvashtata-lenta-pri-km-124-v-posoka-burgas-na-avtomagistrala-trakiya-poradi-avariral-avtobus.html", "text": "Временно движението се осъществява само в изпреварващата лента при км 124 в посока Бургас на автомагистрала \"Тракия\" поради аварирал автобус. Това съобщиха от пресцентъра на  Агенция \"Пътна инфраструктура\" . Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2018.08.29", "title": "Пловдив: Временно движението се осъществява само в изпреварващата лента при км 124 в посока Бургас на автомагистрала \"Тракия\" поради аварирал автобус"}
{"url": "http://www.focus-news.net/news/2018/08/29/2560978/shumen-varbishki-prohod-ostava-zatvoren.html", "text": "Върбишки проход остава затворен за всички видове пътни превозни средства, предаде репортер на  Радио „Фокус“- Шумен.  Ришки проход е отворен без ограничения. В сила е ограничението за автомобили над 3,5 тона в участъка Секулово – Тодор Икономово, от км 9 до км 16  поради компрометирано състояние на мостово съоръжение. Въведен е обход. В сила е забраната за автомобили над 10 тона по пътя Радко Димитриево- Друмево, поради свлачища. Обходът е Шумен- Овчарово- Друмево. Сухи са пътните настилки в Шумен и региона. Видимостта е нормална. \r\nИвелина ИВАНОВА", "date": "2018.08.29", "title": "Шумен: Върбишки проход остава затворен"}
{"url": "http://www.focus-news.net/news/2018/08/29/2560976/alsat-m-makedoniya-v-prishtina-se-podgotvya-silen-otgovor-na-korektsiyata-na-granitsite-obyavena-ot-hashim-tachi.html", "text": "Най-влиятелната опозиционна партия в Прищина – Демократическият съюз на Косово (ДСК) обяви, че няма да позволи загуба на косовска територия, а Движението „Самоопределение“ (Вентевендосие) анонсира свои протести със същите мотиви, предава  излъчващият на албански скопски телевизионен канал „Алсат – М“ . \r\n„Преговорите за косовската територия са противоконституционни и който и да се присъедини към подобни игри ще носи конституционна и политическа отговорност. Ще координираме акциите в парламента, за да спрем президента (Хашим Тачи) да постави въпроса за суверенитета е териториалния интегритет на Косово“, се казва в съобщението на ДСК. \r\nСамоопределение пък съобщи, че по време на срещата между сръбския президент Александър Вучич и Тачи в Брюксел, която трябва да се състои на 7 септември, в Прищина ще бъдат организирани протести срещу инициативата за „корекция на границите“ и по-точно, за предотвратяване на евентуална размяна на територии. \r\nПревод и редакция:", "date": "2018.08.29", "title": "„Алсат – М“ (Македония): В Прищина се подготвя силен отговор на „корекцията на границите“, обявена от Хашим Тачи"}
{"url": "http://www.focus-news.net/news/2018/08/29/2560982/pregled-na-osnovnite-temi-vav-velikotarnovskiya-pechat.html", "text": "„Инвалиди на бунт, остават без пенсии“ е заглавие от първа страница на областния  всекидневник „Янтра Днес” . Хора с увреждания от Търновско масово подават жалби до социалното министерство, свързани с новата Наредба за медицинската експертиза. Причината е, че промените поголовно водят до намаляване на процентите на инвалидност, като много от болните дори остават без инвалидна пенсия … Каква е причината за това, какви са исканията на хората с увреждания и ще предприемат ли те реални мерки, прочетете във всекидневника. „На тел. *9911 колцентър насочва пациенти към болници от страната“, пише още вестникът. На безплатен тел. *9911 денонощен колцентър насочва пациенти в нужда към всички болници в страната. Това обявиха на среща в Община Велико Търново, на която присъстваха директорите на детските ясли и управителите на социални заведения и центрове. Според Росица Димитрова, шеф на общинската дирекция по социални дейности, услугата е иновативна и запълва вакуума в здравното обслужване … Повече за иновацията ще разберете от страниците на вестника. „Полицията разследва смъртта на отровено куче“  е новина от криминалната хроника. В изданието ще откриете статия разказваща за пътешественичката Зорница Господинова, която бе пленена от „приказен Азербайджан“ . „Иван Сираков е трикратен шампион на Югоизточна Европа по ориентиране“ в новина от спортните страници. „Индивид с гени на повече от 10 000 г. е погребан в крепостта Ряховец“  е заглавие от другия областен  ежедневник „Борба“ .   Индивид с гени на повече от 10 000 г. е погребан в средновековния гроб, който излезе при археологическите проучвания на крепостта Ряховец миналото лято. Това показват резултатите от направения в Харвард ДНК анализ … Повече за това какво са показали изследвания, какво разкриха археолозите през настоящата година и какви са плановете им за следващия сезон, можете да научите  от днешния брой.  „В Свищов подменят опасни съоръжения за игра“ е друга тема от вестника. Подмяна и ремонт на амортизирани съоръжения за игра и отдих започна в Свищов „Комунално строителство и поддръжка“ ЕООД. След направен оглед на състоянието на детските площадки за игра в града, по настояване на общинското ръководство, дружеството предприе действия по обезопасяване и обновяване  …  Какво още включват те и до кога ще продължат, прочетете на страниците на ежедневника. „3 г. затвор за притежание на 35 кг амфетамин за 1 млн. лв.“ е новина от криминалната хроника на всекидневника. На първа страница на областния ежедневник е поместен и материал, разказващ за фестът на чушката, който се проведе е село Павел за шеста поредна година.", "date": "2018.08.29", "title": "Преглед на основните теми във великотърновския печат"}
{"url": "http://www.focus-news.net/news/2018/08/29/2560986/south-china-morning-post-kitay-stroi-voenna-baza-v-afganistan.html", "text": "Китай е започнал да строи военен лагер за афгански войници в тесен коридор, който свързва двете страни – проектът се финансира изцяло от Пекин и неговата цел е да помогне на съседната страна да помогне в усилията за справяне с тероризма, пише  китайското издание South China Morning Post , като се позовава на свои източници, запознати с въпроса. \r\nПо данните на изданието, щом строителството бъде завършено, Народноосвободителната армия на Китай (НОАК) ще изпрати около 500 военнослужещи. \r\nБазата е разположена в тясна ивица пуста и труднодостъпна земя, простираща се на около 350 километра от северната афганска провинция Бадахстан до китайския мюсюлмански Синдзян-уйгурски автономен регион, където през последните месеци, както пише SCMP, китайските власти са извършили мащабни репресии срещу уйгурите. \r\nТова, отбелязва медията, ще е първият случай в модерната история на Китай, когато страната ще има военно присъствие в Афганистан, известен като „гробницата на империите“, защото е много труден за завладяване и управляване  \r\nПревод и редакция:", "date": "2018.08.29", "title": "South China Morning Post: Китай строи военна база в Афганистан"}
{"url": "http://www.focus-news.net/news/2018/08/29/2560979/sport-mariya-sharapova-preodolya-parviya-krag-na-us-open.html", "text": "Мария Шарапова започна с победа участието си на Откритото първенство на САЩ. Рускинята спечели с 2:0 сета мача си срещу Пати Шнидер. В следващия кръг поставената под номер 22 в схемата рускиня ще играе срещу румънката Сорана Кирстя, която победи Алисън Риске с 2:1 сета.", "date": "2018.08.29", "title": "Спорт: Мария Шарапова преодоля първия кръг на US Open"}
{"url": "http://www.focus-news.net/news/2018/08/29/2560985/smolyan-povishena-e-opasnostta-ot-padashti-kamani-po-napravlenieto-devin-mihalkovo.html", "text": "Сухи и нормално проходими са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно. Заради пресечения релеф на областта е повишена опасността от падащи камъни и свличане на земни маси по всички пътища в област Смолян, затова водачите трябва да шофират с повишено внимание и съобразена скорост. През нощта е получен сигнал за паднали камъни по пътя Девин – Михалково, като екип на поддържащата фирма своевременно е разчистил пътното платно.  \r\nПропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ-Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Движението по пътя Пампорово – Стойките се осъществява с повишено внимание поради почистване и възстановяване на облицовъчни окопи, попълване на банкети и изграждане на подпорна стена. \r\nОстава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. \r\nДвижението по направленията Лъки – пътно кръстовище за хижа Момчил юнак и Момчиловци – Славейно – местност Момина е ограничено за автомобили с маса над 12 т,  поради стеснен габарит. Движението по пътя с. Арда – с. Горна Арда е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. \r\nВ Смолян пътните настилки са сухи. Автомобилният трафик в сутрешните часове е интензивен по бул. „България“, прилежащите към него улици и кръстовища, както и по входно-изходните артерии на града. \r\nНели ГЕРГЬОВСКА", "date": "2018.08.29", "title": "Смолян: Повишена е опасността от падащи камъни по направлението Девин – Михалково"}
{"url": "http://www.focus-news.net/news/2018/08/29/2560987/pregled-na-osnovnite-temi-v-burgaskiya-pechat.html", "text": "„Има шанс за „жабарника“ на тройката в Бургас“, е водещото заглавие в днешното издание на вестник  „Черноморски фар“ . „Бургазлии да кажат какво да замени градската язва“, „Парк с информационен център и подземен паркинг е една от идеите за бъдещето му“ и „Кметът Димитър Николов: Няма да се предавам за терена на ГУМ-а“, са подзаглавията на статията.  \r\n„27 нелегални мигранти са задържани, натъпкали ги в пернишки БМВ-та“, е друга тема от днешния брой на изданието. В момента те се намират в пето Районно управление на МВР за изясняване на произхода им. По първоначална информация младите мъже са афганистанци.  \r\n„Арт фестивалът „Съзвездия в Несебър“ се превърна в празник“, четем също на първата страница на вестника.  \r\nТемата на деня е: „Зелена светлина на завод за милиони в Промишлена зона „Север“. „Две години се водили преговорите с инвеститорите“, е подзаглавието на статията.", "date": "2018.08.29", "title": "Преглед на основните теми в бургаския печат"}
{"url": "http://www.focus-news.net/news/2018/08/29/2560988/sofiya-dvizhenieto-pri-km-18-v-posoka-sofiya-na-am-trakiya-se-osashtestvyava-samo-v-aktivnata-lenta-poradi-patnotransportno-proizshestvie.html", "text": "Движението при км 18 в посока София на АМ \"Тракия\" се осъществява само в активната лента поради пътнотранспортно произшествие. Това съобщиха от пресцентъра на  Агенция \"Пътна инфраструктура\" . Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2018.08.29", "title": "София: Движението при км 18 в посока София на АМ \"Тракия\" се осъществява само в активната лента поради пътнотранспортно произшествие"}
{"url": "http://www.focus-news.net/news/2018/08/29/2560983/blagoevgrad-intenziven-e-trafikat-po-avtomagistrala-struma-i-glaven-pat-e-79.html", "text": "Интензивен е трафикът по автомагистрала „Струма“ и главен път Е-79 по направлението София – Кулата и обратно. Това съобщиха за  Радио „Фокус“ – Пирин  от Областно пътно управление – Благоевград. Натоварен е и трафикът по второкласен път – 19 Симитли – Гоце Делчев в посока от и за Банско. В Област Благоевград не се извършват ремонтни дейности по първокласната, второкласната и третокласната пътна мрежа. Няма регистрирани тежки пътни инциденти. \r\nЛивия НИНОВА", "date": "2018.08.29", "title": "Благоевград: Интензивен е трафикът по автомагистрала „Струма“ и главен път Е-79"}
{"url": "http://www.focus-news.net/news/2018/08/29/2560991/pss-otlichni-sa-usloviyata-za-turizam-v-rila-pirin-vitosha-i-rodopite.html", "text": "Отлични са условията за туризъм в Рила, Пирин, Витоша и Родопите. Това съобщиха за  Агенция „Фокус“  от Планинска спасителна служба (ПСС) при БЧК. В Стара планина в момента има преминаваща мъгла и слаб дъжд. Температурите са между 10° и 15°. В Боровец и Банско от лифтовите съоръжения ще работят кабинковите линии, а в Пампорово 1,2 и 4-та седалкови. Няма регистрирани инциденти с туристи за последното денонощие. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.08.29", "title": "ПСС: Отлични са условията за туризъм в Рила, Пирин, Витоша и Родопите"}
{"url": "http://www.focus-news.net/news/2018/08/29/2560992/kyustendil-remontni-deynosti-se-izvarshvat-v-uchastatsi-ot-avtomagistrala-struma-v-oblastta.html", "text": "Ремонтни дейности се извършват в участъци от автомагистрала „Струма” в Кюстендилска област. Това съобщи за  Радио „Фокус” – Кюстендил  дежурният в Областно пътно управление – Кюстендил. При километър 45 на автомагистралата, в посока Дупница – Долна Диканя, движението се извършва в изпреварващата лента. Срокът за ремонтните дейности на асфалтовата настилка е до 29 август. В района на 56 километър от автомагистралата се извършва ремонт на крайпътния банкет и на част от аварийната лента. Мястото е сигнализирано с пътни знаци. Срокът за ремонт е до 29 август. Поради ремонтни дейности е предприето краткотрайно спиране на движението по пътя Рила – Рилски манастир. Временната организация на движение е при километър 27 от пътя. Движението се извършва само в едната лента поради извършване на ремонтни дейности по обрушване на ската и отсичане на дървета по откоса. Пътят се затваря за кратки периоди от по 10 минути. Участъкът е сигнализиран с пътни знаци. Ремонтните дейности продължават до 31 август. Движението по пътя Рила – село Пастра се осъществява в една лента поради ремонтни дейности на аварирал водопровод. Затворена е лентата за движение в посока град Рила. Движението е двупосочно в едната лента. Мястото е сигнализирано с пътни знаци. Срокът е до 31 август. С нормална интензивност е трафикът в областта по автомагистрала „Струма”, по главен път Е-79, както и по направлението София – Кюстендил. Слабо натоварено е движението в посока ГКПП „Гюешево”. \r\nВенцеслав ИЛЧЕВ", "date": "2018.08.29", "title": "Кюстендил: Ремонтни дейности се извършват в участъци от автомагистрала „Струма” в областта"}
{"url": "http://www.focus-news.net/news/2018/08/29/2560990/pazardzhik-74-godishen-mazh-e-zaginal-pri-katastrofata-na-kragovoto-krastovishte-pri-sportnata-zala.html", "text": "Сигнал за микробус, който се е врязал във фонтана на кръговото кръстовище при Спортната зала в Пазарджик, е получен рано тази сутрин на тел. 112, съобщи за  Радио „Фокус“ – Пазарджик  Мирослав Стоянов, говорител на ОДМВР-Пазарджик. При инцидента е загинал 74-годишният водач на микробуса, като по всяка вероятност му е прилошало, изгубил е управлението на превозното средство и се е врязал в острова на фонтана на кръговото кръстовище.  \r\nНа място се е отзовал патрул на „Пътна полиция“, който извършва оглед. Микробусът е собственост на сдружение на хора с увреждания в село Звъничево. В него не е имало други пътници. По всяка вероятност мъжът е пътувал към работното си място. \r\nАлбена ЖИЛЕКОВА", "date": "2018.08.29", "title": "Пазарджик: 74-годишен мъж е загинал при катастрофата на кръговото кръстовище при Спортната зала"}
{"url": "http://www.focus-news.net/news/2018/08/29/2560984/pregled-na-osnovnite-temi-v-shumenskiya-pechat.html", "text": "„Шумен основно са ремонтирани през лятото 11 улици“, е водещото заглавие във  вестник „Шуменска заря“ . Община Шумен цялостно преасфалтира през това лято в областния център улиците „Хан Аспарух“, „Войвода“, „Преслав“ „Шуменска комуна“, „Алдемировци“, „Преспа“ „Искра“, „ Ген. Тошев“, „Цар Шишман“, „Ил. Р. Блъсков“ и „Чавдар“ в кв. „Макак“. Над 5 714 квадратни метра асфалтово покритие по 14 от предвидените за текущ ремонт улици също вече са ремонтирани и изкърпени машинно. „На матура се явиха  116 зрелостници“, съобщава ежедневникът. На матура по български език и литература – септемврийска сесия, в област Шумен вчера се явиха 116 зрелостници от допуснатите 159 – обяви Регионалното управление на образованието в областния град. За втория задължителен зрелостен изпит по предмет по избор, който ще се проведе днес, са подали заявления 136 души.“В област Шумен работят 73 700 души“, информира ежедневникът. През второто тримесечие на 2018 г. общият брой на заетите лица на 15 и повече навършени години в област Шумен е 73.7 хил., от които 40.9 хил. са мъже, а 32.7 хил. Са жени. В сравнение с второто тримесечие на 2017 г. Общият брой на заетите лица намалява с 0.9%, обяви Светла Кръстева, началник на отдел “Статистически изследвания – Шумен” към Териториално статистическо бюро-Североизток „Дни на руската култура“, пише вестникът. По покана на Международния съюз на писателите „Св. св. Кирил и Методий“ с председател проф. д-р Ивайло Петров в България пристигнаха руски интелектуалци, за да участват в организираните в Шумен и Варна Дни на руската култура. В петък творците ще имат срещи от 15 ч. в Центъра по русистика на Шуменския университет „Епископ Константин Преславски“, а от 17,30 ч. с шуменските си почитатели в Регионалната библиотека „Стилиян Чилингиров“. Входът е свободен. „Най-големите върбишки села минаха на воден режим“, съобщава всекидневникът. От три дена насам дветенай-големи върбишки села Бяла река и Тушовица са на воден режим. Зонирането беше направено миналата седмица, за да стига водата за всички. В зависимост от това колко бързо се пълни каптажът ще се регулира режимът, обясни кметът на общината инж. Мердин Байрям. Според него дебитът на водата, която идва по гравитачен път не е малък.", "date": "2018.08.29", "title": "Преглед на основните теми в шуменския печат"}
{"url": "http://www.focus-news.net/news/2018/08/29/2560993/die-welt-korenite-na-buntovete-v-kemnits-sa-v-izrechenieto-shte-se-spravim.html", "text": "Вицепредседателят на Свободната демократическа партия (СвДП) Волфганг Кубицки обвини канцлера на ФРГ Ангела Меркел (ХДС) за събитията в източногерманския град Кемниц, пише националният ежедневник  Die Welt . \r\n„Корените на бунтовете са в изречението „Ще се справим с това“, подчерта германският свободен демократ пред редакционната мрежа в страната, цитирайки думите на Меркел, изречени в рамките на кампанията й за защита на линията й в политиката към бежанците. \r\nОт обединението насам страната не може да се похвали с достатъчен успех на интеграцията на германците от източната част (петте провинции, влизащи в състава на някогашната ГДР), твърди Кубички. „Как трябва да се чувстват онези, които вярват, че всичко, което им е отнето или взето през годините, ще бъде предоставено на бежанците?“  \r\nИнтерпретацията на събитията в Кемниц като пик на действията на дясно екстремистко масово движение Кубицки определи като „прекомерно преувеличение“. По-голямата част от живеещите в провинция Саксония нямат нищо общо с нацистите, уверен е вицепредседателят на СвДП.  \r\nВъпреки това Кубицки обвини регионалното правителство в Дрезден, че прекалено дълго си е затваряло очите за развиването на структурите на десните в провинцията. „Имиджът на Саксония не бива да бъде накърняван. Сега щетите са огромни и по-лошото е, че отстрани изглежда, сякаш проблемите са били ясни още от самото начало“, подчерта свободният демократ.  \r\nСъбитието, отприщило бунтовете в Кемниц, бе убийството на 35-годишен германец в нощта на събота срещу неделя. По случая бяха задържани двама мъже от Сирия и Ирак. Същия ден бяха организирани демонстрации в града, които прерастнаха в сблъсъци между десни и леви. В последвалите дни също имаше безредици.  \r\nСлед белязаните с насилие акции, популисткото движение „Про Кемниц“ призова за провеждането на нова демонстрация в източногерманския град. Местните власти потвърдиха, че е постъпило искане в четвъртък (30 август 2018 г.) в Кемниц да бъде организирано „събиране“ с участието на около 500 души. Повод за него е посещението на министър-председателя на провинцията Михаел Кречмер за участие в т. нар. Саксонски диалог.  \r\nКанцлерът на ФРГ Ангела Меркел осъди неделните протести на крайнодесните в източногерманския град. „Това, което видяхме е нещо, което няма място в една конституционна демокрация. Имаме видео записи, които показват хора, които преследват други хора, хаотични събирания и омраза по улиците, това няма нищо общо с правовата държава“, категорична бе Меркел пред журналисти.  \r\nПревод и редакция:", "date": "2018.08.29", "title": "Die Welt: Корените на бунтовете в Кемниц са в изречението „Ще се справим!“"}
{"url": "http://www.focus-news.net/news/2018/08/29/2560996/sofiya-60-godishen-mazh-e-postradal-pri-katastrofa-mezhdu-2-leki-avtomobila-na-18-km-na-avtomagistrala-trakiya-v-posoka-stolitsata.html", "text": "60-годишен мъж е пострадал при катастрофа между 2 леки автомобила на 18 км на АМ „Тракия“ в посока София. Това съобщиха за  Агенция „Фокус“  от ОДМВР-София. Сигналът за инцидента е постъпил в 8.15 часа. Мъжът е откаран за преглед в болнично заведение. Движението към момента се осъществява в изпреварващата лента. На място има полицейски екип, който е запазил местопроизшествието и регулира движението. \r\nЦветелин ДИМИТРОВ", "date": "2018.08.29", "title": "София: 60-годишен мъж е пострадал при катастрофа между 2 леки автомобила на 18 км на автомагистрала „Тракия“ в посока столицата"}
{"url": "http://www.focus-news.net/news/2018/08/29/2560998/sliven-natovareno-e-dvizhenieto-po-patishtata-v-oblastta.html", "text": "Натоварено е движението по пътищата в област Сливен. Това съобщиха от  Областно пътно управление-Сливен . \r\nЗатворени за тежкотоварни автомобили над 10 т са проходите Твърдишки и Вратник. Опасност от падащи камъни има по пътя Сливен – Ичера – Градец. \r\nДвижението в участъка от село Мокрен до пътен възел \"Петолъчката\" от км 232+550 до км 233+550 се осъществява в едната лента поради извършване ремонтни дейности на асфалтовата настилка. Трафикът по пътя  между селата  Тополчане и  Калояново от км 402+700 до км 405+000 се преминава в едната лента поради извършване на ремонтни дейности на асфалтовата настилка. Движението по пътя Гурково – Нова Загора – Свиленград в участъка от село Млекарево до ТЕЦ \"Марица Изток 2\" се осъществява с повишено внимание поради частични ремонтни дейности на асфалтовата настилка, оформяне на банкети и окопи. Временните организации на движението са указани с пътни знаци. Ремонтите  ще приключат  в края на август. \r\nДвижението по път ІІ-57 в участъка между селата Пет могили и Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът трябва да приключи в края на февруари 2019 г.", "date": "2018.08.29", "title": "Сливен: Натоварено е движението по пътищата в областта"}
{"url": "http://www.focus-news.net/news/2018/08/29/2560997/kyustendil-87-dushi-se-yavyavat-na-vtori-zrelosten-izpit-v-oblastta.html", "text": "87 души се явяват на втори зрелостен изпит в област Кюстендил. Това съобщиха за  Радио „Фокус” – Кюстендил  от Регионално управление на образованието – Кюстендил. Изпитът е започнал в 08.00 часа. 21 зрелостници полагат изпит по предмета „География”. 48 души са избрали на положат изпит по биология, а 14 зрелостници по философия. Четирима души показват своите знания по история. Заявление са подали и четирима души, които полагат изпит по теория и практика на професията. Резултатите от изпитите ще бъдат обявени до 10 септември. \r\nВенцеслав ИЛЧЕВ", "date": "2018.08.29", "title": "Кюстендил: 87 души се явяват на втори зрелостен изпит в областта"}
{"url": "http://www.focus-news.net/news/2018/08/29/2560989/desetki-meteorolozi-ot-tsyalata-strana-se-sabraha-na-protest-pred-ban.html", "text": "Десетки метеоролози от цялата страна се събраха на протест пред БАН, предаде репортер на  Агенция „Фокус“.  Метеоролозите настояват Института да бъде изваден от Българската академия на науките и правителството да вземе своето категорично решение за бъдещето на му. Те носят трансперанти и плакати, на които пише: „Дайте ни развод\", \"Искаме излизане от БАН\", \"Кой ще поеме отговорност\", \"БАН, развод ни дай и повече не ни мъчи и въздух ни остави\", \"Пет  месеца преговори с БАН - пак сме тук\". \r\nВсеки момент протестиращите ще се отправят към сградата на Министерски съвет, където се провежда правителственото заседание. В района е засилено полицейското присъствие. Засега движението в района около БАН и по бул. „Цар Освободител\" се осъществява нормално.   \r\nДеница КИТАНОВА", "date": "2018.08.29", "title": "Десетки метеоролози от цялата страна се събраха на протест пред БАН"}
{"url": "http://www.focus-news.net/news/2018/08/29/2561001/plovdiv-nalozhilo-se-e-patnitsite-ot-avariraliya-avtobus-pri-km-124-na-avtomagistrala-trakiya-da-badat-svaleni-ochakva-se-drug-reys-koyto-da-gi-izvozi.html", "text": "Пътнически автобус е аварирал в района на км 124 на автомагистрала „Тракия“. Това съобщи за  Радио „Фокус“ – Пловдив  дежурният в Областно пътно управление - Пловдив. Автобусът, който е пътувал в посока Бургас, се е повредил и се е наложило пътниците да бъдат свалени. Очаква се друг рейс, който да извози хората, както и да бъде изтеглено авариралото превозно средство. Движението в района на км 124 по магистралата е затруднено. Преминаването се извършва по изпреварващата лента с повишено внимание и според указанията на „Пътна полиция“. \r\nТони МИХАЙЛОВ", "date": "2018.08.29", "title": "Пловдив: Наложило се е пътниците от авариралия автобус при км 124 на автомагистрала „Тракия“ да бъдат свалени, очаква се друг рейс, който да ги извози"}
{"url": "http://www.focus-news.net/news/2018/08/29/2561003/afp-preduprezhdenie-za-tsunami-na-tri-tihookeanski-ostrova-sled-zemetresenie.html", "text": "Вълни цунами с височина над един метър могат да ударят тихоокеанските острови Нова Каледония, Фиджи и Вануату след силното земетресение в Тихия океан в сряда, предупреждават сеизмолозите, предава  AFP . \r\nСлед като земетресение с магнитуд 7.1 разтресе източния бряг на Нова Каледония, „са възможни вълни, достигащи до 1 метър над морското равнище“ , предупредиха от Тихоокеанския център за предупреждение за цунами. \r\nПревод и редакция:", "date": "2018.08.29", "title": "AFP: Предупреждение за цунами на три тихоокеански острова след земетресение"}
{"url": "http://www.focus-news.net/news/2018/08/29/2561000/b92-sarbiya-aleksandar-vuchich-e-pregovaryal-sas-sina-na-dzhordzh-soros-za-grazhdanskoto-obshtestvo-i-kosovskiya-vapros.html", "text": "Президентът на Сърбия Александър Вучич е разговарял със заместник-председателя на Съвета на директорите на фондацията „Отворено общество“ Александър Сорос, който е син на милиардера Джордж Сорос, за начините, по които гражданското общество и организацията могат да помогнат за укрепването на мира и стабилността в региона, предава  белградското радио „Б92“ . \r\nСпоред информацията на изданието, сръбският държавен глава е запознал представителите на „Отворено общество“ с хода на преговорите между Белград и Прищина и е подчертал, че подобряването на отношенията между тях е много важно за поддържането на стабилността в региона на Западните Балкани. \r\nТой е благодарил на Сорос за анализа за развитието на Сърбия, изготвен от тази организация, съобщи пресслужбата на сръбското президентство. \r\nАлександър Сорос от своя страна е подчертал, че Балканите и Европа се нуждаят от устойчиво решение на косовския въпрос, което ще допринесе за мира и стабилността. Той е отбелязал, че е нужна подкрепа от гражданското общество и в Белград, и в Прищина, за да се намери компромис и освен това е информирал Вучич, че фондация „Отворено общество“ създава фонд за подкрепа на млади бизнесмени и членове на ромското малцинство. \r\nСред обсъжданите теми е била и намирането на начин за решаване на проблемите на ромското малцинство в Сърбия, се казва още в изявлението. \r\nПревод и редакция:", "date": "2018.08.29", "title": "„Б92“ (Сърбия): Александър Вучич е преговарял със сина на Джордж Сорос за гражданското общество и косовския въпрос"}
{"url": "http://www.focus-news.net/news/2018/08/29/2560995/protestirashtite-meteorolozi-pochetoha-s-ednominutno-malchanie-zaginalite-kray-svoge.html", "text": "Протестиращите метеоролози почетоха с едноминутно мълчание загиналите край Своге, предаде репортер на  Агенция \"Фокус\" . Метеоролозите са се събрали пред БАН, за да изразят недоволството си. Те настояват за изваждане на Института от Академията. Движението в района се осъществява нормално и е засилено полицейското присъствие. \r\nДеница КИТАНОВА", "date": "2018.08.29", "title": "Протестиращите метеоролози почетоха с едноминутно мълчание загиналите край Своге"}
{"url": "http://www.focus-news.net/news/2018/08/29/2561004/vidin-v-posoka-za-granichen-punkt-dunav-most-2-se-dvizhat-predimno-tezhkotovarni-avtomobili.html", "text": "В посока за граничен пункт „Дунав мост 2“ се движат предимно тежкотоварни автомобили, най-оживен натоварен е трафикът в участъка на главен път Е-79 между Видин и Дунавци. Движението по път II-14 Видин – Кула – Връшка чука е ограничено поради укрепване на свлачище, съобщиха за  Радио „Фокус“-Видин  от Областно пътно управление – Видин. Обходният маршрут е по съществуващ стар път в непосредствена близост. Движението се регулира с вертикална сигнализация. Движението по път III-114 Лом – Ружинци е ограничено за автомобили над 12 т поради ремонтни дейности.  \r\nВъв Видин трафикът е натоварен в централната градска част, по входно изходните артерии и бул. „Панония“. \r\nАнна ЛОЗАНОВА", "date": "2018.08.29", "title": "Видин: В посока за граничен пункт „Дунав мост 2“ се движат предимно тежкотоварни автомобили"}
{"url": "http://www.focus-news.net/news/2018/08/29/2561005/varna-dvizhenieto-po-pat-iii-207-dobrotich-kaloyan-ot-km-8988-do-km-15620-se-osashtestvyava-s-povisheno-vnimanie-poradi-remontni-deynosti.html", "text": "Нормално се осъществява движението по републиканската пътна мрежа на територията на Варненска област, предаде репортер на  Радио „Фокус“ – Варна . Пътните настилки са сухи, видимостта е добра. В областта трафикът е интензивен от и към курортите край Варна. Натоварено е и по пътя Варна – Бургас. Движението в участък от пътя Кранево – Варна е ограничено за моторни превозни средства над 10 тона. Обходният маршрут е през Кичево и Оброчище. По част от пътя Старо Оряхово – Гроздьово преминаването се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Ремонтни дейности се извършват и на пътя между Девня и Суворово, както и по направлението Вълчи дол – Суворово. Движението по път III-207 Добротич – Калоян от км 8+988  до км 15+620 се осъществява с повишено внимание поради ремонтни дейности. \r\nМарияна ВАЛЕНТИНОВА", "date": "2018.08.29", "title": "Варна: Движението по път III-207 Добротич – Калоян от км 8+988  до км 15+620 се осъществява с повишено внимание поради ремонтни дейности"}
{"url": "http://www.focus-news.net/news/2018/08/29/2560994/prof-mihail-mirchev-sotsiolog-s-viziya-za-balgariya-bsp-se-opitva-da-naddelee-sebe-si-i-da-stane-pozitivna-gradivna-sila-na-balgariya.html", "text": "С „Визия за България“ БСП се опитва да надделее себе си и да стане позитивна градивна сила на България. Това каза социологът проф. Михаил Мирчев в интервю за  Агенция „Фокус“  за проекта на БСП „Визия за България“. Той поясни, че с документа БСП е направила заявка да бъде алтернатива не просто само на ГЕРБ, а на Системата на обществена трансформация след 1990 г. По думите му малко са били гласовете за визията, които са видели в нея опит за концептуално равнище. „По-системният подход, който е заложен вътре във визията, го откроиха съвсем малко хора“, коментира проф. Мирчев. По думите му коментарите от другите партии, а и от много среди в БСП, се концентрират върху непълноти и неточности в проекта. „Не видяха в него различните неща, които дават заявка за сериозна алтернатива на БСП срещу властта на ГЕРБ. Ревниви бяха реакциите от ДПС, гневни от страна на ГЕРБ“, обясни социологът. Проф. Мирчев отчете, че с „Визия за България“ се слага начало, но все още документът има много празноти и недоделки. „Например, ако погледнете „Визията”, в три-четири странички доста подробно са се опитали да разгледат проблема за националната ни сигурност – и от вътрешна, и от външна страна. Но там три-четири ключови неща все още липсват, трябва да се добавят. „Визия за България“ с две думи е опит за системност, а не парченце тук, парченце там и реагиране на ситуации, каквото е управлението на ГЕРБ“, коментира социологът. \r\nДеница КИТАНОВА Пълния текст на интервюто четете по-късно в „Мнение”", "date": "2018.08.29", "title": "Проф. Михаил Мирчев, социолог: С „Визия за България“ БСП се опитва да надделее себе си и да стане позитивна градивна сила на България"}
{"url": "http://www.focus-news.net/news/2018/08/29/2561008/adelina-stefanova-hram-vavedenie-bogorodichno-blagoevgrad-seknovenie-ili-obsechenie-e-denyat-v-koyto-e-otsechena-glavata-na-yoan-krastitel.html", "text": "Секновение или Обсечение е денят, в който е отсечена главата на Йоан Кръстител. Това каза за  Радио „Фокус“-Пирин  Аделина Стефанова, уредник в храм „Въведение Богородично“-Благоевград. Тя отбеляза, че в представите на българите на Секновение денят се „сече“, ден и нощ „се стигат“ – стават равни и по-студени.  \r\n„Това е денят, в който всички баби забраняват на младежите да ядат червено, защото се свързва с кръвта на Свети Йоан Кръстител. Секновение означава, че се прекратява нещо, в случая в природата секва лятото. Някои филолози обясняват думата „сека“ понеже според народните вярвания денят и нощта се изравняват, а теолозите пък свързват думата с библейската легенда за отсичане главата на Свети Йоан Кръстител. След кръщението от Исус Христос, Йоан продължил да учи народа и да кръщава идващите при него. Когато цар Ируд обаче се развел с първата си жена и се оженил за братовата си съпруга, Йоан му казал: „Не ти прилича да имаш жената на брат си““, добави Стефанова.  \r\nТя обясни, че за таза своя дързост Кръстителят бил затворен в тъмница, а на рожденият ден на доведената дъщеря цар Ируд я попитал какъв подарък иска. По думите й, дъщерята се посъветвала с майка си и поискала най-лошия подарък, който може да поиска човек, а именно главата на друг човек. Аделина Стефанова каза още, че по тази причина била отсечена главата на свети Йоан Кръстител от палач, изпратен от царя. \r\nНатали СТЕФАНОВА", "date": "2018.08.29", "title": "Аделина Стефанова, храм „Въведение Богородично“-Благоевград: Секновение или Обсечение е денят, в който е отсечена главата на Йоан Кръстител"}
{"url": "http://www.focus-news.net/news/2018/08/29/2560999/prof-mihail-mirchev-sotsiolog-viziya-za-balgariya-na-bsp-ima-smislov-zaryad.html", "text": "„Визия за България“ на БСП има смислов заряд. Това каза социологът проф. Михаил Мирчев в интервю за  Агенция „Фокус“  за проекта на БСП „Визия за България“. По думите му предстои да се види дали ще се стигне до политически заряд, защото когато се появи един такъв текст, той първо трябва да се превърне в политически документ. „Визия за България“ от 21 юли няма претенция за политически партиен документ. Това е на практика един експертен текст. Оттогава БСП завъртя вътрешнопартиен и граждански механизъм за публично-обществено обсъждане. Ще видим на форумите на партията през октомври, ноември или декември вече официалното обсъждане, за да може текстът да се превърне в политически документ и политическа програма. И на тази основа през 2019 г. може да се направи още една конкретизация за така наречената управленска програма на БСП като алтернативно управляваща сила евентуално“, каза проф. Мирчев и уточни, че има още стъпки, които БСП трябва да извърви. \r\nТой обърна внимание и на публичното говорене около „Визията за България“, опасността да се създаде в публиката усещане, че отново става дума за някаква пропагандна кампания на БСП или особена форма на самореклама. „Ако се създаде такова впечатление, хората няма да се задълбочат какво конкретно пише в тази „Визия”, няма да започнат да мислят това реалистично ли е за страната и ще бъде ли полезно за народа“, допълни още социологът.  \r\nДеница КИТАНОВА Пълния текст на интервюто четете по-късно в „Мнение”", "date": "2018.08.29", "title": "Проф. Михаил Мирчев, социолог: „Визия за България“ на БСП има смислов заряд"}
{"url": "http://www.focus-news.net/news/2018/08/29/2561002/zapochna-shestvieto-na-meteorolozite-kam-ministerski-savet.html", "text": "Започна шествието на метеоролозите към Министерски съвет, предаде репортер на  Агенция „Фокус“.   Протестиращите метеоролози преминават по бул. „Цар Освободител“. Те се движат по тротоара и не затрудняват движението по булеварда. Крайната им точка е сградата на Министерски съвет, където се провежда правителственото заседание и където протестиращите ще представят своите искания за изваждане на Института от Българската академия. Те носят транспаранти и плакати, на които пише: „Дайте ни развод\",\"Искаме излизане от БАН\", \"Кой ще поеме отговорност\", \"БАН , рaзвод ни дай и повече не ни мъчи и въздух ни остави\".  \r\nНедоволството на Института се заражда още през април месец, когато метеоролозите се обявяват против несправедливото разпределение на бюджетната субсидия за 2018 година от страна на БАН. \r\nДеница КИТАНОВА", "date": "2018.08.29", "title": "Започна шествието на метеоролозите към Министерски съвет"}
{"url": "http://www.focus-news.net/news/2018/08/29/2561010/protestirashtite-ot-nimh-stignaha-do-sgradata-na-pravitelstvoto.html", "text": "Протестиращите от НИМХ стигнаха до сградата на правителството, предаде репортер на  Агенция „Фокус“.  Това бе крайната точка на протеста, който тръгна от сградата на БАН. Очаква се метеоролозите да поставят исканията си за отделяне на Института от БАН пред правителството, което провежда своето редовно заседание. Недоволстващите носят транспаранти и плакати, на които пише: „Дайте ни развод\",\"Искаме излизане от БАН\", \"Кой ще поеме отговорност\", \"БАН, рaзвод ни дай и повече не ни мъчи и въздух ни остави\", \"Пет месеца преговори с БАН - пак сме тук\". \r\nНедоволството на Института се заражда още през април месец, когато метеоролозите се обявяват против несправедливото разпределение на бюджетната субсидия за 2018 година от страна на БАН. \r\nВ района остава засилено полицейското присъствие. \r\nДеница КИТАНОВА", "date": "2018.08.29", "title": "Протестиращите от НИМХ стигнаха до сградата на правителството"}
{"url": "http://www.focus-news.net/news/2018/08/29/2561006/veliko-tarnovo-s-5-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 5 см се е понижило нивото на река Дунав при Свищов за изминалото денонощие. Това съобщиха от  Хидрометеорологична станция-Свищов . Водният стоеж на реката там е 53 см, а температурата на водата 25.8 градуса.  \r\nПредимно слънчево ще е времето над българския участък на Дунав днес. Ще духа до умерен североизточен вятър. Максималните температури ще са между 25° и 30°.", "date": "2018.08.29", "title": "Велико Търново:  С 5 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2018/08/29/2561009/pregled-na-osnovnite-temi-vav-varnenskiya-pechat.html", "text": "„Откриха обновения бул. „Първи май“, е заглавие от първа страница в днешния брой на варненския вестник  „Черно море“ . С кратка церемония бе открит обновеният бул. „Първи май“ в район „Аспарухово“ във Варна. Работата по обекта, който бе започнат през януари т.г., приключи в рамките на 6 месеца. Неговата стойност е 4,59 млн.лв. Парите са осигурени от еврофондове. „Започна ремонтът на бул. „Народни будители“, допълва изданието. Започна ремонтът на бул. „Народни будители“ в район „Аспарухово“ във Варна. Реконструкцията обхваща уличната мрежа по неговото трасе в участъка от ул.“Мара Тасева“ до ул. „Нарва“ и от ул. „Св.св. Кирил и Методий“ до ул. „Мара Тасева“, в това число трасето на обръщача по ул. „Св.св. Кирил и Методий“.  \r\n„Апелативният съд прекрати делото за наводнението в „Аспарухово“, четем още в броя. С определение от 24 август 2018 г. Апелативният съд във Варна е уважил протеста на Окръжната прокуратура. Той бе подаден срещу определение на Варненския окръжен съд, който отмени постановлението за прекратяване на наказателното дело за екстремното наводнение в кв. „Аспарухово“, при което на 19 юни 2014 г. загинаха 13 души, съобщиха от прокуратурата.  \r\n„Глобалното затопляне и влажното лято увеличиха комарните популации“, е друга тема в броя. Глобалното затопляне и влажното лято увеличиха комарните популации във Варна, каза д-р Янка Драганова, директор на Дирекция „Надзор на заразните болести“ към Регионалната здравна инспекция (РЗИ). „През месеците март и април на всички общини получават уведомителни писма, в които се приканват да сключат договори с фирми, извършващи обработка срещу комари. Във Варненска област само две общини до момента не са съобщили за такива обработки – Провадия и Ветрен. Всички други са пръскали срещу комарни популации. На територията на община Варна това се прави от общинско предприятие по дезинфекция и дератизация. Те продължават да обработват, а по наши сигнали – и в детски градини, детски площадки, в дерета“ – уточни специалистът.  \r\n„Пикапът“ на ВМС на САЩ за първи път в Черно море, информира още изданието. Уникален кораб от състава на Военноморските сили на САЩ пристигна на тридневно посещение във Варна. „Това е транспортният плавателен съд за експедиционни операции „Карсън Сити“, който за първи път навлиза в акваторията на Черно море. Подробности са дадени на стр. 4.", "date": "2018.08.29", "title": "Преглед на основните теми във варненския печат"}
{"url": "http://www.focus-news.net/news/2018/08/29/2561015/burgas-kmetat-dimitar-nikolov-vrachi-natsionalnite-diplomi-na-chetirima-otlichnitsi-ot-grada.html", "text": "Кметът на Бургас Димитър Николов връчи националните дипломи на четирима отличници от града. Това съобщиха от пресцентъра на  Общината . Христо Добрев и Мария Андреева от ППМГ \"Н. Обрешков\", Клементина Маджарова и Дима Вичева от НЕГ \"Гьоте\" получиха специалните сертификати, които се издават от Министерството на науката и образованието за постигнат пълен отличен успех по време на целия курс на обучение. \r\nВръчването на дипломите се състоя в голямата заседателна зала на Община Бургас. На нея присъстваха още зам.-кметът Йорданка Ананиева и директорите на двете бургаски гимназии - Надежда Радева от НЕГ \"Гьоте\" и Красимир Стоянов от ППМГ \"Н. Обрешков\". \r\n\"Първо ви пожелавам да сте живи и здрави, за да може да радвате вашите родители и близки с успехите си. Да успеете да реализирате мечтите си в живота. Със сигурност това, което сте научили в бургаските училища, ще ви помогне, защото нивото на образованието в нашия град е изключително добро и то дава добра база нашите деца до бъдат приемани в добри университети навсякъде по света\", каза при връчването на сертификатите Димитър Николов.   \r\nВъзпитаникът на Математическата гимназия Христо Добрев е постигнал пълно отличие през цялото си обучение. Има пълни шестици на матурите по български език и литература, математика и физика. Спечелил е и първо място на Националното състезание по физика. \r\nМария Андреева от Математическата гимназия също е била пълен отличник през годините. През учебната 2016 - 2017-та печели трето място в Националната олимпиада по български език. Осем поредни години е първенец на Областния кръг на олимпиадата по български език и литература. За отлично представяне получава оценка 5,85 от Националната олимпиада по история през учебната 2017/2018 година. \r\nПрез цялото си обучение в Немската езикова гимназия пълен отличник е Клементина Маджарова. Участва постоянно в олимпиади и състезания по немски език, посещава клуб \"Млад преводач\", както и клуб по български език и литература. Печели веднъж и Националната олимпиада по немски език. В бъдеще ще учи медицина в Германия. \r\nДима Вичева също е отличник на Немската гимназия в Бургас. Състезава се в баскетболния отбор на училището, свири на пиано. Участва в олимпиади по немски език. Плановете ѝ са свързани с изучаването на медицина в Германия.", "date": "2018.08.29", "title": "Бургас: Кметът Димитър Николов връчи националните дипломи на четирима отличници от града"}
{"url": "http://www.focus-news.net/news/2018/08/29/2561013/veliko-tarnovo-samo-edna-tsarkva-v-eparhiyata-ima-hramov-praznik-v-denya-na-otsichaneto-na-glavata-na-sv-yoan-predtecha.html", "text": "Само една църква във Великотърновска епархия отбелязва своя храмов празник днес – в Деня на отсичането на главата на св. Йоан Предтеча и Кръстител. Храмът се намира в село Церова кория, община Велико Търново, и носи името „Св. Йоан Предтеча“, показа репортерска проверка на  Радио „Фокус“ – Велико Търново . В първоначалния си вид, той е построен по време на Първото Търновско въстание през 1589 година. Точна дата на изграждането на светата обител не може да се посочи,  но за нейното съществуване говори издаденият от турската власт ферман през 1834 година за строителството на сегашната църква. В него е посочено, че селото има стара християнска църква, дадени са размерите на основите и е отбелязано, че тя също се нарича „Св. Йоан Предтеча“. След кърджалийските разорения населеното място бавно се възстановява. Селските първенци и по-заможните будни селяни, решават да направят постъпки пред гръцкия владика и турските власти в Търново, да им разрешат да построят нова църква. Те получават разрешение. Властите издали заповед за възстановяване на сградата в същите основи, на същото място „Св. Йоан Предтеча”. Кметът на Церова кория Христо Кунчев разказва, че православният храм, който носи името на Св. Йоан Предтеча е единственият подобен в Търновска епархия. С него са свързани имената на родолюбиви   дарители, майстори, свещеници, книжовници, просветители, добродетелни християни и пламенни патриоти. \r\nЛуиза ТРАНЧЕВА", "date": "2018.08.29", "title": "Велико Търново: Само една църква в епархията има храмов празник в деня на отсичането на главата на св. Йоан Предтеча"}
{"url": "http://www.focus-news.net/news/2018/08/29/2561007/georgi-svilenski-bsp-iskame-istinata-i-prichinite-za-katastrofata-kray-svoge-da-izlyazat-nayave.html", "text": "„Когато в политическата програма на една партия като приоритет е записано строителството на пътища и магистрали и на тях постоянно загиват хора, няма как да не реагираме. Искаме истината и причините за катастрофата край Своге да излязат наяве”. Това каза зам.-председателят на ПГ на „БСП за България” Георги Свиленски пред БТВ, съобщиха от пресцентъра на  партията . Той добави, че след като МРРБ е сигнализирано 7 пъти, че на този път има проблем и там за една година има 10 катастрофи с десетки ранени, а министерството не прави нищо, това показва само едно - безхаберие и бездействие. „След като участъкът е гаранционен и има аварийна ситуация, се наема фирма и го ремонтира, ако това не се случи, трябва крайно решение – да се затвори пътят”, категоричен бе Свиленски. Той попита дали 17 живота струват по-малко, отколкото ремонт на пътя. „Всеки един от министрите в това правителство трябва да си ходи, защото не си вършат работата. На този модел, в който са смесени политика, бизнесмени, фирми и местна власт, трябва да се сложи край”, категоричен бе Свиленски.", "date": "2018.08.29", "title": "Георги Свиленски, БСП: Искаме истината и причините за катастрофата край Своге да излязат наяве"}
{"url": "http://www.focus-news.net/news/2018/08/29/2561014/sport-aleksandar-zverev-pobedi-peter-polanski-s-30-samo-za-97-minuti.html", "text": "Световният номер 4 Александър Зверев постигна категорична победа над Петер Полански с 3:0 сета за само 97 минути в мач от първия кръг на Откритото първенство на САЩ. В следващия кръг тенисистът от Германия ще срещне победителя от срещата Никола Маю – Корентин Муте.", "date": "2018.08.29", "title": "Спорт: Александър Зверев победи Петер Полански с 3:0 само за 97 минути"}
{"url": "http://www.focus-news.net/news/2018/08/29/2561017/kyustendil-obshtestveno-obsazhdane-na-izpalnenieto-na-byudzheta-za-izminalata-godina-shte-se-provede-v-grada.html", "text": "Обществено обсъждане на изпълнението на бюджета за изминалата година ще се проведе в Кюстендил. Това съобщиха за  Радио „Фокус” – Кюстендил  от Община Кюстендил. Общественото обсъждане ще започне от 17.30 часа в залата на Възрожденското училище. То е на основание Закона за публичните финанси и в изпълнение на наредбата  за условията и реда за съставяне на тригодишната бюджетна прогноза за местните дейности и за съставяне, обсъждане, приемане, изпълнение и отчитане на общинския бюджет на Община Кюстендил. Ще бъде представена и информация за изпълнението на бюджета и сметките за средства от Европейския съюз. На общественото обсъждане могат да присъстват представителите на бизнеса, ръководителите на бюджетни звена, неправителствените организации и цялата общественост. \r\nВенцеслав ИЛЧЕВ", "date": "2018.08.29", "title": "Кюстендил: Обществено обсъждане на изпълнението на бюджета за изминалата година ще се проведе в града"}
{"url": "http://www.focus-news.net/news/2018/08/29/2561018/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Вицепредседателят на Свободната демократическа партия (СвДП) Волфганг Кубицки обвини канцлера на ФРГ Ангела Меркел (ХДС) за събитията в източногерманския град Кемниц, пише националният ежедневник  Die Welt . \r\n„Корените на бунтовете са в изречението „Ще се справим с това“, подчерта германският свободен демократ пред редакционната мрежа в страната, цитирайки думите на Меркел, изречени в рамките на кампанията й за защита на линията й в политиката към бежанците. \r\nОт обединението насам страната не може да се похвали с достатъчен успех на интеграцията на германците от източната част (петте провинции, влизащи в състава на някогашната ГДР), твърди Кубички. „Как трябва да се чувстват онези, които вярват, че всичко, което им е отнето или взето през годините, ще бъде предоставено на бежанците?“  \r\nИнтерпретацията на събитията в Кемниц като пик на действията на дясно екстремистко масово движение Кубицки определи като „прекомерно преувеличение“. По-голямата част от живеещите в провинция Саксония нямат нищо общо с нацистите, уверен е вицепредседателят на СвДП.  \r\nВъпреки това Кубицки обвини регионалното правителство в Дрезден, че прекалено дълго си е затваряло очите за развиването на структурите на десните в провинцията. „Имиджът на Саксония не бива да бъде накърняван. Сега щетите са огромни и по-лошото е, че отстрани изглежда, сякаш проблемите са били ясни още от самото начало“, подчерта свободният демократ.  \r\nСъбитието, отприщило бунтовете в Кемниц, бе убийството на 35-годишен германец в нощта на събота срещу неделя. По случая бяха задържани двама мъже от Сирия и Ирак. Същия ден бяха организирани демонстрации в града, които прерастнаха в сблъсъци между десни и леви. В последвалите дни също имаше безредици.  \r\nСлед белязаните с насилие акции, популисткото движение „Про Кемниц“ призова за провеждането на нова демонстрация в източногерманския град. Местните власти потвърдиха, че е постъпило искане в четвъртък (30 август 2018 г.) в Кемниц да бъде организирано „събиране“ с участието на около 500 души. Повод за него е посещението на министър-председателя на провинцията Михаел Кречмер за участие в т. нар. Саксонски диалог.  \r\nКанцлерът на ФРГ Ангела Меркел осъди неделните протести на крайнодесните в източногерманския град. „Това, което видяхме е нещо, което няма място в една конституционна демокрация. Имаме видео записи, които показват хора, които преследват други хора, хаотични събирания и омраза по улиците, това няма нищо общо с правовата държава“, категорична бе Меркел пред журналисти. \r\n***  Въпреки напрежението, създадено от Брекзит, лидерите на Франция, Германия и Обединеното кралство действат заедно в спорове между Европейския съюз и САЩ. Ако тяхното единство може да бъде поддържано, \"големите три\" (Е3) в Европа ще служат много добре на ЕС в бурното бъдеще, пише  базираното в Брюксел електронно издание New Europe . Материалът е представен без редакторска намеса. \r\nФренският президент Еманюел Макрон, германският канцлер Ангела Меркел и премиерът на Великобритания Тереза Мей изглежда са чели от същия сценарий по отношение на оттеглянето на американския президент Доналд Тръмп от ядрената сделка с Иран и отхвърлянето на окончателното комюнике от срещата на Г-7 през юни. Всички те не одобряват решението на Тръмп да премести американското посолство в Израел в Йерусалим и да изтегли САЩ от Съвета на ООН по правата на човека. И всички те разкритикуваха неговата ескалираща търговска война с Китай. \r\nТова единство не е просто реторика. Обединеното кралство в последно време подкрепи проектите за интеграция в ЕС по отношение на външната политика и политиката за сигурност - много повече, отколкото преди референдума за Брекзит Това включва решението за създаване на нов щаб за мисии за военно обучение - който мнозина разглеждат като ядро на потенциална европейска армия - в Африка. Великобритания по-рано се противопостави на тази инициатива. \r\nКатализаторът за промените в курса на Обединеното кралство, изглежда, е Тръмп. Съществуват значителни доказателства, които показват, че Тръмп вижда ЕС и някои от неговите страни-членки като противници, а не като съюзници. Докато САЩ ще останат най-важният съюзник на ЕС и европейските членове на НАТО, той вече не е най-надеждният. Тази промяна доведе до надежда в Обединеното кралство, че след Брекзит Великобритания ще може да се възползва от своите \"специални отношения\" със САЩ и подчерта, че ЕС трябва спешно да увеличи собствената си стратегическа автономия. \r\nДокато Северноатлантическият алианс ще остане критичен за европейската сигурност, ЕС сега се стреми да изгради капацитет за определяне на собствените си стратегически приоритети и, ако е необходимо, да действа върху тях, независимо дали сами или с партньори. Постигането на тази цел, определено в \"Глобалната стратегия\" на ЕС за 2016 г., ще бъде много по-лесно за Обединеното кралство. \r\nФакт е, че ЕС и Обединеното кралство заедно имат повече международно влияние, отколкото по отделно. Великобритания има значителен дипломатически опит, международно влияние и военни и икономически ресурси, които могат да бъдат използвани за съвместни предприятия, точно както подкрепата на ЕС може да даде значителен тласък на британската политика на световната сцена. Това важи за демаршите относно основните участници като Китай или Русия, режимите на санкции, международните споразумения и стратегическите програми като \"Галилео\" и европейската система за спътникова навигация. \r\nКак точно след Брекзит Лондон може да бъде институционално свързан с общите решения на ЕС по въпросите на външната политика, сигурността и отбраната, трябва да бъде определено в споразумението за излизане. Но е възможно да се създаде формат, който да даде на Обединеното кралство глас, а не вето. Междувременно не трябва да се вземат решения, които биха предотвратили или подкопават координацията на Великобритания след развода с позициите, действията и инструментите на външната политика на ЕС. Освен това днес и днес трябва да се предприемат стъпки за укрепване на връзките между Съюза и Обединеното кралство. \r\nТук сътрудничеството между E3, по-специално, е от решаващо значение. E3 вече е доказал потенциала си. Той инициира преговорите с Иран за ядрената му програма още през 2003 г. и стана ядрото на E3-plus-3 (Китай, Русия и САЩ), които заедно с Европейския съюз сключиха Съвместния всеобхватен план за действие (СВПД) с Иран през 2015 г. \r\nВ резултат от решението на Тръмп да изтегли САЩ от СВПД, E3 - заедно с върховния представител на ЕС по въпросите на външните работи и политиката на сигурност - ще се превърнат в неразделна част от това да се спаси споразумението и да се разработят по-широкообхватни решения за справянето с Иран. Но E3 играе важна роля и в други области, включително конфликтите в Сирия и Йемен, продължаващия спор между Израел и Палестина, нестабилността в Северна Африка и морската сигурност в Средиземно море, Индийския океан и Южнокитайско море. \r\nВ зависимост от проблема, други страни-членки на ЕС - като Италия, Полша или Испания - ще трябва да се присъединят към Е3 в разработването на политики или договарянето на споразумения. Инициативите за Е3 трябва винаги да бъдат координирани с върховния представител на ЕС, за да се възползват пълноценно от легитимността и ресурсите на блока. \r\nПо-честата и видима стратегическа координация между Е3 би подкрепила способността на ЕС и Обединеното кралство да се възползват от ползите от взаимното сътрудничество. Тя може също така да послужи като основа за прагматично споразумение за Брекзит, което да поддържа тясното сътрудничество между Обединеното кралство и ЕС по отношение на външната политика и политиката за сигурност. \r\nНезависимо дали на ЕС му харесва или не, надеждна съвместна инициатива на Франция, Германия и Обединеното кралство би имала по-голямо въздействие върху Иран, Русия, Китай или дори върху САЩ, отколкото върху общата позиция на ЕС, произтичаща от дебат в Комитета по политика и сигурност на ЕС. Насърчаването на по-дълбокото сътрудничество на E3, което се наблюдаваше наскоро, трябва да остане на върха на дневния ред на външната политика на ЕС преди и след Brexit. \r\nФактът, че Франция, Германия и Великобритания ще бъдат членове на Съвета за сигурност на ООН за периода 2019-2020 г. - Франция и Обединеното кралство като постоянни членове и Германия като избиран член - ще добавят тежест към съвместното действие между тях. Освен това тясното сътрудничество в рамките на Съвета за сигурност би могло да спомогне за структурирането на координацията между ЕС и Обединеното кралство в областта на външната политика в непосредствения преходен период след Брекзит. \r\n*** Комисарят по европейския бюджет Гюнтер Йотингер вижда шанс 50 на 50 и \"100% добри аргументи\" запостигане бюджетно споразумение в ЕС преди изборите за Европейски парламент през 2019 г., заяви той пред репортери, цитиран от  европейската редакция на Politico . \r\nКомисарят добави, че се надява, че срещата на върха на Европейския съвет през декември ще засегне важни теми за многогодишната финансова рамка (МФР) и ще отвори пътя за интензивни преговори до Великден. \r\nЗапитан за заплахите на Италия да наложи вето на следващия дългосрочен бюджет на ЕС заради проблемите с миграцията, Йотингер отговори, че според него сделката е в интерес на всички. \r\nАко МФР бъде блокирана, новите предизвикателства няма да бъдат разрешени, коментира комисарят, като отбелязва, че бюджетните му планове ще позволят да се укрепи граничната агенция Frontex, да се увеличат разходите за отбрана и да се инвестира повече в научноизследователската и развойната дейност. \r\nБлокирането на дългосрочния бюджет \"не в интерес на никоя държава-членка\", категоричен е Йотингер. \r\n***  Европейският съюз иска планът за Брекзит на британския премиер Тереза Мей да се провали, като го отхвърли, защото ще спести на бизнесите във Великобритания милиарди паундове, пише британският евроскептичен ежедневник  The Daily Express . \r\nВътрешно изследване на Европейската комисия оценява, че ако Великобритания е освободена от регулациите на ЕС да търгува в Европа, тогава британските компании могат да спестят около 6 милиарда евро на година. \r\nНастоящите предложения, които бяха тежко критикувани от привържениците на Брекзит, предлагат Великобритания да остане близо до правилата на ЕС върху стоки, докато в същото време напусне митническия съюз и единния пазар. \r\nТова ще означава, че британските бизнеси вече не са задържани от европейските регулации върху услугите чрез влизане в „споразумение за сдружаване“ с ЕС и включва „зона за свободна търговия“ за стоки. \r\nВъпреки това, главният преговарящ за Брекзит на ЕС Мишел Барние заяви, че това предложение ще „подкопае“ единния пазар на Блока. \r\nОсвен това, Европейската комисия „предложи много негативна оценка на предложението от Чекърс“ по време на брифинг в понеделник, посветен на плановете на Тереза Мей, според „Politico“. \r\nВ доклада се казва: „Екипът на Барние беше непреклонен, че ако Великобритания формално представи плана, тогава той и екипът му ще бойкотират преговорите напълно, според двама официални представители.“ \r\nЕкипът на Барние отбеляза, че успешен план за Брекзит ще постигне това, което бившият министър-председател Дейвид Камерън искаше да постигне в своите опити за предоговаряне на членството на Великобритания в ЕС, преди да бъде проведен референдума за Брекзит. \r\nРазкритието идва докато ЕС също е подготвил свои планове за Брекзит без споразумение. \r\nДетайлите на тези приготовления също са „много подобни“ на плановете за Брекзит без споразумение на британския министър по въпросите за Брекзит Доминик Рааб. \r\nИзточник от Европейската комисия е казал пред „The Sun“, че плановете съществуват, но твърди че се държат в тайна, за да се увеличи натиска върху Великобритания да приеме меко споразумение за Брекзит.", "date": "2018.08.29", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2018/08/29/2561016/gyunter-yotinger-shansovete-za-evropeyski-byudzhet-predi-izborite-prez-2019-sa-50-na-50.html", "text": "Комисарят по европейския бюджет Гюнтер Йотингер вижда шанс 50 на 50 и \"100% добри аргументи\" запостигане бюджетно споразумение в ЕС преди изборите за Европейски парламент през 2019 г., заяви той пред репортери, цитиран от  европейската редакция на Politico . \r\nКомисарят добави, че се надява, че срещата на върха на Европейския съвет през декември ще засегне важни теми за многогодишната финансова рамка (МФР) и ще отвори пътя за интензивни преговори до Великден. \r\nЗапитан за заплахите на Италия да наложи вето на следващия дългосрочен бюджет на ЕС заради проблемите с миграцията, Йотингер отговори, че според него сделката е в интерес на всички. \r\nАко МФР бъде блокирана, новите предизвикателства няма да бъдат разрешени, коментира комисарят, като отбелязва, че бюджетните му планове ще позволят да се укрепи граничната агенция Frontex, да се увеличат разходите за отбрана и да се инвестира повече в научноизследователската и развойната дейност. \r\nБлокирането на дългосрочния бюджет \"не в интерес на никоя държава-членка\", категоричен е Йотингер. \r\nПревод и редакция:", "date": "2018.08.29", "title": "Гюнтер Йотингер: Шансовете за европейски бюджет преди изборите през 2019 са 50 на 50"}
{"url": "http://www.focus-news.net/news/2018/08/29/2561019/yavor-bozhankov-bsp-za-vsyaka-tragediya-na-gerb-sa-im-vinovni-kloshari-shofyori-i-mashinisti.html", "text": "„За всяка трагедия на ГЕРБ са им виновни един кръг лица – клошари, шофьори, машинисти. Но, когато в асфалта е вложен некачествен материал, някой е откраднал пари, а този някой не е шофьорът”. Това каза народният представител от ПГ на „БСП за България” Явор Божанков пред Нова, съобщиха от пресцентъра на  партията . Той добави, че тези пари са разделени на високо политическо ниво. „Отговорността трябва да се търси там. След като на пътя са констатирани нередности, държавата в лицето на АПИ, може да ги отстрани и е длъжна да го направи, а след това може да се съди с фирмата”, каза още Божанков. Народният представител коментира, че има много участъци по пътищата в страната, на които постоянно се случват трагедии и трябва да се потърси отговорност кой го е допуснал. „Всичко това, което се случва, е следствие на безотговорност и безнаказаността, която в момента се шири в цялата държава”, категоричен бе Божанков. Той заяви, че  когато някой от отговорните лица в държавата понесе наказателна отговорност, ще започнем да виждаме по-малко „лоши стопани” и повече отговорно поведение.", "date": "2018.08.29", "title": "Явор Божанков, БСП: За всяка трагедия на ГЕРБ са им виновни клошари, шофьори и машинисти"}
{"url": "http://www.focus-news.net/news/2018/08/29/2561021/kyustendil-bez-problemi-i-izchakvane-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Без проблеми и изчакване се осъществява преминаването на моторни превозни средства през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Трафикът към този час на деня е слабо натоварен. Екип на „Гранична полиция” извършва проверки край село Гърляно. \r\nВенцеслав ИЛЧЕВ", "date": "2018.08.29", "title": "Кюстендил: Без проблеми и изчакване се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/08/29/2561023/razgrad-47-godishen-shofyor-e-vlyazal-s-kolata-si-v-chasten-imot-v-selo-ostrovo-zaradi-dvizhenie-s-nesaobrazena-skorost-sled-upotreba-na-alkohol.html", "text": "47-годишен шофьор е влязъл с колата си в частен имот в село Острово, община Завет. Инцидентът станал около 04.10 часа тази нощ. Това съобщиха от  ОДМВР-Разград . Заради движение с несъобразена скорост, той изгубил контрол над автомобила, забил се в гаража на къщата и нанесъл значителни материални щети на имота. Пътниците в колата – 28-годишният К.Р. и 27-годишният Р.Р. са транспортирани и прегледани в МБАЛ-Разград, където е установено, че имат охлузни повърхностни рани. Водачът е изпробван за употреба на алкохол – дрегерът отчел 1,33 промила. Задържан е за срок от 24 часа. По случая се води досъдебно производство по чл.343 Б, ал.1 и чл.216, ал.1 от НК.", "date": "2018.08.29", "title": "Разград: 47-годишен шофьор е влязъл с колата си в частен имот в село Острово заради движение с несъобразена скорост след употреба на алкохол"}
{"url": "http://www.focus-news.net/news/2018/08/29/2561026/sofiya-dvizhenieto-ot-km-30-do-km-31-v-posoka-burgas-na-am-trakiya-se-osashtestvyava-samo-v-aktivnata-lenta-poradi-remontni-deynosti.html", "text": "Движението от км 30 до км 31 в посока Бургас на АМ \"Тракия\" се осъществява само в активната лента поради ремонтни дейности на ограничителните системи в средна разделителна ивица. Това съобщиха от пресцентъра на  Агенция \"Пътна инфраструктура\" . Шофьорите да се движат с повишено внимание и съобразена скорост, спазвайки пътната сигнализация.", "date": "2018.08.29", "title": "София: Движението от км 30 до км 31 в посока Бургас на АМ \"Тракия\" се осъществява само в активната лента поради ремонтни дейности"}
{"url": "http://www.focus-news.net/news/2018/08/29/2561027/varna-inspektor-ot-varnenskiya-zatvor-e-zadarzhan-za-uchastie-v-koruptsionna-shema.html", "text": "На 27 август 2018 г. под прякото ръководство на екип от прокурори от Окръжната прокуратура във Варна служители на ОД на МВР задържаха за участие в корупционна схема инспектор от варненския затвор. Оказано е съдействие и от ръководството на затвора във Варна. Това съобщиха от  пресцентъра на Апелативна прокуратура – Варна . Според събраните по делото доказателства той се е облагодетелствал финансово, за да извършва действия по служба, свързани с правното положение на лишени от свобода. Последните заплащали за предстоящите му действия чрез парични преводи към трето цивилно лице. \r\nНа 28 август 2018 г. на инспектора като извършител и неговия съучастник  като помагач са повдигнати обвинения за престъпление по чл. 301, ал.1 от НК. С постановление на наблюдаващите прокурори те са задържани за срок до 72 часа, след което ще се внесе искане във Варненския окръжен съд за вземане на мерки за процесуална принуда. \r\nРазследването продължава. Заради фактическата и правната си сложност то е възложено на екип от следователи от Окръжния следствен отдел към Окръжната прокуратура във Варна.", "date": "2018.08.29", "title": "Варна: Инспектор от варненския затвор е задържан за участие в корупционна схема"}
{"url": "http://www.focus-news.net/news/2018/08/29/2561012/new-europe-polzite-ot-obshtite-deystviya-na-germaniya-frantsiya-i-obedinenoto-kralstvo-sa-ogromni.html", "text": "Въпреки напрежението, създадено от Брекзит, лидерите на Франция, Германия и Обединеното кралство действат заедно в спорове между Европейския съюз и САЩ. Ако тяхното единство може да бъде поддържано, \"големите три\" (Е3) в Европа ще служат много добре на ЕС в бурното бъдеще, пише  базираното в Брюксел електронно издание New Europe . Материалът е представен без редакторска намеса. \r\nФренският президент Еманюел Макрон, германският канцлер Ангела Меркел и премиерът на Великобритания Тереза Мей изглежда са чели от същия сценарий по отношение на оттеглянето на американския президент Доналд Тръмп от ядрената сделка с Иран и отхвърлянето на окончателното комюнике от срещата на Г-7 през юни. Всички те не одобряват решението на Тръмп да премести американското посолство в Израел в Йерусалим и да изтегли САЩ от Съвета на ООН по правата на човека. И всички те разкритикуваха неговата ескалираща търговска война с Китай. \r\nТова единство не е просто реторика. Обединеното кралство в последно време подкрепи проектите за интеграция в ЕС по отношение на външната политика и политиката за сигурност - много повече, отколкото преди референдума за Брекзит Това включва решението за създаване на нов щаб за мисии за военно обучение - който мнозина разглеждат като ядро на потенциална европейска армия - в Африка. Великобритания по-рано се противопостави на тази инициатива. \r\nКатализаторът за промените в курса на Обединеното кралство, изглежда, е Тръмп. Съществуват значителни доказателства, които показват, че Тръмп вижда ЕС и някои от неговите страни-членки като противници, а не като съюзници. Докато САЩ ще останат най-важният съюзник на ЕС и европейските членове на НАТО, той вече не е най-надеждният. Тази промяна доведе до надежда в Обединеното кралство, че след Брекзит Великобритания ще може да се възползва от своите \"специални отношения\" със САЩ и подчерта, че ЕС трябва спешно да увеличи собствената си стратегическа автономия. \r\nДокато Северноатлантическият алианс ще остане критичен за европейската сигурност, ЕС сега се стреми да изгради капацитет за определяне на собствените си стратегически приоритети и, ако е необходимо, да действа върху тях, независимо дали сами или с партньори. Постигането на тази цел, определено в \"Глобалната стратегия\" на ЕС за 2016 г., ще бъде много по-лесно за Обединеното кралство. \r\nФакт е, че ЕС и Обединеното кралство заедно имат повече международно влияние, отколкото по отделно. Великобритания има значителен дипломатически опит, международно влияние и военни и икономически ресурси, които могат да бъдат използвани за съвместни предприятия, точно както подкрепата на ЕС може да даде значителен тласък на британската политика на световната сцена. Това важи за демаршите относно основните участници като Китай или Русия, режимите на санкции, международните споразумения и стратегическите програми като \"Галилео\" и европейската система за спътникова навигация. \r\nКак точно след Брекзит Лондон може да бъде институционално свързан с общите решения на ЕС по въпросите на външната политика, сигурността и отбраната, трябва да бъде определено в споразумението за излизане. Но е възможно да се създаде формат, който да даде на Обединеното кралство глас, а не вето. Междувременно не трябва да се вземат решения, които биха предотвратили или подкопават координацията на Великобритания след развода с позициите, действията и инструментите на външната политика на ЕС. Освен това днес и днес трябва да се предприемат стъпки за укрепване на връзките между Съюза и Обединеното кралство. \r\nТук сътрудничеството между E3, по-специално, е от решаващо значение. E3 вече е доказал потенциала си. Той инициира преговорите с Иран за ядрената му програма още през 2003 г. и стана ядрото на E3-plus-3 (Китай, Русия и САЩ), които заедно с Европейския съюз сключиха Съвместния всеобхватен план за действие (СВПД) с Иран през 2015 г. \r\nВ резултат от решението на Тръмп да изтегли САЩ от СВПД, E3 - заедно с върховния представител на ЕС по въпросите на външните работи и политиката на сигурност - ще се превърнат в неразделна част от това да се спаси споразумението и да се разработят по-широкообхватни решения за справянето с Иран. Но E3 играе важна роля и в други области, включително конфликтите в Сирия и Йемен, продължаващия спор между Израел и Палестина, нестабилността в Северна Африка и морската сигурност в Средиземно море, Индийския океан и Южнокитайско море. \r\nВ зависимост от проблема, други страни-членки на ЕС - като Италия, Полша или Испания - ще трябва да се присъединят към Е3 в разработването на политики или договарянето на споразумения. Инициативите за Е3 трябва винаги да бъдат координирани с върховния представител на ЕС, за да се възползват пълноценно от легитимността и ресурсите на блока. \r\nПо-честата и видима стратегическа координация между Е3 би подкрепила способността на ЕС и Обединеното кралство да се възползват от ползите от взаимното сътрудничество. Тя може също така да послужи като основа за прагматично споразумение за Брекзит, което да поддържа тясното сътрудничество между Обединеното кралство и ЕС по отношение на външната политика и политиката за сигурност. \r\nНезависимо дали на ЕС му харесва или не, надеждна съвместна инициатива на Франция, Германия и Обединеното кралство би имала по-голямо въздействие върху Иран, Русия, Китай или дори върху САЩ, отколкото върху общата позиция на ЕС, произтичаща от дебат в Комитета по политика и сигурност на ЕС. Насърчаването на по-дълбокото сътрудничество на E3, което се наблюдаваше наскоро, трябва да остане на върха на дневния ред на външната политика на ЕС преди и след Brexit. \r\nФактът, че Франция, Германия и Великобритания ще бъдат членове на Съвета за сигурност на ООН за периода 2019-2020 г. - Франция и Обединеното кралство като постоянни членове и Германия като избиран член - ще добавят тежест към съвместното действие между тях. Освен това тясното сътрудничество в рамките на Съвета за сигурност би могло да спомогне за структурирането на координацията между ЕС и Обединеното кралство в областта на външната политика в непосредствения преходен период след Брекзит. \r\nПревод и редакция:", "date": "2018.08.29", "title": "New Europe: Ползите от общите действия на Германия, Франция и Обединеното кралство са огромни"}
{"url": "http://www.focus-news.net/news/2018/08/29/2561029/razgrad-56-godishen-mazh-ot-selo-vazovo-e-sas-schupeni-rebra-sled-sbivane.html", "text": "56-годишен мъж от село Вазово, община Исперих, е със счупени ребра след сбиване. Това съобщиха от  ОДМВР-Разград . Около 20.10 часа на 28 август на тел. 112 е получен сигнал от 42-годишна жена, че между мъжа, с когото живее на семейни начала, на 50 години, и брат му е възникнало спречкване за неподелено наследство, което прерастнало в побой. След инцидента за лечение в МБАЛ-Исперих е откаран по-големият брат, който е със счупени 6-то и 7-мо ребро, без опасност за живота. По случая е започнало досъдебно производство по чл.129, ал.1 от НК.", "date": "2018.08.29", "title": "Разград: 56-годишен мъж от село Вазово е със счупени ребра след сбиване"}
{"url": "http://www.focus-news.net/news/2018/08/29/2561020/blagoevgrad-zadarzhan-e-izvarshitel-na-krazhba-na-okolo-39-000-leva-ot-apartamenten-kompleks-v-mestnostta-kosherinata-v-zemlishteto-na-bansko.html", "text": "Полицейски служители на Районно управление на МВР-Банско са установили и задържали извършителя на кражба от апартаментен комплекс в местността „Кошерината“ в землището на Банско. Това съобщиха от  ОДМВР-Благоевград . За времето от 19.30 часа на 27 август 2018 г. до 08.00 часа на 28 август 2018 г. 29-годишен мъж от Варна е проникнал в офис в комплекса и е отнел настолен компютър и метална каса с намираща се в нея сума от около 39 000 лева. Инкриминираните вещи са установени и иззети. Образувано е досъдебно производство. Работата по случая продължава.", "date": "2018.08.29", "title": "Благоевград: Задържан е извършител на кражба на около 39 000 лева от апартаментен комплекс в местността „Кошерината“ в землището на Банско"}
{"url": "http://www.focus-news.net/news/2018/08/29/2561022/premierat-boyko-borisov-vsyako-dlazhnostno-litse-koeto-ne-si-e-svarshilo-rabotata-po-sluchaya-s-katastrofiraliya-kray-svoge-avtobus-shte-bade-podvedeno-pod-otgovornost.html", "text": "Всяко длъжностно лице, което не си е свършило работата по случая с катастрофиралия край Своге автобус, ще бъде подведено под отговорност. Това каза министър-председателят Бойко Борисов преди днешното правителствено заседание, предаде репортер на  Агенция „Фокус“ . \r\nБорисов изказа съболезнования към близките на загиналите при тежката катастрофа край Своге. „Много ясно са регулирани всички процеси в държавата и всеки носи своята отговорност. Всяко длъжностно лице, което не си е свършило работата, ще бъде подведено под съдебна отговорност, ще му бъде потърсена и политическа такава“, коментира премиерът. \r\nТой обясни, че е въпрос на дни да бъдат готови всички експертизи по случая. „Призовавам и опозицията да чакат да свършат проверките на Националната следствена служба. Никого не сме пожалили. До там, където е вината, до там ще се носи и отговорността“, посочи Борисов. \r\nЦветилена СИМЕОНОВА", "date": "2018.08.29", "title": "Премиерът Бойко Борисов: Всяко длъжностно лице, което не си е свършило работата по случая с катастрофиралия край Своге автобус, ще бъде подведено под отговорност"}
{"url": "http://www.focus-news.net/news/2018/08/29/2560981/pazardzhik-mikrobus-se-e-vryazal-vav-fontana-na-kragovoto-krastovishte-pri-sportnata-zala.html", "text": "Микробус се е врязал във фонтана на кръговото кръстовище при Спортната зала в Пазарджик, предаде репортер на  Радио „Фокус“ – Пазарджик . Превозното средство се използва от Организация за хора с увреждания. На място има полицейски патрул, както и много граждани и водачи на автомобили, които оказват съдействие.  Очаквайте подробности. \r\nАлбена ЖИЛЕКОВА", "date": "2018.08.29", "title": "Пазарджик: Микробус се е врязал във фонтана на кръговото кръстовище при Спортната зала"}
{"url": "http://www.focus-news.net/news/2018/08/29/2561031/razgrad-21-reflektorni-prozhektora-na-regionalniya-istoricheski-muzey-sa-bili-uvredeni.html", "text": "21 рефлекторни прожектора на Регионален исторически музей – Разград са били увредени с твърд предмет през нощта на 27 срещу 28 август. Това съобщиха от  ОДМВР-Разград . Сигналът за случилото се е подаден около 08.00 часа на 28 август от материално отговорното лице. Нанесените щети са в процес на изясняване. Води се разследване за престъпление по чл.216, ал.1 от НК.", "date": "2018.08.29", "title": "Разград: 21 рефлекторни прожектора на Регионалния исторически музей са били увредени"}
{"url": "http://www.focus-news.net/news/2018/08/29/2561028/nikola-dimitrov-sled-sreshtata-sas-zam-generalniya-sekretar-na-nato-reshitelno-varvim-po-patya-kam-chlenstvo-v-aliansa.html", "text": "Актуалното сътрудничество с НАТО и подготовката, която води Македония в рамките на присъединителния процес за членство в Алианса са били основните теми на разговорите между македонския министър на външните работи Никола Димитров и заместник-генералния секретар на НАТО Роуз Готемолер, пише  електронното издание на вестник „Нова Македония“ . \r\nПо информацията на изданието, на срещата в Брюксел Димитров се е спрял на моментното състояние в държавата, хода на подготовката за предстоящия референдум и на прилагането на реформите. \r\n„Благодаря ви за поканата за започване на присъединителни преговори с Република Македония на срещата на върха през юли. Решително вървим по пътя към членството, което искаме от 25 години. Ще завършим тази незавършена историческа мисия в интерес на стабилността и просперитета на Република Македония, на стабилността на Балканите и на стабилността на Европа“, е подчертал Димитров. \r\nЗаместник-генералният секретар на НАТО, както информира македонското външно ведомство, е изразила готовност за всестранна подкрепа на аспирациите на Македония за присъединяване към Алианса и надежда, че държавата ще съумее да използва широко отворената врата. \r\nПревод и редакция:", "date": "2018.08.29", "title": "Никола Димитров след срещата със зам.-генералния секретар на НАТО: Решително вървим по пътя към членство в Алианса"}
{"url": "http://www.focus-news.net/news/2018/08/29/2561035/sport-v-sryada-shte-se-tegli-zhrebiya-za-116-finalite-na-kupata-za-balgariya.html", "text": "Днес ще бъде теглен жребият за шестнадесетина-финалите на Купата на България на Националната футболна база в Бояна. Процедурата започва в 11 часа и в нея ще участват общо 32 отбора – 14-те от Първа лига, 15-те от Втора лига (без дубъла на Лудогорец) и трите представители на Зоналните съвети от предварителната фаза. Тимовете са разделени в две урни по сила. Победителят от двойките се излъчва чрез директна елиминация в един мач, а домакин ще е отборът от втора урна. Срещите трябва да се играят в периода 25-27 септември.", "date": "2018.08.29", "title": "Спорт: В сряда ще се тегли жребия за 1/16 финалите на Купата за България"}
{"url": "http://www.focus-news.net/news/2018/08/29/2561034/burgas-gradat-shte-stane-arena-na-vokalna-bitka-za-izbor-na-nay-dobriya-biytboksar-na-balkanite-na-31-avgust.html", "text": "В петък, 31 август, Бургас ще стане арена на епична вокална битка за избора на най-добрия бийтбоксър на Балканите. Това съобщиха от пресцентъра на  Община Бургас . Точно в 18:30 часа на открита сцена на балюстрадата до КЦ \"Морско казино\" 16 бързоусти бийтбокс артисти ще се впуснат в директни битки за първата по рода си титла, която ще осигурява квота за Световното бийтбокс първенство. Избраните претенденти са от Румъния, Сърбия, Албания, Гърция, Турция и България. Трима от тези състезатели получиха специална покана, а именно COSMIN от Румъния, МАХО от България и S-DOPE от Гърция. \r\nВ журито на Балканското първенство ще са световната бийтбокс звезда Julien Cllwrt от Франция, известен още като COLAPS, шампион на La Cup Beatbox Champion 2018 и GBB 7 to Smoke Champion 2018. Компания ще му прави Kenny Urban от САЩ - шампион в Grand Beatbox Battle Champion. Директно от Гърция идва El Pap Chico - основател, автор и създател на \"Beatbox Greece\". Българските представители сред съдиите са световната шампионка по бийтбокс при жените (от Берлин 2012 г.) Адриана Николова - Печенката, и двукратният шампион на България - Killa Bee, както е артистичният псевдоним на добричлията Галин Ненов.  \r\nПреди състезанието всеки желаещ може да научи основните стъпки в бийтбокс изкуството. Световният шампион SkilleR или Александър Деянов от България и двукратният шампион на България Killa Bee ще направят безплатен workshop, който ще бъде подходящ както за начинаещи, така и за напреднали. SkilleR ще направи и специално шоу за всички присъстващи. \r\nВ програмата ще се включат специално \"The Next Crew\", които са състезателна формация по брейк - 4 пъти балкански шампиони на Battle of the year Balkans в Гърция, с ръководител Христо Андонов, а.к.а. Ицо Черния. \r\nСъбитието се организира от Българска бийтбокс асоциация, Община Бургас и Младежки културен център, с подкрепата на Световната бийтбокс федерация - Beatbox Battle, инициативата \"Бургас харесва младите\", музикална къща \"Фактор\", Beatbox Battle TV, Beatbox Greece, Red Bull България и радио \"Power FM\".", "date": "2018.08.29", "title": "Бургас: Градът ще стане арена на вокална битка за избор на най-добрия бийтбоксър на Балканите на 31 август"}
{"url": "http://www.focus-news.net/news/2018/08/29/2561030/vratsa-pri-politseyski-proverki-v-mezdra-i-selo-rebarkovo-sa-otkriti-nezakonno-orazhie-i-starinni-kapsulni-pushki-i-pistoleti.html", "text": "На 28 август 2018 г., след оперативно-следствени действия, в град Мездра е спрян за проверка  лек автомобил „Субару“, собственост и управлявано от 46-годишен мъж от Мездра. Това съобщиха от  ОДМВР-Враца . В автомобила пътувал и 41-годишен жител на града. По време на проверката полицейските служители открили  в автомобила 2 старинни капсулни пистолета без идентификационен номер и газов пистолет с поставен пълнител с боеприпаси. При последвали проверки в две жилища града, обитавано от едно от лицата, са намерени 2 старинни капсулни пушки с работещи пускови механизми и 2 револвера без марка и модел, и  идентификационен номер, както и ловни и бойни боеприпаси, за които няма разрешение за съхранение, носене и употреба.    \r\nВ къща в село Ребърково, обитавана от същото лице, са намерени и иззети 10 пистолети и револвери с различни марки, модели и идентификационни номера, 3 старинни капсулни пушки без марка и модел, 22  ловни и бойни патрони с различен калибър, както и множество части за огнестрелни оръжия. Образувано е досъдебно производство. Ззадържан 46-годишен мъж от Мездра.", "date": "2018.08.29", "title": "Враца: При полицейски проверки в Мездра и село Ребърково са открити незаконно оръжие и старинни капсулни пушки и пистолети"}
{"url": "http://www.focus-news.net/news/2018/08/29/2561036/kathimerini-gartsiya-feribot-s-nad-1000-patnitsi-akostira-v-pireya-sled-pozhar-nyama-informatsiya-za-postradali.html", "text": "Ферибот с 1016 пътници на борда акостира в пристанището на Пирея в ранните часове на сряда, след като бе съобщено, че на плавателния съд е възникнал пожар, докато той е пътувал към Крит, пише електронното издание на Kathimerini, като се позовава на информация от местната брегова охрана. \r\nНе се съобщава за пострадали от инцидента. \r\nФериботът „Елефтериос Венизелос“, превозващ 875 пътници и 141 души екипаж е отплавал от остров Хидра, когато е съобщил на бреговата охрана около полунощ, че в отделението за автомобили е възникнал пожар. Корабът е отплавал в около 10 вечерта, отбелязва изданието. \r\nПлавателният съд ANEK Lines е придружен обратно до Пирея, след като властите са разпръснали въздушни и морски активи в района. \r\n\"Това беше огромна операция и всичко трябваше да се планира\", заяви Никос Лагдианос, говорител на бреговата охрана. \r\nВ операцията са участвали две противопожарни лодки, десет други кораба, 48 пожарникари и два екипа за спешно реагиране. \r\nВ Пирея свидетел видял, че пътниците в спасителни слизат от ферибота, докато димът се издигал от кораба. Пожарникарите са били разположени на кея, обяснява „Катимерини“. \r\nПътниците са публикували снимки в социалните мрежи на хора, натъпкани на палуби и носещи червени спасителни жилетки. \r\n \"Беше трудно да се диша от дима\", е заявил един шофьор, идентифициран само с първото си име, Натаса, пред Skai TV. Друг пък съобщил, че е чул „силен шум“ преди пътниците да бъдат посъветвани да си сложат спасителните жилетки и да се насочат към сборните пунктове. \r\nРазтоварването на всички пътници е завършено около 7.00 ч. Пътниците са настанени в местни хотели от оператора на ферибота, докато се очаква той да бъде заменен от резервен кораб по маршрута. \r\nПричината за пожара не е ясна, но властите разследваха възможността тя да е започнала от превозното средство. На кораба е имало над 200 превозни средства, включително камиони. \r\nПревод и редакция:", "date": "2018.08.29", "title": "Kathimerini (Гърция): Ферибот с над 1000 пътници акостира в Пирея след пожар; няма информация за пострадали"}
{"url": "http://www.focus-news.net/news/2018/08/29/2561032/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-30-avgust.html", "text": "„Софийска вода” временно ще прекъсне водоснабдяването в някои части на столицата на 30 август 2018 г. (четвъртък), съобщиха от пресцентъра на  дружеството .  \r\nВъв връзка с извършване на строително-монтажни работи на бул. „Президент Линкълн“, кв. „Овча купел“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: \r\n- бул. „Президент Линкълн“, от ул. „Централна“ до бл. 18;  \r\n- бул. „Президент Линкълн“, ул. „Централна“, ул. „761“.  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 9. \r\nВъв връзка с подмяна на пожарен хидрант на бул. „Тодор Александров“, Център, се налага спиране на водоподаването от 09:00 до 18:00 часа на клиентите на „Софийска вода”, живеещи в района на бул. „Тодор Александров“, от ул. „Брегалница“ до ул. „Шар планина“ (нечетни номера). \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Тодор Александров”, ъгъла с ул. „Шар планина“. \r\nВъв връзка с прекъсване на сградно водопроводно отклонение на ул. „Костенски водопад“, кв. „Манастирски ливади“, се налага спиране на водоподаването от 09:30 до 17:00 часа на клиентите на „Софийска вода”, живеещи в района на: \r\n- ул. „Шарл Шампо“, от ул. „Боянски водопад“ до ул. „Акад. Георги Наджаков“; \r\n- ул. „Костенски водопад“, от №119 до ул. „Тодор Каблешков“ и ул. 409. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Костенски водопад“, ъгъла с ул. „Шарл Шампо“ . \r\nВъв връзка с монтаж на спирателни кранове на ул. „5” и ул. „20”, кв. „Враждебна“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул. „5”, ул. „20”, ул. „10”. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „5” ъгъла, с ул. „21”. \r\nНа 30 август 2018 г. (четвъртък), във връзка с подмяна на сградно водопроводно отклонение на ул. „Цигов чарк“, кв. „Орландовци“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на ул. „Цигов чарк“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Александър Невски“, ъгъла с ул. „Цигов чарк“. \r\nВъв връзка с реконструкция на уличен водопровод на ул. „Хотнишки водопад“, вилна зона „Малинова долина“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на ул. „Хотнишки водопад“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Хотнишки водопад“ №7. \r\nВъв връзка с подмяна на сградно водопроводно отклонение на ул. „Странето“, местност „Детски град“, се налага спиране на водоподаването от 09:00 до 17:00 часа на клиентите на „Софийска вода”, живеещи в района на ул. „Белоснежка“, ул. „Странето“, ул. „Хитър Петър“, ул. „Синаница“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Странето“ №17. \r\nВъв връзка с подмяна на спирателен кран на ул. „Проф. Борис Боровски“, ж.к. „Студентски град“ се налага спиране на водоподаването от 09:30 до 21:30 часа на клиентите на „Софийска вода”, живеещи в района на ул. „Проф. Борис Боровски“, ул. „Проф. Георги Брадистилов“, бул. „Св. Климент Охридски“ №2-10 (без ректорат на ЛТУ). \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. Проф. Борис Боровски“ №6. \r\nВъв връзка с подмяна на хидрофорна уредба до бл. 18-20, жк. „Овча купел“ се налага спиране на водоподаването от 10:00 до 19:00 часа на клиентите на „Софийска вода”, живеещи в бл. 18-20. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бл. 18-20. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.08.29", "title": "„Софийска вода” временно ще прекъсне водоснабдяването в някои части на столицата на 30 август"}
{"url": "http://www.focus-news.net/news/2018/08/29/2561037/stara-zagora-iztsyalo-e-vazstanoveno-dvizhenieto-na-vlakovete-v-mezhdugarieto-kaloyanovets-mihaylovo-kadeto-snoshti-stana-paten-intsident.html", "text": "Изцяло е възстановено движението на влаковете в междугарието Калояновец-Михайлово, където снощи стана пътен инцидент между лек автомобил и два влака. При произшествието загина един мъж. От БДЖ обясниха за  Агенция „Фокус“ , че единият влак е пътувал от Бургас за София и е освободен от следствените органи в 21.45 часа. Той е заминал с 291 минути закъснение.  \r\nДругият влак е пътувал по маршрут Стара Загора-Пловдив и е освободен от следствените органи в 22.24 часа. Той е заминал с 297 минути закъснение. В момента в района вече е възстановено изцяло движението на влаковете. \r\nОт БДЖ уточниха, че в участъка, където са били спрени влакове, не е имало възможност за алтернативен превоз от гледна точка на безопасност.", "date": "2018.08.29", "title": "Стара Загора: Изцяло е възстановено движението на влаковете в междугарието Калояновец-Михайлово, където снощи стана пътен инцидент"}
{"url": "http://www.focus-news.net/news/2018/08/29/2561038/api-shofyorite-da-se-dvizhat-s-povisheno-vnimanie-i-saobrazena-skorost-prez-tunel-trayanovi-vrata-na-avtomagistrala-trakiya-v-dvete-posoki-poradi-avariya-na-elektrozahranvaneto.html", "text": "Шофьорите да се движат с повишено внимание и съобразена скорост през тунел \"Траянови врата\" на автомагистрала \"Тракия\" в двете посоки поради авария на електрозахранването. За това призоваха от пресцентъра на  Агенция \"Пътна инфраструктура\"  (АПИ).", "date": "2018.08.29", "title": "АПИ: Шофьорите да се движат с повишено внимание и съобразена скорост през тунел \"Траянови врата\" на автомагистрала \"Тракия\" в двете посоки поради авария на електрозахранването"}
{"url": "http://www.focus-news.net/news/2018/08/29/2561040/burgas-xiii-festival-na-duhovite-orkestri-i-mazhoretni-sastavi-ritamat-na-moreto-2018-zapochva-na-1-septemvri-v-pomorie.html", "text": "На 1 септември 2018 г. (събота) Поморие отново посреща най-атрактивните духови оркестри и мажоретни състави от цялата страна. Това съобщиха от пресцентъра на  Община Поморие . За тринадесети път градът ни ще предостави сцената си на стотици таланти и ще изпълни с настроение многобройната публика. Въздействащото съчетание на музика и танц се нарича „Ритъмът на морето” и е част от летните празници „Море от вино“ в Поморие. \r\nФестивалът „Ритъмът на морето” ще започне в 19.30 часа с традиционното дефиле по главната пешеходна улица на града и ще продължи от 20.00 часа на външната сцена на читалище „Просвета 1888” на пл. „Св. св. Кирил и Методий“. Участниците ще представят своите умения и в рамките на два фестивални дни 1 и 2 септември. \r\nСъбитието няма конкурсен характер, а създава приятелства между хора от различни възрасти и им дава възможност за обмяна на творчески идеи.", "date": "2018.08.29", "title": "Бургас: XIII фестивал на духовите оркестри и мажоретни състави „Ритъмът на морето 2018“ започва на 1 септември в Поморие"}
{"url": "http://www.focus-news.net/news/2018/08/29/2561042/kardzhali-41-godishen-mazh-e-v-bolnitsa-sled-kato-se-e-prostrelyal-v-gardite-sas-samodelno-orazhie-v-dere-v-zemlishteto-na-selo-skalak.html", "text": "41-годишен мъж се е самопрострелял в областта на гърдите със самоделно оръжие в дере в землището на село Скалак. Това съобщиха от  ОДМВР-Кърджали . Инцидентът станал снощи около 20 часа. Пострадалият е бил транспортиран в кърджалийската болница и опериран. След подаден сигнал в полицията дежурна оперативна група е извършила оглед. Самоделката е иззета. Образувано е досъдебно производство и работата по случая продължава разследващ полицай.", "date": "2018.08.29", "title": "Кърджали: 41-годишен мъж е в болница, след като се е прострелял в гърдите със самоделно оръжие в дере в землището на село Скалак"}
{"url": "http://www.focus-news.net/news/2018/08/29/2561043/sofiya-49-godishen-mazh-e-hvanat-da-shofira-s-312-promila-alkohol-v-kostinbrod.html", "text": "Около 14.50 часа на 28 август, на ул. „Момчил войвода“ в Костинброд, полицейски екип извършил проверка на лек автомобил „Пежо“, управляван от 49-годишен местен жител. Това съобщиха от  ОДМВР-София . Водачът бил тестван с дрегер и задържан, след като уредът отчел 3.12 промила алкохол в издишания от него въздух. Срещу нарушителя е започнато бързо производство за извършено престъпление по чл. 343Б, ал.1 от НК.", "date": "2018.08.29", "title": "София: 49-годишен мъж е хванат да шофира с 3.12 промила алкохол в Костинброд"}
{"url": "http://www.focus-news.net/news/2018/08/29/2561033/hurryiet-turtsiya-otgovori-na-sasht-za-obvarzvaneto-na-sistemite-s-400-s-iztrebitelite-f-35.html", "text": "Турция трябва да защитава въздушното си пространство, а САЩ са отказали да дадат гаранции, че ще й продадат системи за противовъздушна отбрана (ПВО) „Пейтриът“, заяви турският министър на външните работи Мевлют Чавушоглу, след като от американския Конгрес предупредиха Анкара да се откаже от системите за ПВО С-400 от Русия, за да получи изтребители F-35, пише електронното издание на вестник Hurryiet. \r\n„Трябва да защитим въздушното си пространство. Това е жизнено важно за нас. Те трябва да го разберат. Могат ли САЩ да ни дадат гаранции, че ще ни продадат „Пейтриът“?“ – заяви турският външен министър. \r\nЧавушоглу подчерта, че нежеланието на САЩ да предадат самолетите на Турция е в противоречие с международните закони. \r\n„Ние сме партньори в програмата за F-35 и някои части се произвеждат в Турция“, обясни той и призова Вашингтон да „изостави езика на заплахите“ и да разреши текущата дипломатическа криза между двете страни. \r\n„Те казват, че могат да правят каквото си поискат, както във филмите за каубои и в такъв случай ще получат отговор“, добави министърът. \r\n„Фактът, че членовете на Конгреса идват в Турция е важен, защото в САЩ има различни институции, различни позиции и различни възгледи... Разбира се, има също и членове на Конгрееса, които са наясно колко е важна Турция и такива, които правят всичко, за да подобрят турско-американските отношения“, добави Чавушоглу. \r\n„Нашите отношения с Русия не са алтернатива на нашите отношения с Литва, или Европейския съюз, или отношенията ни със САЩ... Турция може перфектно да балансира външната си политика в региона“, подчерта първият дипломат на Анкара. \r\nТричленна делегация, ръководена от конгресмен Майкъл Търнър, член на парламентарна асамблея на НАТО, посети Турция на 27 август. Делегацията се срещна с турски парламентаристи и обсъди въпроса за закупуването на руски системи С-400 от Турция и доставката на F-35 изтребители в Турция, припомня „Хюриет“. \r\nКонгресмените призоваха Анкара да се откаже от поръчката на системите С-400, за да гарантира доставката на F-35, докато турската страна подчерта, че е нужно съдействие срещу фетулахистката терористична организация (ФЕТО). \r\nПревод и редакция:", "date": "2018.08.29", "title": "Hurryiet: Турция отговори на САЩ за обвързването на системите С-400 с изтребителите F-35"}
{"url": "http://www.focus-news.net/news/2018/08/29/2561045/kardzhali-shestima-dushi-sa-zadarzhani-v-grada-sled-skandal-mezhdu-dve-familii.html", "text": "Шестима души са задържани в Районно управление на МВР-Кърджали след скандал между две фамилии. Това съобщиха от  ОДМВР-Кърджали . В групата има и две жени. Инцидентът станал около 14 часа вчера. След сигнал за нарушение на обществения ред полицейски служители от управлението в града съставили актове и протоколи с предупреждения на участващите в скандала. Малко по-късно пристигнал втори сигнал за подновена свада между същите лица, които са задържани на основание чл.72, ал.1, т.2 от ЗМВР, че след надлежно предупреждение съзнателно пречат на полицейски орган да изпълнява задълженията си.", "date": "2018.08.29", "title": "Кърджали: Шестима души са задържани в града след скандал между две фамилии"}
{"url": "http://www.focus-news.net/news/2018/08/29/2561039/dzhumhuriet-moodys-ponizhi-kreditniya-reyting-na-20-turski-banki.html", "text": "Международната рейтингова агенция Moody’s понижи кредитния рейтинг на 20 турски банки, съобщава  вестник „Джумхуриет” . Причината е резкият спад в разменните нива на турската лира и вероятността от намаляване на техните фондове, което постоянно срива доверието на инвеститорите. На 17 август Moody’s понижи кредитния рейтинг на Турция от \"Ba2\" на \"Ba3\", а експозицията – от „стабилна” на „негативна”.  \r\nПревод и редакция:", "date": "2018.08.29", "title": "„Джумхуриет”:  Moody’s понижи кредитния рейтинг на 20 турски банки"}
{"url": "http://www.focus-news.net/news/2018/08/29/2561041/eleftherostyposgrgartsiya-turski-samoleti-narushiha-47-pati-vazdushnoto-prostranstvo-nad-egeysko-more-v-parviya-den-na-traur-vav-vvs.html", "text": "Турски бойни самолети са извършили 47 нарушения на въздушното пространство над Егейско море само през първия ден на траур в гръцките ВВС, въпреки че Атина официално съобщава само за 4 нарушения,  предава електронното издание на вестник \"Еleftherostypos\".  Според изданието в гръцкото въздушно пространство са навлезли общо 6 турски самолета, от които два разузнавателни CN-235 и четири F-16 в две взаимно свързани формации. Нарушенията са извършени над североизточната, централната и югоизточната част на Егейско море. \r\n\"Еleftherostypos\" съобщава, че турските самолети са били идентифицирани и прихванати, съгласно установената международна практика, като припомня че вторник е бил първият ден от тридневния траур в гръцките ВВС, обявен от министъра на отбраната Панос Каменос след катастрофата на учебен самолет при Триполи, област Спарта, при която единият пилот загина. Агенция \"Фокус\" припомня: \r\nНарушенията на въздушното пространство в Егейско море по време на обявен траур не са новина в турско-гръцките отношения, въпреки неписаните правила за уважение на паметта на загиналите пилоти.  \r\nНа  12 април 2018 г. гръцки изтребител \"Мираж-2000\" се разби в морето край остров Скирос при завръщане от операция по прихващане на турски самолети - нарушители. По време на траура в памет на загиналия капитан Георгиос Балтадорис само за един ден бяха регистрирани 32 нарушения на въздушното пространство.", "date": "2018.08.29", "title": "\"Еleftherostypos.gr\"(Гърция): Турски самолети нарушиха 47 пъти въздушното пространство над Егейско море в първия ден на траур във ВВС"}
{"url": "http://www.focus-news.net/news/2018/08/29/2561044/sport-iztegliha-zhrebiya-za-116-finalite-na-kupata-na-balgariya.html", "text": "В Националната футболна база завърши тегленето на жребия за 1/16 финалите на Купата на България. Мачовете трябва да се играят в периода 25-27 септември, а сред двойките са Монтана срещу ЦСКА, представителят на Югоизточния зонален съвет срещу Левски, Несебър срещу Лудогорец, ЦСКА 1948 срещу Ботев Пловдив и Поморие срещу Локомотив Пловдив. Победителите се излъчват в един мач на директна елиминация.", "date": "2018.08.29", "title": "Спорт: Изтеглиха жребия за 1/16 финалите на Купата на България"}
{"url": "http://www.focus-news.net/news/2018/08/29/2561047/komisiyata-za-zashtita-na-potrebitelite-zapochva-izpalnenieto-na-proekt-vav-vrazka-s-dvoyniya-standart-pri-hranite.html", "text": "Комисията за защита на потребителите стартира изпълнението на проект „Комплекс от мерки за установяване на нелоялни търговски практики – CONC-CPC-2017 България“, финансиран с договор за безвъзмездна финансова помощ по Програмата на Европейския съюз за потребителите (2014-2020 г.), научи  \"Фокус\" .  \r\nПроектът цели да подобри взаимодействието между институциите, отговарящи за прилагането на законодателството за защита на потребителите и европейските регламенти, които се занимават с проблемите с нелоялните търговски практики. Ще бъдат предприети комплекс от мерки за установяване на нелоялни търговски практики в резултат на прилагането на двойни стандарти в производството и разпространението на храни и спиртни напитки.  \r\nСред основните дейности по проекта е извършването на проучване на пазара на храни и спиртни напитки и техните големи дистрибутори в Европейския съюз. Ще бъдат създадени работни документи и методи за провеждане на лабораторни тестове и тестове за установяване наличието или липсата на двоен стандарт в качеството на изследваните продукти. За целите на проучването се предвижда осигуряване на храни и спиртни напитки от търговски центрове на територията на ЕС и Република България, както и подлагането им на лабораторни изследвания и изпитвания.  \r\nРезултатите от проекта и установените добри практики за взаимодействие между институциите ще бъдат оповестени пред широката общественост. \r\nПродължителността на проекта е 18 месеца. Приблизителните приемливи разходи са 179,246.40 евро.", "date": "2018.08.29", "title": "Комисията за защита на потребителите започва изпълнението на проект във връзка с двойния стандарт при храните"}
{"url": "http://www.focus-news.net/news/2018/08/29/2561046/api-startira-obshtestvenata-porachka-za-stroitelen-nadzor-pri-rehabilitatsiyata-na-aytoskiya-prohod.html", "text": "Агенция „Пътна инфраструктура“ стартира тръжната процедура за избор на строителен надзор при рехабилитацията на 33,5 км от Айтоския проход - третокласен път ІІІ-208 Провадия - Дъскотна. Това съобщиха от пресцентъра на  АПИ . Проектът ще се финансира от Оперативна програма „Региони в растеж“ 2014-2020 г. Айтоският проход е най-удобната и бърза връзка за шофьорите от Варненска област с автомагистрала „Тракия“.  \r\nПроектът е обособен в два лота. В лот 29 е участъкът от път ІІІ-208 Провадия - Дъскотна от км 49+184 до км 65+933, с обща дължина 16.749 км. Индикативната стойност за изпълнение на строителния надзор е 300 000 лв. без ДДС. В лот 30 е отсечката от път ІІІ-208 Дъскотна - Айтос от км 65+933 до км 82+749, с обща дължина 16.816 км, област Бургас. Индикативната стойност на строителния надзор за този лот е 200 000 лв. без ДДС. \r\nКандидатите могат да подават офертите си до 17,30 ч. на 4 октомври 2018 г. \r\nПрез юли т. г. АПИ стартира тръжната процедура за изпълнители на строително-монтажните работи на двата лота. Общата индикативна стойност е 18 739 138 лв. без ДДС. \r\nС реализирането на проекта ще се подобри технико-експлоатационното състоянието на отсечката, ще се осигури оптимална скорост при пътуване и ще се повиши безопасността на движение.", "date": "2018.08.29", "title": "АПИ стартира обществената поръчка за строителен надзор при рехабилитацията на Айтоския проход"}
{"url": "http://www.focus-news.net/news/2018/08/29/2561051/kardzhali-39-godishen-mazh-e-schupil-rakata-na-zhena-na-54-godini-sled-sprechkvane.html", "text": "В Районно управление на-Кърджали е образувано досъдебно производство за нанесена телесна повреда на 54-годишна жена. Това съобщиха от  ОДМВР-Кърджали . Инцидентът станал на 23 август, но сигналът бил подаден вчера. По първоначални данни 39-годишен мъж счупил ръката на жената след спречкване между тях. Работата по случая продължава разследващ полицай.", "date": "2018.08.29", "title": "Кърджали: 39-годишен мъж е счупил ръката на жена на 54 години след спречкване"}
{"url": "http://www.focus-news.net/news/2018/08/29/2561052/dots-boni-petrunova-otkritite-zlatni-obetsi-na-nos-kaliakra-sa-nay-visoka-proba-yuvelirna-izrabotka-otkrivana-dosega-v-stranata-samo-po-golemite-tsentrove-na-vtoroto-balgarsko-tsarstvo.html", "text": "Откритите златни обеци на нос Калиакра са най-висока проба ювелирна изработка, откривана досега в страната само по големите центрове на Второто българско царство. Това съобщи на пресконференция в Община Каварна ръководителят на археологическите разкопки на нос Калиакра и директор на Националния исторически музей доц. д-р и. н. Бони Петрунова, предаде кореспондентът на  Радио „Фокус” . На 17 август е открита една от най-ценните находки при археологически проучвания на нос Калиакра. Ден по-късно е започнало почистването на намереното от археолозите гърне, което е продължило около 6 часа. Специалистите са открили в гърнето 957 предмета, от тях 873 сребърни монети, 28 златни монети, 11 апликации, 11 златни обеци, 28 копчета, 2 пръстена – златен и сребърен, 4 мъниста от скъпоценни камъни (едно златно). Доц. Петрунова посочи, че предстои внимателно и дълго да бъде обработвана находката, за да се извлече максимално научна информация. „Едни от най-интересните монети са венецианските, наречени дукати. Рядко са откривани по нашите земи, например около Велики Преслав. Откритите златни, сребърни предмети, скъпоценните накити и монетите са от високо представителство от края на XIV век. Уникалното е, че в случая става дума не за позлата, а за масивно злато”, подчерта доц. Петрунова.  \r\nТя допълни, че до момента Калиакра е малко проучена и в района има още много какво да се изследва в областта на археологията. Находката е кръстена от специалистите „татарска плячка“, защото е намерена в така наречената татарска къща, която се намира в проучвания от 2015 година досега сектор 83. На мястото е открит поредния богат некропол в Калиакра. В началото на XV век постройката е била опожарена. Това е съхранен комплекс, запазен във времето, а под пропадналия покрив от 2015 г. насам са откривани интересни и ценни артефакти, като монети, обков на богослужебна книга, а миналата година и нефритената украса за колан, изработена в Китай. Хипотезата е, че е имало на мястото, където са открити тези артефакти хранилище за ценни предмети. Къщата е била издигната над християнски гробове. Счита се, че ценностите, открити там, са били военна плячка, събрана в кратък период от време. Доц. Бони Петрунова изрази своята благодарност към Община Каварна, която за 15-ти пореден път финансира археологическите разкопки на нос Калиакра, към екипа от археолози и доброволците. По думите на доц. Петрунова резултатите от археологическата дейност в района са израз на постоянството в работата и подкрепата на морската община. Ценните находки ще бъдат експонирани в Националния исторически музей след приключване на научната работа.  \r\nЖулиета НИКОЛОВА", "date": "2018.08.29", "title": "Доц. Бони Петрунова: Откритите златни обеци на нос Калиакра са най-висока проба ювелирна изработка, откривана досега в страната само по големите центрове на Второто българско царство"}
{"url": "http://www.focus-news.net/news/2018/08/29/2561054/burgas-zadarzhan-e-48-godishen-shofyor-schupil-staklo-i-stranichno-ogledalo-na-leka-kola-sled-sprechkvane-na-patya-s-vodacha-na-avtomobila.html", "text": "На 28 август т. г., около 16.00 ч. на ул. „Дунав“ в Бургас възниква спречкване между водача на л.а. „Ауди А 4“, с бургаска регистрация – К.Я., 48-годишен, от Бургас и лек автомобил „Фолксваген Кади“, с пловдивска регистрация – Д.К., 34-годишен от Велико Търново, в резултат на което К.Я. слязъл от лекия си автомобил и счупи стъклото на предната лява врата, както и дясното странично огледало на лекия автомобил, управляван от Д.К. Това съобщиха от  ОДМВР-Бургас . Своевременно К.Я. е задържан от полицейските служители, като е образувано бързо полицейско производство.", "date": "2018.08.29", "title": "Бургас: Задържан е 48-годишен  шофьор, счупил стъкло и странично огледало на лека кола след спречкване на пътя с водача на автомобила"}
{"url": "http://www.focus-news.net/news/2018/08/29/2561011/hms-novo-selo-nivoto-na-dunav-se-e-ponizhilo-s-5-sm-pri-oryahovo-za-izminaloto-denonoshtie.html", "text": "Нивото на Дунав в началото на българския участък на реката, при Ново село, за последното денонощие се е повишило с 5 см, като водният стоеж на реката там е 36 см. Това съобщиха от  Хидрометеорологична станция (ХМС)-Ново село . Нивото на реката край Видин е 86 см, регистрирано е повишение с 4 см. При Лом през последното денонощие повишението в нивото на реката е 1 см, като водният стоеж е 97 см. Нивото на реката при Оряхово е -1 см., там е регистрирано понижение от 5 см.  \r\nТемпературата на водата край Ново село е 25,4 градуса, а край Оряхово - 25 градуса.", "date": "2018.08.29", "title": "ХМС-Ново село: Нивото на Дунав се е понижило с 5 см при Оряхово за изминалото денонощие"}
{"url": "http://www.focus-news.net/news/2018/08/29/2561048/plovdiv-vazstanoveno-e-dvizhenieto-pri-km-124-v-posoka-burgas-na-am-trakiya.html", "text": "Възстановено е движението при км 124 в посока Бургас на АМ \"Тракия\". Това съобщиха от пресцентъра на  Агенция \"Пътна инфраструктура\" .", "date": "2018.08.29", "title": "Пловдив: Възстановено е движението при км 124 в посока Бургас на АМ \"Тракия\""}
{"url": "http://www.focus-news.net/news/2018/08/29/2561056/burgas-lek-avtomobil-e-izgoryal-napalno-sled-kato-se-e-samozapalil-v-rayona-na-km-308-ot-avtomagistrala-trakiya.html", "text": "На 28 август т. г., около 23.55 ч. в Районно управление на МВР-Карнобат е получено съобщение за това, че в района на км 308 от автомагистрала „Тракия“ в посока Бургас гори лек автомобил „Мазда 6“, с пернишка регистрация, управляван от 32 годишната Ц.Д. от София. Това съобщиха от  ОДМВР-Бургас . По нейни данни автомобила по време на движение се самозапалил, в резултат на което изгорял напълно. Огънят е потушен от един противопожарен автомобил и четирима огнеборци.", "date": "2018.08.29", "title": "Бургас:  Лек автомобил е изгорял напълно, след като се е самозапалил в района на км 308 от автомагистрала „Тракия“"}
{"url": "http://www.focus-news.net/news/2018/08/29/2561055/babh-izvarshva-proverki-v-obektite-za-proizvodstvo-i-preopakovane-na-mlechni-produkti-i-na-imitirashti-produkti-sadarzhashti-v-sastava-si-mlyako.html", "text": "Българската агенция по безопасност на храните (БАБХ) извършва проверки в обектите за производство и преопаковане на млечни продукти и на имитиращи продукти, съдържащи в състава си мляко във връзка с прилагането на променената през месец юли 2018 г. Наредба за допълнение на Наредба № 1 от 26 януари 2016 г. за хигиената на храните. Това съобщиха от пресцентъра на  БАБХ . От 19 юли 2018 г. производителите на мляко и млечни продукти и производителите, които разфасоват и преопаковат мляко и млечни продукти, не могат да произвеждат, разфасоват и преопаковат имитиращи продукти, съдържащи в състава си мляко в един и същ обект, регистриран по Закона за храните. Тези изисквания се прилагат за продукти, произведени на територията на Република България.  \r\nВ допълнение БАБХ информира, че е изменена и Наредбата за специфичните изисквания към млечните продукти. Основните промени се отнасят към търговията на имитиращи продукти, съдържащи в състава си мляко. Те трябва да са опаковани в потребителски опаковки още на етап производство в предприятието и под тази форма да се предлагат в търговската мрежа на страната на отделни щандове или обособени места с надпис \"Имитиращи продукти\", на които не се предлагат млечни продукти. Тези изисквания се прилагат от 14 октомвти 2018 г.  \r\nНа етикетите на имитиращите продукти, съдържащи в състава си мляко в непосредствена близост до наименованието на продукта задължително трябва да се посочва \"Имитиращ продукт\" и ясно да е обозначена съставката, която е използвана като частичен или пълен заместител на млечните съставки. Шрифтът на информацията трябва да е достатъчно четлив. Тези изисквания също се прилагат от 14.10.2018 г. Произведените имитиращи продукти, съдържащи в състава си мляко, чието етикетиране не отговаря на изискванията, могат да се предлагат на пазара до изчерпване на наличните количества, но не по-късно от 14.01.2019 г. \r\nПри извършването на плановия официален контрол инспекторите от БАБХ ще проверяват и готовността на обектите за прилагането на новостите в нормативните изисквания по отношение на Наредбата за специфичните изисквания към млечните продукти. След изтичането на предвидените срокове за адаптиране на производството и търговията на млечните и имитиращите продукти, съдържащи в състава си мляко предстоят и тематични проверки за изпълнението и спазването на разписаните в Наредбата правила.", "date": "2018.08.29", "title": "БАБХ извършва проверки в обектите за производство и преопаковане на млечни продукти и на имитиращи продукти, съдържащи в състава си мляко"}
{"url": "http://www.focus-news.net/news/2018/08/29/2561053/soyzdzhyu-stiv-hanke-istinskata-godishna-inflatsiya-v-turtsiya-e-80.html", "text": "Според проф. Стив Ханке от университета \"Джон Хопкинс\", реалната годишна инфлация в Турция е 80%, а не както Турция официално я посочва в размер на 15.85%, пише  вестник „Сьозджю” . Специалистът по паричните потоци и политика в страните с възникващи пазари от частния университет в Балтимор (и автор на валутния борд у нас – бел. на „Фокус”),  изчислява паритета на покупателната подобност чрез курса на националните валути към долара и използва т.нар. „прикрит инфлационен модел”.  \r\nНа 24 юни Стив Ханке написа статия в списание „Форбс”, в която защити тезата, че през май инфлацията на годишна база в Турция не е официално оповестената в размер на 10.85%, а 3.6 пъти по-висока, т.е. 39.2%. \r\nПревод и редакция:", "date": "2018.08.29", "title": "„Сойзджю”: Стив Ханке: Истинската годишна инфлация в Турция е 80%"}
{"url": "http://www.focus-news.net/news/2018/08/29/2561059/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Ферибот с 1016 пътници на борда акостира в пристанището на Пирея в ранните часове на сряда, след като бе съобщено, че на плавателния съд е възникнал пожар, докато той е пътувал към Крит, пише електронното издание на Kathimerini, като се позовава на информация от местната брегова охрана. \r\nНе се съобщава за пострадали от инцидента. \r\nФериботът „Елефтериос Венизелос“, превозващ 875 пътници и 141 души екипаж е отплавал от остров Хидра, когато е съобщил на бреговата охрана около полунощ, че в отделението за автомобили е възникнал пожар. Корабът е отплавал в около 10 вечерта, отбелязва изданието. \r\nПлавателният съд ANEK Lines е придружен обратно до Пирея, след като властите са разпръснали въздушни и морски активи в района. \r\n\"Това беше огромна операция и всичко трябваше да се планира\", заяви Никос Лагдианос, говорител на бреговата охрана. \r\nВ операцията са участвали две противопожарни лодки, десет други кораба, 48 пожарникари и два екипа за спешно реагиране. \r\nВ Пирея свидетел видял, че пътниците в спасителни слизат от ферибота, докато димът се издигал от кораба. Пожарникарите са били разположени на кея, обяснява „Катимерини“. \r\nПътниците са публикували снимки в социалните мрежи на хора, натъпкани на палуби и носещи червени спасителни жилетки. \r\n \"Беше трудно да се диша от дима\", е заявил един шофьор, идентифициран само с първото си име, Натаса, пред Skai TV. Друг пък съобщил, че е чул „силен шум“ преди пътниците да бъдат посъветвани да си сложат спасителните жилетки и да се насочат към сборните пунктове. \r\nРазтоварването на всички пътници е завършено около 7.00 ч. Пътниците са настанени в местни хотели от оператора на ферибота, докато се очаква той да бъде заменен от резервен кораб по маршрута. \r\nПричината за пожара не е ясна, но властите разследваха възможността тя да е започнала от превозното средство. На кораба е имало над 200 превозни средства, включително камиони. \r\n***  Вицепремиера и министър на вътрешните работи на Сърбия Небойша Стефанович заяви в отговор на изявлението на хърватския премиер Андрей Пленкович, че е напълно ясно, че онези, които са против Сърбия, правят всичко по силите си да не се стигне до каквото и да е решение, което би означавало по-голяма стабилност и мир и отбеляза, че никой не го е викал да определя границите на Сърбия, пише  електронното издание на белградския ежедневник „Вечерне Новости“. \r\n„След днешното изявление на хърватския премиер Пленкович е напълно ясно, че всички, които и по принцип са против Сърбия, потвърдиха своята позиция отново и с това, че са срещу споразумение между сърби и албанци и правят всичко, което е по силите им, за да не се стигне до никакво решение, което би означавало по-голяма стабилност и мир“, заяви Стефанович пред „Танюг“. \r\nСтефанович подчерта още, че подобни изявления на Андрей Пленкович не са единичен случай и в региона, „за съжаление, често такива позиции изказват и Пленкович, и Звиздич, и всички останали, а техни съюзници са и част от сръбските политици, които защитават тези възгледи като свои“. \r\n„Призовавам Андрей Пленкович да не ни помага повече, защото през 2008 година ясно видяхме дали мислите добро на Република Сърбия и колко силно държите на позициите на Бадинтеровата комисия. Не можете да определяте границите на Сърбия, защото никой не ви е викал да правите това, нито можете да го направите, а молим и  всички други в региона, ако не могат да ни помогнат, да не ни пречат. Уверен съм, че след подобно изявление на Андрей Пленкович, всички в Сърбия ясно разбраха кой наистина защитава националните интереси на нашия народ и кой е против тях“, заключи Стефанович. \r\n***  Турция трябва да защитава въздушното си пространство, а САЩ са отказали да дадат гаранции, че ще й продадат системи за противовъздушна отбрана (ПВО) „Пейтриът“, заяви турският министър на външните работи Мевлют Чавушоглу, след като от американския Конгрес предупредиха Анкара да се откаже от системите за ПВО С-400 от Русия, за да получи изтребители F-35, пише електронното издание на вестник Hurryiet. \r\n„Трябва да защитим въздушното си пространство. Това е жизнено важно за нас. Те трябва да го разберат. Могат ли САЩ да ни дадат гаранции, че ще ни продадат „Пейтриът“?“ – заяви турският външен министър. \r\nЧавушоглу подчерта, че нежеланието на САЩ да предадат самолетите на Турция е в противоречие с международните закони. \r\n„Ние сме партньори в програмата за F-35 и някои части се произвеждат в Турция“, обясни той и призова Вашингтон да „изостави езика на заплахите“ и да разреши текущата дипломатическа криза между двете страни. \r\n„Те казват, че могат да правят каквото си поискат, както във филмите за каубои и в такъв случай ще получат отговор“, добави министърът. \r\n„Фактът, че членовете на Конгреса идват в Турция е важен, защото в САЩ има различни институции, различни позиции и различни възгледи... Разбира се, има също и членове на Конгрееса, които са наясно колко е важна Турция и такива, които правят всичко, за да подобрят турско-американските отношения“, добави Чавушоглу. \r\n„Нашите отношения с Русия не са алтернатива на нашите отношения с Литва, или Европейския съюз, или отношенията ни със САЩ... Турция може перфектно да балансира външната си политика в региона“, подчерта първият дипломат на Анкара. \r\nТричленна делегация, ръководена от конгресмен Майкъл Търнър, член на парламентарна асамблея на НАТО, посети Турция на 27 август. Делегацията се срещна с турски парламентаристи и обсъди въпроса за закупуването на руски системи С-400 от Турция и доставката на F-35 изтребители в Турция, припомня „Хюриет“. \r\nКонгресмените призоваха Анкара да се откаже от поръчката на системите С-400, за да гарантира доставката на F-35, докато турската страна подчерта, че е нужно съдействие срещу фетулахистката терористична организация (ФЕТО). \r\n***  Актуалното сътрудничество с НАТО и подготовката, която води Македония в рамките на присъединителния процес за членство в Алианса са били основните теми на разговорите между македонския министър на външните работи Никола Димитров и заместник-генералния секретар на НАТО Роуз Готемолер, пише  електронното издание на вестник „Нова Македония“ . \r\nПо информацията на изданието, на срещата в Брюксел Димитров се е спрял на моментното състояние в държавата, хода на подготовката за предстоящия референдум и на прилагането на реформите. \r\n„Благодаря ви за поканата за започване на присъединителни преговори с Република Македония на срещата на върха през юли. Решително вървим по пътя към членството, което искаме от 25 години. Ще завършим тази незавършена историческа мисия в интерес на стабилността и просперитета на Република Македония, на стабилността на Балканите и на стабилността на Европа“, е подчертал Димитров. \r\nЗаместник-генералният секретар на НАТО, както информира македонското външно ведомство, е изразила готовност за всестранна подкрепа на аспирациите на Македония за присъединяване към Алианса и надежда, че държавата ще съумее да използва широко отворената врата.", "date": "2018.08.29", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2018/08/29/2561057/vatreshniyat-ministar-na-sarbiya-kam-andrey-plenkovich-nikoy-ne-vi-e-tarsil-da-opredelyate-granitsite-na-sarbiya.html", "text": "Вицепремиера и министър на вътрешните работи на Сърбия Небойша Стефанович заяви в отговор на изявлението на хърватския премиер Андрей Пленкович, че е напълно ясно, че онези, които са против Сърбия, правят всичко по силите си да не се стигне до каквото и да е решение, което би означавало по-голяма стабилност и мир и отбеляза, че никой не го е викал да определя границите на Сърбия, пише  електронното издание на белградския ежедневник „Вечерне Новости“. \r\n„След днешното изявление на хърватския премиер Пленкович е напълно ясно, че всички, които и по принцип са против Сърбия, потвърдиха своята позиция отново и с това, че са срещу споразумение между сърби и албанци и правят всичко, което е по силите им, за да не се стигне до никакво решение, което би означавало по-голяма стабилност и мир“, заяви Стефанович пред „Танюг“. \r\nСтефанович подчерта още, че подобни изявления на Андрей Пленкович не са единичен случай и в региона, „за съжаление, често такива позиции изказват и Пленкович, и Звиздич, и всички останали, а техни съюзници са и част от сръбските политици, които защитават тези възгледи като свои“. \r\n„Призовавам Андрей Пленкович да не ни помага повече, защото през 2008 година ясно видяхме дали мислите добро на Република Сърбия и колко силно държите на позициите на Бадинтеровата комисия. Не можете да определяте границите на Сърбия, защото никой не ви е викал да правите това, нито можете да го направите, а молим и  всички други в региона, ако не могат да ни помогнат, да не ни пречат. Уверен съм, че след подобно изявление на Андрей Пленкович, всички в Сърбия ясно разбраха кой наистина защитава националните интереси на нашия народ и кой е против тях“, заключи Стефанович. \r\nПревод и редакция:", "date": "2018.08.29", "title": "Вътрешният министър на Сърбия към Андрей Пленкович: Никой не ви е търсил да определяте границите на Сърбия"}
{"url": "http://www.focus-news.net/news/2018/08/29/2561061/sofiya-vazstanoveno-e-elektrozahranvaneto-na-tunel-trayanovi-vrata-na-avtomagistrala-trakiya.html", "text": "Възстановено е електрозахранването на тунел \"Траянови врата\" на автомагистрала \"Тракия\". това съобщиха от пресцентъра на  Агенция \"Пътна инфраструктура\" .", "date": "2018.08.29", "title": "София: Възстановено е електрозахранването на тунел \"Траянови врата\" на автомагистрала \"Тракия\""}
{"url": "http://www.focus-news.net/news/2018/08/29/2561060/akad-yulian-revalski-ban-shte-napravi-vsichko-vazmozhno-da-podpomogne-protsesa-po-izvezhdane-na-nimh-ot-akademiyata-shtom-tova-e-edinstvenoto-reshenie.html", "text": "БАН ще направи всичко възможно да подпомогне процеса по извеждане на НИМХ от Академията, щом това е единственото решение. Това каза председателят на БАН акад. Юлиан Ревалски на брифинг в Министерски съвет, предаде репортер на  Агенция „Фокус“ . \r\n„Направихме предложение за финансова независимост на НИМХ към БАН, но колегите не го приемат. Затова се разбрахме, че въпросът за извеждане на НИМХ от БАН ще бъде поставен на Общото събрание. Това е единственото решение, заради това БАН ще направи всичко възможно да подпомогне този процес“, обясни акад. Ревалски. \r\nЦветилена СИМЕОНОВА", "date": "2018.08.29", "title": "Акад. Юлиан Ревалски: БАН ще направи всичко възможно да подпомогне процеса по извеждане на НИМХ от Академията, щом това е единственото решение"}
{"url": "http://www.focus-news.net/news/2018/08/29/2561062/burgas-lek-avtomobil-e-napalno-unishtozhen-sled-kato-se-e-zapalil-po-vreme-na-dvizhenie-prez-rayona-na-motopistata-kray-aytos.html", "text": "На 28 август т. г., около 21.30 ч. в Районно управление – Айтос е получено съобщение за това, че по време на движение през района на мотопистата край Айтос се самозапалил лек автомобил „Ситроен Берлинго“, с бургаска регистрация, ползван от 19-годишен младеж от Айтос. Вследствие на инцидента автомобила е напълно унищожен. Това съобщиха от  ОДМВР-Бургас . Огънят е потушен от един противопожарен автомобил и трима огнеборци.", "date": "2018.08.29", "title": "Бургас: Лек автомобил е напълно унищожен, след като се е запалил по време на движение през района на мотопистата край Айтос"}
{"url": "http://www.focus-news.net/news/2018/08/29/2561064/sdruzhenie-grazhdani-za-ustoychivo-razvitie-nastoya-da-se-spre-targat-za-lot-32-ot-am-struma-a-premierat-da-sazdade-ministerstvo-na-ustoychivoto-razvitie.html", "text": "Сдружение „Граждани за устойчиво развитие” поиска да се спре търгът за ЛОТ 3.2 от АМ „Струма”, а премиерът да създаде Министерство на устойчивото развитие. За това настоя арх. Димитър Димитров от сдружението по време на пресконференция в БТА, предаде репортер на  Агенция „Фокус“ . Той поиска търгът да бъде спрян, за да не се повтори инцидентът край Своге. Според него Кресненското дефиле е с много по-сложна обстановка. Той припомни, че  в началото на тази седмица АПИ съобщи, че до края на седмицата ще стартира търгът за АМ „Струма“ през Кресненското дефиле. „Казвам го с ужас, че когато се случват трагични и за управлението на държавата моменти, в които ако отворите Google такава, каквато е била ситуацията преди 5 години на този път и такава, каквато е сега, се вижда, че безспорно системата на поддържане и на развитие на пътната инфраструктура в България страда от най-същественото си качество - да се прави от професионалисти“, коментира арх. Димитров и уточни, че в случая това е било рехабилитацията на отсечката от Нови Искър до Мездра. По думите му в самото задание и в начина на поръчката и усвояването на тези близо 30 млн. евро са заложени всички проблеми и всички следващи събития. „В Google отваряте и виждате, че това трасе се нарича бул. „Дунав“, то е част от градската мрежа на Своге, а всъщност заданието е за рехабилитация на републикански път. Това, че не е намерено решение доведе до това хората от Своге да излизат и да блокират пътя, а това означава блокиране на държавата“, подчерта той.  \r\n„Ние като граждани сезираме и вкарваме при президента и главния прокурор да се спре този лот и бързането с него. Въпросът е да се спрат всички пътни проекти и да се гарантира за тяхната безопасност. Още сега прокуратурата превантивно да прегледа и чак тогава да каже спокойно: „Да, АПИ може да пусне този търг за 800 млн. и през това трасе над 30 000 ще преминават на ден“. Заключението на върховната прокурорка беше простичко: тя беше ужасена от липсата на спазване на законите при подобни проекти“, обясни архитектът. \r\nТой поиска премиерът да направи ново министерство с нови хора и предложи той да бъде оглавявано от сегашния министър на регионалното развитие, защото, според него, този човек има личен хъс обективно да се разследват всички неща. „Най-близката му приятелка е загинала в Кресненското дефиле. Той има личен мотив да работи по казуса. На всеки републикански път трябва да отговарят настилките на всички тези тежки натоварвания“, коментира арх. Димитров. По думите му новото министерство може да е с име Министерство на устойчивото развитие и да включва в себе си МРРБ, Министерството на транспорта и на екологията. Според него събрани в едно не само ще синхронизират заданията, а и ще се взимат професионалните становища, които предполагат сигурност.", "date": "2018.08.29", "title": "Сдружение „Граждани за устойчиво развитие” настоя да се спре търгът за ЛОТ 3.2 от АМ „Струма”, а премиерът да създаде Министерство на устойчивото развитие"}
{"url": "http://www.focus-news.net/news/2018/08/29/2561065/haskovo-uchastnitsi-v-sastezanie-za-visoko-prohodimi-avtomobili-shte-preminat-prez-naseleni-mesta-v-obshtina-topolovgrad-na-18-septemvri.html", "text": "От 15 до 22 септември на територията на страната за осма поредна година ще се проведе Международно състезание за високо проходими автомобили Балкан Офроуд Рали. Това съобщиха от  Община Тополовград . Състезанието е част от спортния календар на Българска федерация по автомобилен спорт и е серия от най-голямото офроуд рали в Европа - Рали Бреслау. В състезанието ще вземат участие  отбори от над 20 държави, с мотоциклети, АТВ  и автомобили с висока проходимост. \r\nВ рамките на Балкан Офроуд Рали ще се проведе и третото издание на рали за исторически автомобили - Балкан Класик и Рали със състезателни отбори от Европа, Южна Америка и Африка. Програмата предвижда 8 състезателни дни  по трасе над 200 километра. \r\nПрез територията на община Тополовград състезателните автомобили ще преминат на 18 септември 2018, през селата Каменна река, Капитан Петко войвода, Мрамор, Светлина и Синапово.", "date": "2018.08.29", "title": "Хасково:  Участници в състезание за високо проходими автомобили ще преминат през населени места в община Тополовград на 18 септември"}
{"url": "http://www.focus-news.net/news/2018/08/29/2561058/ministar-krasimir-valchev-zapochva-razglezhdane-na-reshenieto-kak-nimh-da-izleze-ot-ban-ako-tryabva-shte-se-napravyat-i-zakonovi-promeni.html", "text": "Започва разглеждане на решението как НИМХ да излезе от БАН, ако трябва ще се направят и законови промени. Това каза министърът на образованието и науката Красимир Вълчев на брифинг в Министерски съвет, предаде репортер на  Агенция „Фокус“ . Министър Вълчев обясни, че на днешната среща от НИМХ отново са изразили искане за излизане от БАН. „Обсъдихме двата варианта, които дадохме миналата седмица, като по-приемлив се оказва вариантът за извеждане на НИМХ от БАН. Това решение ще бъде разгледано на общото събрание на БАН вероятно на 10 септември. Това е най-добрият вариант, който можем да изберем и за БАН, и за НИМХ“, коментира той. \r\nМинистърът посочи, че в следващите дни от БАН ще оформят предложението, за да не се налага да се правят законови промени. „Ако няма такова положително решение на БАН, ще предложим законови промени, които да бъдат за уреждането на НИМХ извън структурата на БАН“, обясни Вълчев. \r\n\"Ако Общото събрание на БАН вземе решение за изваждане на НИМХ, извеждането на Института може да се реализира много по-бързо. За реалистичен вариант говорим това да се случи на 1 януари 2019 г. Но ако се стигне до законово уреждане, това вече зависи от възможността на Народното събрание в най-кратки срокове да вземе решението. Мисля, че пак е реалистична датата 1 януари 2019 г.\", обясни Вълчев. \r\nЦветилена СИМЕОНОВА", "date": "2018.08.29", "title": "Министър Красимир Вълчев: Започва разглеждане на решението как НИМХ да излезе от БАН, ако трябва ще се направят и законови промени"}
{"url": "http://www.focus-news.net/news/2018/08/29/2561063/prof-hristomir-branzov-nimh-nyama-da-ima-prechki-uchenite-ot-nimh-koito-smyatat-che-tyahnoto-badeshto-razvitie-e-v-ban-da-ostanat-v-akademiyata-i-sled-razdyalata-na-institutsiite.html", "text": "Няма да има пречки учените от НИМХ, които смятат, че тяхното бъдещо развитие е в БАН, да останат в Академията и след раздялата на институциите. Това каза директорът на НИМХ проф. Христомир Брънзов на брифинг в Министерски съвет, предаде репортер на  Агенция „Фокус“ . \r\n„В предложението, което НИМХ отправи към БАН, оставането на учени в Академията от състава на Института, е застъпено. Учените сме демократична организация, така че колеги, които смятат, че тяхното бъдещо развитие в науката е в БАН, няма да срещнат никакви пречки от ръководството на НИМХ да останат в БАН“, обясни проф. Брънзов. \r\nЦветилена СИМЕОНОВА", "date": "2018.08.29", "title": "Проф. Христомир Брънзов, НИМХ: Няма да има пречки учените от НИМХ, които смятат, че тяхното бъдещо развитие е в БАН, да останат в Академията и след раздялата на институциите"}
{"url": "http://www.focus-news.net/news/2018/08/29/2561025/premierat-boyko-borisov-za-protesta-na-nimh-ne-moga-da-ostavya-darzhavata-da-e-zalozhnik-na-protsesite-koito-tekat-tam-i-ako-ne-se-razberat-s-ban-nie-shte-reshim-problema.html", "text": "Не мога да оставя държавата да е заложник на процесите, които текат там, и ако не се разберат с БАН, ние ще решим проблема. Това каза министър-председателят Бойко Борисов преди днешното правителствено заседание, предаде репортер на  Агенция „Фокус“ . Премиерът посочи, че е поканил протестиращите метеоролози на среща в 10.30 ч., на която ще присъстват и министърът на образованието и науката Красимир Вълчев и председателят на БАН акад. Юлиан Ревалски. „Ще видим докъде са свършили с всичко, което е в правомощията на БАН. Не мога да оставя държавата да е заложник на тези процеси, които текат там. Или да го реши Общото събрание на БАН, както е по закон, ако не - ние ще го решим, като част от тези служби от институциите, които трябват за управлението на държавата – за климата, за замърсяването на въздуха, за язовирите, какво ли още не. Ще действаме в тази посока“, коментира Борисов. \r\nЦветилена СИМЕОНОВА", "date": "2018.08.29", "title": "Премиерът Бойко Борисов за протеста на НИМХ: Не мога да оставя държавата да е заложник на процесите, които текат там, и ако не се разберат с БАН, ние ще решим проблема"}
{"url": "http://www.focus-news.net/news/2018/08/29/2561066/dyunya-ikonomicheskata-kriza-v-turtsiya-udari-i-kapalacharsha-v-istanbul-targovtsite-se-iznasyat-v-cherna-gora.html", "text": "Част от търговците на Капълъчаршъ” в Истанбул  започнаха да пренасят своята дейност в град Будва на Адриатическо море, който е важен туристически център в Черна гора, пише икономическият вестник „Дюня”. Причините са силно намалелите през последните месеци обороти, както и наемите на магазините, договорени и платими в долари и злато.   \r\nПредседателят на Управителния съвет на Сдружението на търговците на Капълъчаршъ д-р  Хасан Фърат посочва, че преди две години базарът е бил посещаван дневно от поне 500 хиляди души. В момента техният брой е спаднал до 100-150 хиляди дневно, а това се отразява силно отрицателно както на оборота, така и на печалбата на търговците. По думите му град Будва в Черна гора е привлекателен за турските търговци заради големия брой туристи – средно 730 хиляди заможни и по-скромни  туристи до края на септември. Засега в Черна гора са се преместили близо 40 търговци от „Капълъчаршъ”, някои от които имат и по над 20 магазини. На фона на икономическата криза в Турция, интерес към Черна гора проявяват и търговци на дребно от Кемер, Измир и Кушадасъ, посочва още „Дюня”. \r\nПревод и редакция:", "date": "2018.08.29", "title": "„Дюня”: Икономическата криза в Турция удари и „Капълъчаршъ” в Истанбул – търговците се изнасят в Черна гора"}
{"url": "http://www.focus-news.net/news/2018/08/29/2561068/tass-mvnr-na-kitay-oproverga-informatsiyata-za-stroitelstvoto-na-voenna-baza-v-afganistan.html", "text": "Официалният представител на Министерството на външните работи на Китай Хуа Чунин в сряда на брифинг опроверга информацията, че Китай строи база в Североизточен Афганистан и планира да разположи там китайски войници в бъдеще, предава  ТАСС . \r\n„Тези съобщения не съответстват на действителността“, заяви дипломатът. \r\nПревод и редакция:", "date": "2018.08.29", "title": "ТАСС: МВнР на Китай опроверга информацията за строителството на военна база в Афганистан"}
{"url": "http://www.focus-news.net/news/2018/08/29/2561070/stara-zagora-beerfestat-startira-na-5-septemvri-v-park-zagorka-s-evtina-bira-i-kachestvena-muzika.html", "text": "В Стара Загора, градът с най-голямо производство на бира у нас, очакват с нетърпение тазгодишното издание на традиционния бирфест. Той ще разтърси Столицата на бирата от 5 до 8 септември, позициониран на новата си локация – на поляната в парк „Загорка“, до пивоварната. Организатори на събитието са Община Стара Загора и пивоварна Загорка. Официалното откриване е в 19.00 ч. на 5 септември. Това съобщиха от пресцентъра на  Общината . \r\n„Beerфестът и тази година ще допринесе за празничното настроение на жителите и гостите на града. Заедно със „Загорка“ сме се постарали да направим най-богатата програма, така че всеки от вас да намери нещо за себе си и да се забавлява.“ Това заяви днес по време на пресконференция на организаторите заместник-кметът Красимира Чахова. Тя увери, че 114-годишната история на пивоварната е гордост за града, а местната индустрия неизменно е свързана със „Загорка“, която е пример за отношенията между местна власт и инвеститори. \r\nУдарният старт ще дадат Васко Кръпката с Подуене Блус бенд и БТР.  На празника на Съединението - 6 септември, красивите гласове на Деси Добрева и DIA ще поднесат обичани народни мотиви, а гостите от Сърбия Guns’N’Roses Real Tribute и Queen Real Tribute ще разнообразят програмата с класически парчета на любимите рокбанди в третата фестивална вечер, обясни Александър Чалъков от общината. По думите му, желанието на организаторите е да привлекат максимален брой хора от всички възрастови групи. Заключителната вечер на 8 септември ще зарадва почитателите на българския евъргрийн с изпълненията на обичаните доайени на родната сцена Васил Найденов и Силвия Кацарова. С новата локация и програма, идеята е оттук-нататък рокфестът да се превърне в едно от най-мащабните събития от този род в страната, съобщи още Чалъков. \r\nПосетителите на феста ще могат да се подкрепят с качествени храни и напитки в изградените 5 бара и 4 ресторанта, както и да опитат целия асортимент от производството на Загорка, включително най-новия хит - безалкохолната бира, които ще се продават на атрактивни цени, съобщи Катерина Миланова. Тя уточни, че „BEERфестът“ тази година е под мотото „Когато шофирате, никога не пийте!“ затова рокфеновете ще имат възможност да се приберат до домовете си с безплатната автобусна линия, осигурена от „Загорка“ АД. Във всеки от дните между 20:30 и 00:00 часа, линията ще се движи на всеки 30 минути, с начална точка Парк „Загорка“ и ще покрие почти цялата територия на града. Линиите от градския транспорт, които могат да ползват, за да стигнат до фестивала, са №3 и №36. Гоним международни стандарти при организацията, решени сме да продължим напред заедно с общината допълни Катерина Миланова. \r\nОще една специална изненада от Загорка очаква почитателите на кехлибарената напитка. Пивоварната ще почерпи с безплатно питие всеки, който изхвърли кеновете и пластмасовите си чаши в специално предвидените за целта контейнери на мястото на феста. За меломаните и почитателите на бирата пивоварната е определила и специални цени на пивото, по-ниски от тези в заведенията, поясни Миланова, по време на днешната пресконференция. Ресторантът ще отваря по обед, а всички обекти ще започват работа в 17,00 ч. и ще работят до 24.00 ч. \r\n Партньори на фестивала са: хотел „Сити“, Стара Загора, „КЕН“ АД и магазини „АЯКС“.  \r\n„КЕН“ АД е една от първите частни месопреработвателни компании, създадена през 1991 г. в Стара Загора. По време на Beerфестът, всички посетители ще могат да опитат Кренвирш КЕН, Македонска наденица КЕН и Сръбска наденица с топено сирене КЕН, като специалната изненада е представянето за пръв път на  новия им продукт - Бяла наденица КЕН, създадена по баварска рецепта обичана от посетителите на прочутите немски бирени празници. \r\nФирма „Аякс“ е най-големият производител на угоени прасета в България вече 25 години. Вече пет години чрез веригата си от магазини „Аякс“ предлага прясно, охладено, българско месо под мотото - „От фермата до вас“. По случай пет години фирмени магазини ''Аякс“, беше пуснат и новият продукт - домашно кюфте, направено само от охладено месо с добавени зеленчуци за аромат и свежест. Освен в петте града – Стара Загора, Нова Загора, Димитровград, Свиленград, Раднево и Казанлък, този нов продукт ще може да се опита  и от посетителите на Beerфестът в Стара Загора. \r\nПовече подробности за програмата и любопитна информация за „Beerфестът“ е публикувана  .", "date": "2018.08.29", "title": "Стара Загора: Beerфестът стартира на 5 септември в парк „Загорка“ с евтина бира и качествена музика"}
{"url": "http://www.focus-news.net/news/2018/08/29/2561073/momchil-nekov-otpravi-pitane-kam-ek-otnosno-ushnite-marki-na-ovtsete-i-kozite-vav-vrazka-s-poyavilite-se-sameniya-v-obshtestvoto-za-falshifikatsii-s-markiraneto-na-zhivotnite.html", "text": "Евродепутатът от Групата на прогресивния алианс на социалистите и демократите в Европейския парламент (ЕП) Момчил Неков и член на Комисията по земеделие и развитие на селските райони към ЕП отправи питания към Европейската комисия /ЕК/ относно средства за идентификация на селскостопански животни от рода на дребните преживни животни (ДПЖ) в държавите-членки на Европейския съюз. Това съобщиха от пресофиса на  евродепутата . \r\nВъпросите му са продиктувани от породилите се съмнения в обществото за фалшиви ушни марки на ДПЖ и случаи на получаване на европейски субсидии за „виртуални овце“, както и все по-честите питания на животновъди за промяна на средствата за идентификация на животните.  \r\nПо данни на животновъди най-малко 300 хил. са фиктивните ушни марки в България и това са „виртуални животни“.  \r\nЕксперти предлагат използване на метода „търбушни болуси“ за маркиране на животните. Търбушният болус представлява керамичен цилиндър с дължина 5 — 8 cm и ширина 1,5 — 2 cm. Във вътрешността му е поместен микрочипът. Търбушният болус се използва за идентификация на преживните животни — най-вече говеда, овце и кози. Той се подава през устата и след преглъщане попада в стомаха на преживните и остава там. След това микрочипът се разчита от четящо устройство. Към този номер се добавя и номерът на ушната марка на съответното животно и данните се подават в идентификационната система на националната база данни.  \r\nРегламент № 21/2004 на Съвета от 17 декември 2003 година изисква задължителна идентификация и регистрация на животни от рода на овцете и козите посредством средство за идентификация съобразно Приложението към този регламент.  \r\nЕвродепутат Момчил Неков пита ЕК: \r\n- може ли Комисията да предостави информация за това какви средства за идентификация на селскостопански животни (по-конкретно дребните преживни животни - овце и кози) се използват в държавите-членки;  \r\n- може ли Комисията да посочи, в кои държави членки се използват „търбушни болуси“?", "date": "2018.08.29", "title": "Момчил Неков отправи питане към ЕК относно ушните марки на овцете и козите във връзка с появилите се съмения в обществото за фалшификации с маркирането на животните"}
{"url": "http://www.focus-news.net/news/2018/08/29/2561069/stara-zagora-pod-rakovodstvoto-na-okrazhnata-prokuratura-se-izvarshva-razsledvane-na-intsidenta-na-zhp-prelez-pri-koyto-zagina-edin-chovek.html", "text": "Окръжна прокуратура-Стара Загора наблюдава досъдебно производство за това, че на 28 август 2018 г., на жп прелез, на общински път, в землището на Община – Стара Загора, при управление на моторно превозно средство са нарушени правилата за движение, като по непредпазливост е причинена смъртта на един човек  - престъпление по чл. 343 ал. 1 буква „В“ във връзка с чл. 342 ал. 1 от Наказателния кодекс. Това съобщиха от  пресцентъра на Апелативна прокуратура-Пловдив.   \r\nНа 28 август 2018 г., в 17.11 часа, е подаден сигнал на тел. 112 за възникнало пътнотранспортно произшествие на жп линия на прелеза на с. Михайлово, област Стара Загора.  \r\nУстановено е, че 83-годишен водач на лек автомобил „Опел Астра“, предприел пресичане на охраняем жп прелез при работеща сигнализация и спусната автоматична прелезна бариера. Автомобилът първо е бил ударен, в задната част, от преминаващ бърз влак в посока към гр. София, след което се завъртял, попаднал на съседни жп релси, където е бил ударен от движещ се пътнически влак в посока гр. Пловдив. При това положение автомобилът е излязъл от жп линията, ударил се в електрически стълб и спрял в затревена площ до релсите. Водачът е починал на място.  \r\nДвете влакови композиции се движели в една и съща посока. Двамата машинисти са тествани за употреба на алкохол с техническо средство, като е отчетен нулев резултат. Местопроизшествието е посетено и запазено от екипи на Второ РУ на МВР-Стара Загора, на Жандармерията и на сектор „Пътна полиция“ при ОД на МВР-Стара Загора. В 17.40 часа на мястото на пътнотранспортното произшествие е пристигнал полицейски екип, като до този момент там са се намирали служители на жандармерията. Незабавно е бил уведомен прокурор от Окръжна прокуратура-Стара Загора, под чието ръководство са се извършвали следствените действия. Разследването по случая продължава.", "date": "2018.08.29", "title": "Стара Загора: Под ръководството на Окръжната прокуратура се извършва разследване на инцидента на жп прелез, при който загина един човек"}
{"url": "http://www.focus-news.net/news/2018/08/29/2561072/novoe-vremya-ukrayna-kiev-iska-da-kupi-sistemi-za-pvo-ot-sasht.html", "text": "Украйна е направила официално искане във Вашингтон относно покупката на системи за противовъздушна отбрана на стойност $750 млн. за една единица за до три съответстващи военни системи за украинската армия, заяви посланикът на Киев в САЩ Валерий Чалий в ефира на „Радио НВ“, предава  украинското електронно издание „Новое время“ . \r\n„Нашите потребности за следващия период, според мен, са морското пространство и военновъздушното пространство; без това ние просто не можем да обезпечим отбраната на страната“, отбеляза дипломатическият представител. \r\nОсвен това Чалий е съобщил, че Украйна се безпилотни летатлени апарати, противобатарейни радари и противоснайперски системи. \r\nПосланикът е добавил, че съответстващото искане е изказано на „най-високо ниво“, а именно на срещата на президентите на Украйна и САЩ в Брюксел, както и на срещите на украинската страна със съветника на американския президент по национална сигурност Джон Болтън. \r\nЧалий е отказал да даде повече подробности по въпроса, позовавайки се на секретността на информацията. \r\nИзданието припомня, че през март т.г. Държавният департамент на САЩ одобри продажбата на смъртоносно оръжие на Украйна, включително и 210 ракети и пускови установки Javelin на стойност 47 млн. долара. \r\nПревод и редакция:", "date": "2018.08.29", "title": "„Новое время“ (Украйна): Киев иска да купи системи за ПВО от САЩ"}
{"url": "http://www.focus-news.net/news/2018/08/29/2561076/kardzhali-intenziven-na-izhod-e-avtomobilniyat-trafik-na-gkpp-makaza.html", "text": "Интензивен на изход е автомобилният трафик на ГКПП „Маказа“, съобщиха за  Радио „Фокус“ – Смолян  от Главна дирекция „Гранична полиция“. През пунктовете на границата с Гърция „Златоград“ и „Капитан Петко войвода“ преминаването се осъществява нормално и без забавяне. \r\nНели ГЕРГЬОВСКА", "date": "2018.08.29", "title": "Кърджали: Интензивен на изход е автомобилният трафик на ГКПП „Маказа“"}
{"url": "http://www.focus-news.net/news/2018/08/29/2561075/sport-yohana-konta-otpadna-ot-us-open-yuzheni-bushar-prodalzhi-napred.html", "text": "Йохана Конта от Великобритания отпадна в първия кръг на Откритото първенство на САЩ след загуба с 0:2 сета от поставената под номер 6 Каролин Гарсия от Франция. Канадката Южени Бушар, която влезе в основната схема през квалификациите победи французойката Хармони Тан с 2:0 сета и продължи напред във втория кръг.", "date": "2018.08.29", "title": "Спорт: Йохана Конта отпадна от US Open, Южени Бушар продължи напред"}
{"url": "http://www.focus-news.net/news/2018/08/29/2561074/nimh-prez-septemvri-se-ochakva-promenlivo-vreme-s-temperaturi-okolo-normata-nay-visokite-shte-badat-mezhdu-28-i-33-a-nay-niskite-mezhdu-3-i-8.html", "text": "Тази година през септември се очаква средните месечни температури да бъдат около нормата, която за равнините е между 18 и 21°, за високите полета – между 15 и 17°, а за планините – между 3 и 8°. Най-високите температури през септември ще бъдат между 28° и 33°, а най-ниските – между 3° и 8°. Такава е прогнозата за времето за месец септември, съобщиха за  Агенция „Фокус”  от  Националния институт по метеорология и хидрология (НИМХ) . Месечната сума на валежите ще бъде около и над нормата, която за равнините е между 30 и 50 л/кв.м, а за планинските и припланински райони – от 50 до 80 л/кв.м.  \r\nМесецът ще започне с предимно слънчево време и максимални температури между 28 и 33°. Промяна ще настъпи към 4-ти септември и през втората половина от десетдневието ще бъде променливо. Ще има и превалявания, придружени с гръмотевици. Температурите постепенно ще се понижат и ще са близки до обичайните за периода.  През повечето дни и от второто десетдневие се очаква променливо време, с температури около нормата. Превалявания ще има около 11-и, около 15-и и към 18-и септември. През последните дни от десетдневието температурите ще се понижат и при изясняване в края на периода по високите полета се очакват и първите слани. През третото десетдневие температурите ще бъдат близки и по-ниски от обичайните. Вероятност за преминаване на атмосферни смущения и за валежи има около 22-и, 25- и в края на месеца. \r\nПрез септември отслабва интензивността на атмосферната циркулация над Европа поради намаляването на топлинните различия между океана и сушата. Това е причина за усилване на климатичното засушаване в нашата страна. Макар и рядко в някои години валежите превишават неколкократно месечните норми. Обикновено облачните дни са от 2 до 6, а тези с валеж – около 4. Измервани са изключително високи температури – около 40°, но през втората половина от месеца има условия за слани във високите полета. \r\nВ началото на месеца слънцето в София изгрява в 6 ч. и 51 мин. и залязва в 20 ч. и 01 мин. Продължителността на деня е 13 ч. и 10 мин. В края на месеца Слънцето изгрява в 7 ч. и 22 мин. и залязва в 19 ч. и 10 мин. Продължителността на деня е 11 ч. и 48 мин. \r\nФазите на Луната през месеца са: на 3.09 - последна четвърт, на 9.09 - новолуние, на 17.09 - първа четвърт и на 25.09 – пълнолуние. \r\nНа 23 септември в 4 ч. и 54 мин е есенното равноденствие и започва астрономическата есен.", "date": "2018.08.29", "title": "НИМХ: През септември се очаква променливо време, с температури около нормата - най-високите ще бъдат между 28° и 33°, а най-ниските – между 3° и 8°"}
{"url": "http://www.focus-news.net/news/2018/08/29/2561078/pazardzhik-asarel-medet-ad-i-fk-oborishte-podpisaha-dogovor-za-sponsorstvo.html", "text": "Договор за спонсорство за спортно-състезателната 2018/2019 година подписаха „Асарел-Медет“ АД и ФК „Оборище“.  Това съобщиха от отдел „Комуникации“ на  „Асарел Медет“ АД . Сумата е достатъчна, за да обезпечи както безпроблемното участие на представителния отбор в Трета аматьорска футболна лига – Югозапад, така и издръжката на детско-юношеската футболна школа. Договорът бе подписан в зала „Арена Асарел“ от изпълнителния директор на „Асарел-Медет“ АД инж. Делчо Николов и упълномощения председател на Управителния съвет на  ФК „Оборище“ Пламен Търкаланов.  \r\n„Тази година отделихме необходимите средства за нов спонсорски договор и футболната общественост може да бъде спокойна. Желанието ни като генерален спонсор е средствата да бъдат управлявани разумно, за да се гарантира завръщането на отбора в професионалния футбол и развитието на детско-юношеските формации. Нашето желание е все повече панагюрски таланти да намират място в първия отбор“, заяви инж. Николов. От своя страна Пламен Търкаланов благодари за помощта и обеща прозрачно и ефективно управление на средствата. Като първа стъпка в тази посока той заяви, че ще бъде разкрита отделна сметка, която ще обслужва единствено детско-юношеския футбол. Той посочи още, че клубът има изготвен бизнес план за тази година, който гарантира финансово спокойствие в клуба.", "date": "2018.08.29", "title": "Пазарджик: „Асарел-Медет“ АД и ФК „Оборище“ подписаха договор за спонсорство"}
{"url": "http://www.focus-news.net/news/2018/08/29/2561077/kyustendil-bez-voda-zaradi-avarii-sa-zhiteli-v-dva-kvartala-v-grada.html", "text": "Без вода заради аварии са жители в два квартала в Кюстендил. Това съобщиха за  Радио „Фокус” – Кюстендил  от ВиК - Кюстендил. Едната авария е възникнала на водопровод в жилищен квартал „Герена”, блок 167. На място е изпратен екип, водоподаването ще бъде възстановено до 14.00 часа. Другата авария е в квартал „Изток”, улица „Бузлуджа”. Около 15.00 часа аварията ще бъде отстранена. \r\nВенцеслав ИЛЧЕВ", "date": "2018.08.29", "title": "Кюстендил: Без вода заради аварии са жители в два квартала в града"}
{"url": "http://www.focus-news.net/news/2018/08/29/2561079/pravitelstvoto-prie-godishniya-otchet-na-natsionalniya-kompensatsionen-zhilishten-fond.html", "text": "Министерският съвет прие годишните отчети на Националния компенсационен жилищен фонд за дейността на Управителния съвет и за приходите и разходите по бюджета на фонда през 2017 г. Това съобщиха от  правителствената информационна служба. \r\nНационалният компенсационен жилищен фонд организира набирането, управлението и използването на средства за компенсация на правоимащи граждани съгласно разпоредбите на Закона за уреждане правата на граждани с многогодишни жилищно-спестовни влогове. През 2017 г. са компенсирани 5178 жилищноспестовни влога, като средната изплатена компенсация по един влог е около 6000 лв. Общо на местните комисии по общини са били преведени 35 639 158 лв., което е над 6 млн. лв. повече спрямо 2016 г.", "date": "2018.08.29", "title": "Правителството прие годишния отчет на Националния компенсационен жилищен фонд"}
{"url": "http://www.focus-news.net/news/2018/08/29/2561049/kardzhali-19-godishen-mladezh-e-bolnitsa-s-cherepna-travma-sled-kato-e-bil-udaren-po-glavata-pri-skarvane-na-svatbeno-tarzhestvo.html", "text": "С постановление на Районната прокуратура в Момчилград в полицейското управление е започната проверка за нанесена телесна повреда на 19-годишен младеж. Това съобщиха от  ОДМВР-Кърджали . Инцидентът станал по време на сватбено тържество на 26 август, около 20.00 часа. По първоначални данни мъжът бил ударен по главата от 30-годишен след скарване. Пострадалият е бил транспортиран в пловдивска болница с черепна травма. Другият участник в свадата е задържан за срок до 24 часа в полицейското управление. Работата по случая продължава разследващ полицай.", "date": "2018.08.29", "title": "Кърджали: 19-годишен младеж е болница с черепна травма, след като е бил ударен по главата при скарване на сватбено тържество"}
{"url": "http://www.focus-news.net/news/2018/08/29/2561050/sofiya-politsiyata-v-etropole-razsledva-sluchay-s-izsipani-kamioni-s-biotor-koyato-se-e-vlyala-v-dere-zahranvashto-s-voda-ribarnik.html", "text": "Около 12.50 часа на 28 август жител на Етрополе съобщил в полицията, че неизвестен извършител е изсипал камиони с биотор, която се е вляла в дерето, захранващо с вода рибарника му, което е довело до смъртта на всичката риба в него. Това съобщиха от  ОДМВР-София . На  място са изпратени полицейски служители, които извършили оглед на местопроизшествието. В хода на незабавно предприетите издирвателни действия е установена самоличността на вероятният извършител на деянието. По случая е образувано досъдебно производство, документирането на което продължава под наблюдението на районната прокуратура в Етрополе.", "date": "2018.08.29", "title": "София: Полицията в Етрополе разследва случай с изсипани камиони с биотор, която се е вляла в дере, захранващо с вода рибарник"}
{"url": "http://www.focus-news.net/news/2018/08/29/2561083/argonafpliagrgartsiya-vlastite-na-ostrovite-lesbos-i-samos-razbiha-prestapna-mrezha-za-trafik-na-bezhantsi-registrirana-kato-npo-trima-sa-arestuvani.html", "text": "Полицията, службите за сигурност и местните власти на островите Лесбос (Митилини) и Самос, разположени в източната част на Егейско море, разбиха престъпна мрежа за трафик на бежанци и мигранти, регистрирана като неправителствена организация, предава  електронното издание \"Аrgonafplia.gr\". \r\nПолицията в Митилини съобщава, че досега са задържани 3 души, а общо 30 члена на организацията са били повикани за разпит, като 6 от тях са гърци, а 24 чужденци. \r\nСпоред \"Аrgonafplia.gr\" разкриването на престъпната дейност е започнало след като през февруари м.т. на пристанището в Митилини са били арестувани двама чужденци, които управлявали джип с фалшиви означения и номера на гръцките въоръжени сили. \r\nПредполага се, че неправителствената организация се занимава с трафик на бежанци и мигранти по островите в източната част на Егейско море от 2015 г.", "date": "2018.08.29", "title": "\"Аrgonafplia.gr\"(Гърция): Властите на островите Лесбос и Самос разбиха престъпна мрежа за трафик на бежанци, регистрирана като НПО, трима са арестувани"}
{"url": "http://www.focus-news.net/news/2018/08/29/2561081/nikoleta-petkova-kulturolog-na-seknovenie-idva-krayat-na-lyatoto.html", "text": "В народния календар 29 август – Денят, в който православната църква отбелязва Отсичането на главата на Йоан Кръстител, е известен с името Секновение, каза за  Радио „Фокус“ – Пазарджик  културологът Николета Петкова. Тя обясни, че обредността на този ден е свързана с ред забрани. „На някои места се палят огньове за предпазване от зли сили. Не се започва нова работа, не се пътува. Въобще нищо ново не трябва да се прави. Не се крои и не се шие. В памет на невинно пролятата кръв на свети Йоан Кръстител е забранено да се консумира червена храна и да се пият червени питиета. Позволено е да се събират диви плодове за зимнина – киселици и дренки. Народът приема също, че идва краят на лятото и деня и нощта се отсичат като стават равни по продължителност. Времето се захлажда и от този ден нататък не трябва да се къпят хората в реки и езера”, каза също Петкова и допълни че на този ден хората са вярвали, че всички влечуги, русалки, самодиви се прибират. „Те изоставят нашите места и отиват в така наречените слънчеви дворци, змейовете пък отиват в пещерите на змиите и ще излязат чак през следващата година на Благовец. \r\nВаня НИКОЛОВА", "date": "2018.08.29", "title": "Николета Петкова, културолог: На Секновение идва краят на лятото"}
{"url": "http://www.focus-news.net/news/2018/08/29/2561067/umbal-sv-anna-sofiya-sastoyanieto-na-nay-tezhko-postradalata-ot-katastrofata-do-svoge-52-godishna-zhena-se-podobryava-i-nyama-pryaka-opasnost-za-zhivota-y.html", "text": "Състоянието на най-тежко пострадалата от катастрофата до Своге 52-годишна жена е по-добро. От днес тя не е на апаратно дишане и няма пряка опасност за живота й. Това съобщиха от пресцентъра на  УМБАЛ \"Св. Анна\" - София АД . Към момента има подобрение в общото отстояние и при другите 4 пациентки и те вече са изведени от КАИЛ (реанимация) и настанени в Клиника по хирургия и Клиника по ортопедия и травматология на болницата. За съжаление все още тежко е състоянието на мъжа, пострадал при същата катастрофа. Той остава хоспитализиран в КАИЛ на УМБАЛ \"Св. Анна\" - София.", "date": "2018.08.29", "title": "УМБАЛ \"Св. Анна\" - София: Състоянието на най-тежко пострадалата от катастрофата до Своге 52-годишна жена се подобрява и няма пряка опасност за живота й"}
{"url": "http://www.focus-news.net/news/2018/08/29/2561082/kyustendil-novi-darveta-i-hrasti-sa-zasadeni-v-renoviraniya-park-galeriyata-v-grada.html", "text": "Нови дървета и храсти са засадени в реновирания парк „Галерията” в Кюстендил, предаде репортер на  Радио „Фокус” – Кюстендил . Проектът предвижда засаждането на 168 нови дървета – кедри и борове, с височина от 160- 400 см., както и 8 800 храсти, от 37 вида. Проектът включва и поречието на река Банщица. Там са преместени и засадени брези, премахнати от парка при Художествена галерия „Владимир Димитров – Майстора”. За поливането на новите дървета и храсти е изградена автоматична система. Засаждането на новата декоративна растителност е сред дейностите по проекта, чието финансиране е от Оперативна програма „Региони в растеж”. \r\nВенцеслав ИЛЧЕВ", "date": "2018.08.29", "title": "Кюстендил: Нови дървета и храсти са засадени в реновирания парк „Галерията” в града"}
{"url": "http://www.focus-news.net/news/2018/08/29/2561080/plyus-info-makedoniya-partiite-na-haradinay-i-limay-se-vklyuchiha-kam-opozitsiyata-sreshtu-korektsiyata-na-granitsite-sas-sarbiya.html", "text": "Два политически субекта от управляващата коалиция ще подпомогнат за осигуряването на кворум на извънредното заседание на косовския парламент, на което трябва да се гласува резолюция, с която да се забрани на президента на страната Хашим Тачи да преговаря със Сърбия за териториалната цялост на Косово, съобщи кореспондентът на МИА от Прищина, предава  скопското електронно издание „Плюс инфо“ . \r\nУчастието в сесията, свикана на 4 септември, три дни преди подновяването на преговорите на Тачи със сръбския президент Александър Вучич в Брюксел, бе потвърдено от „Алианс за бъдещето на Косово“ (АБК) на премиера Рамуш Харадинай и Инициатива за Косово (Нисма) на вицепремиера Фатмир Лимай. \r\nПредседателят на парламента Кадри Весели, който е и лидер на главния политически субект на властта – Демократическата партия на Косово (ДПК), квалифицира инициативата като „абсурдно и съвсем ненужно действие“ и посочи, че институциите „няма да бъдат част от тъмни сценарии, измамни каузи и сесии, които предизвикват напрежение и паника“, пише в сряда прищинският вестник „Коха Диторе“. \r\nНо, отбелязва косовския ежедневник, думите на Весели „не трогнаха партньорите в правителството“. \r\nДепутатът от АБК Мухарем Нитай потвърди участието на народните представители от неговата партия на заседанието, на която настоява да се спре инициативата на Тачи за корекция на границата със Сърбия, а същото е направил и източник от Нисма. \r\nПревод и редакция:", "date": "2018.08.29", "title": "„Плюс инфо“ (Македония): Партиите на Харадинай и Лимай се включиха към опозицията срещу „корекцията на границите“ със Сърбия"}
{"url": "http://www.focus-news.net/news/2018/08/29/2561087/pregled-na-mezhdunarodnite-novini-do-13-chasa-agentsiya-fokus.html", "text": "Полицията, службите за сигурност и местните власти на островите Лесбос (Митилини) и Самос, разположени в източната част на Егейско море, разбиха престъпна мрежа за трафик на бежанци и мигранти, регистрирана като неправителствена организация, предава  електронното издание \"Аrgonafplia.gr\". \r\nПолицията в Митилини съобщава, че досега са задържани 3 души, а общо 30 члена на организацията са били повикани за разпит, като 6 от тях са гърци, а 24 чужденци. \r\nСпоред \"Аrgonafplia.gr\" разкриването на престъпната дейност е започнало след като през февруари м.т. на пристанището в Митилини са били арестувани двама чужденци, които управлявали джип с фалшиви означения и номера на гръцките въоръжени сили. \r\nПредполага се, че неправителствената организация се занимава с трафик на бежанци и мигранти по островите в източната част на Егейско море от 2015 г. \r\n*** Два политически субекта от управляващата коалиция ще подпомогнат за осигуряването на кворум на извънредното заседание на косовския парламент, на което трябва да се гласува резолюция, с която да се забрани на президента на страната Хашим Тачи да преговаря със Сърбия за териториалната цялост на Косово, съобщи кореспондентът на МИА от Прищина, предава  скопското електронно издание „Плюс инфо“ . \r\nУчастието в сесията, свикана на 4 септември, три дни преди подновяването на преговорите на Тачи със сръбския президент Александър Вучич в Брюксел, бе потвърдено от „Алианс за бъдещето на Косово“ (АБК) на премиера Рамуш Харадинай и Инициатива за Косово (Нисма) на вицепремиера Фатмир Лимай. \r\nПредседателят на парламента Кадри Весели, който е и лидер на главния политически субект на властта – Демократическата партия на Косово (ДПК), квалифицира инициативата като „абсурдно и съвсем ненужно действие“ и посочи, че институциите „няма да бъдат част от тъмни сценарии, измамни каузи и сесии, които предизвикват напрежение и паника“, пише в сряда прищинският вестник „Коха Диторе“. \r\nНо, отбелязва косовския ежедневник, думите на Весели „не трогнаха партньорите в правителството“. \r\nДепутатът от АБК Мухарем Нитай потвърди участието на народните представители от неговата партия на заседанието, на която настоява да се спре инициативата на Тачи за корекция на границата със Сърбия, а същото е направил и източник от Нисма. \r\n*** Украйна е направила официално искане във Вашингтон относно покупката на системи за противовъздушна отбрана на стойност $750 млн. за една единица за до три съответстващи военни системи за украинската армия, заяви посланикът на Киев в САЩ Валерий Чалий в ефира на „Радио НВ“, предава  украинското електронно издание „Новое время“ . \r\n„Нашите потребности за следващия период, според мен, са морското пространство и военновъздушното пространство; без това ние просто не можем да обезпечим отбраната на страната“, отбеляза дипломатическият представител. \r\nОсвен това Чалий е съобщил, че Украйна се безпилотни летатлени апарати, противобатарейни радари и противоснайперски системи. \r\nПосланикът е добавил, че съответстващото искане е изказано на „най-високо ниво“, а именно на срещата на президентите на Украйна и САЩ в Брюксел, както и на срещите на украинската страна със съветника на американския президент по национална сигурност Джон Болтън. \r\nЧалий е отказал да даде повече подробности по въпроса, позовавайки се на секретността на информацията. \r\nИзданието припомня, че през март т.г. Държавният департамент на САЩ одобри продажбата на смъртоносно оръжие на Украйна, включително и 210 ракети и пускови установки Javelin на стойност 47 млн. долара. \r\n*** Част от търговците на Капълъчаршъ” в Истанбул  започнаха да пренасят своята дейност в град Будва на Адриатическо море, който е важен туристически център в Черна гора, пише икономическият вестник „Дюня”. Причините са силно намалелите през последните месеци обороти, както и наемите на магазините, договорени и платими в долари и злато.   \r\nПредседателят на Управителния съвет на Сдружението на търговците на Капълъчаршъ д-р  Хасан Фърат посочва, че преди две години базарът е бил посещаван дневно от поне 500 хиляди души. В момента техният брой е спаднал до 100-150 хиляди дневно, а това се отразява силно отрицателно както на оборота, така и на печалбата на търговците. По думите му град Будва в Черна гора е привлекателен за турските търговци заради големия брой туристи – средно 730 хиляди заможни и по-скромни  туристи до края на септември. Засега в Черна гора са се преместили близо 40 търговци от „Капълъчаршъ”, някои от които имат и по над 20 магазини. На фона на икономическата криза в Турция, интерес към Черна гора проявяват и търговци на дребно от Кемер, Измир и Кушадасъ, посочва още „Дюня”. \r\n*** Според проф. Стив Ханке от университета \"Джон Хопкинс\", реалната годишна инфлация в Турция е 80%, а не както Турция официално я посочва в размер на 15.85%, пише  вестник „Сьозджю” . Специалистът по паричните потоци и политика в страните с възникващи пазари от частния университет в Балтимор (и автор на валутния борд у нас – бел. на „Фокус”),  изчислява паритета на покупателната подобност чрез курса на националните валути към долара и използва т.нар. „прикрит инфлационен модел”.  \r\nНа 24 юни Стив Ханке написа статия в списание „Форбс”, в която защити тезата, че през май инфлацията на годишна база в Турция не е официално оповестената в размер на 10.85%, а 3.6 пъти по-висока, т.е. 39.2%. \r\n***  Турски бойни самолети са извършили 47 нарушения на въздушното пространство над Егейско море само през първия ден на траур в гръцките ВВС, въпреки че Атина официално съобщава само за 4 нарушения,  предава електронното издание на вестник \"Еleftherostypos\".  Според изданието в гръцкото въздушно пространство са навлезли общо 6 турски самолета, от които два разузнавателни CN-235 и четири F-16 в две взаимно свързани формации. Нарушенията са извършени над североизточната, централната и югоизточната част на Егейско море. \r\n\"Еleftherostypos\" съобщава, че турските самолети са били идентифицирани и прихванати, съгласно установената международна практика, като припомня че вторник е бил първият ден от тридневния траур в гръцките ВВС, обявен от министъра на отбраната Панос Каменос след катастрофата на учебен самолет при Триполи, област Спарта, при която единият пилот загина. Агенция \"Фокус\" припомня: \r\nНарушенията на въздушното пространство в Егейско море по време на обявен траур не са новина в турско-гръцките отношения, въпреки неписаните правила за уважение на паметта на загиналите пилоти.  \r\nНа  12 април 2018 г. гръцки изтребител \"Мираж-2000\" се разби в морето край остров Скирос при завръщане от операция по прихващане на турски самолети - нарушители. По време на траура в памет на загиналия капитан Георгиос Балтадорис само за един ден бяха регистрирани 32 нарушения на въздушното пространство. \r\n***  Ферибот с 1016 пътници на борда акостира в пристанището на Пирея в ранните часове на сряда, след като бе съобщено, че на плавателния съд е възникнал пожар, докато той е пътувал към Крит, пише електронното издание на Kathimerini, като се позовава на информация от местната брегова охрана. \r\nНе се съобщава за пострадали от инцидента. \r\nФериботът „Елефтериос Венизелос“, превозващ 875 пътници и 141 души екипаж е отплавал от остров Хидра, когато е съобщил на бреговата охрана около полунощ, че в отделението за автомобили е възникнал пожар. Корабът е отплавал в около 10 вечерта, отбелязва изданието. \r\nПлавателният съд ANEK Lines е придружен обратно до Пирея, след като властите са разпръснали въздушни и морски активи в района. \r\n\"Това беше огромна операция и всичко трябваше да се планира\", заяви Никос Лагдианос, говорител на бреговата охрана. \r\nВ операцията са участвали две противопожарни лодки, десет други кораба, 48 пожарникари и два екипа за спешно реагиране. \r\nВ Пирея свидетел видял, че пътниците в спасителни слизат от ферибота, докато димът се издигал от кораба. Пожарникарите са били разположени на кея, обяснява „Катимерини“. \r\nПътниците са публикували снимки в социалните мрежи на хора, натъпкани на палуби и носещи червени спасителни жилетки. \r\n \"Беше трудно да се диша от дима\", е заявил един шофьор, идентифициран само с първото си име, Натаса, пред Skai TV. Друг пък съобщил, че е чул „силен шум“ преди пътниците да бъдат посъветвани да си сложат спасителните жилетки и да се насочат към сборните пунктове. \r\nРазтоварването на всички пътници е завършено около 7.00 ч. Пътниците са настанени в местни хотели от оператора на ферибота, докато се очаква той да бъде заменен от резервен кораб по маршрута. \r\nПричината за пожара не е ясна, но властите разследваха възможността тя да е започнала от превозното средство. На кораба е имало над 200 превозни средства, включително камиони. \r\n***  Турция трябва да защитава въздушното си пространство, а САЩ са отказали да дадат гаранции, че ще й продадат системи за противовъздушна отбрана (ПВО) „Пейтриът“, заяви турският министър на външните работи Мевлют Чавушоглу, след като от американския Конгрес предупредиха Анкара да се откаже от системите за ПВО С-400 от Русия, за да получи изтребители F-35, пише електронното издание на вестник Hurryiet. \r\n„Трябва да защитим въздушното си пространство. Това е жизнено важно за нас. Те трябва да го разберат. Могат ли САЩ да ни дадат гаранции, че ще ни продадат „Пейтриът“?“ – заяви турският външен министър. \r\nЧавушоглу подчерта, че нежеланието на САЩ да предадат самолетите на Турция е в противоречие с международните закони. \r\n„Ние сме партньори в програмата за F-35 и някои части се произвеждат в Турция“, обясни той и призова Вашингтон да „изостави езика на заплахите“ и да разреши текущата дипломатическа криза между двете страни. \r\n„Те казват, че могат да правят каквото си поискат, както във филмите за каубои и в такъв случай ще получат отговор“, добави министърът. \r\n„Фактът, че членовете на Конгреса идват в Турция е важен, защото в САЩ има различни институции, различни позиции и различни възгледи... Разбира се, има също и членове на Конгрееса, които са наясно колко е важна Турция и такива, които правят всичко, за да подобрят турско-американските отношения“, добави Чавушоглу. \r\n„Нашите отношения с Русия не са алтернатива на нашите отношения с Литва, или Европейския съюз, или отношенията ни със САЩ... Турция може перфектно да балансира външната си политика в региона“, подчерта първият дипломат на Анкара. \r\nТричленна делегация, ръководена от конгресмен Майкъл Търнър, член на парламентарна асамблея на НАТО, посети Турция на 27 август. Делегацията се срещна с турски парламентаристи и обсъди въпроса за закупуването на руски системи С-400 от Турция и доставката на F-35 изтребители в Турция, припомня „Хюриет“. \r\nКонгресмените призоваха Анкара да се откаже от поръчката на системите С-400, за да гарантира доставката на F-35, докато турската страна подчерта, че е нужно съдействие срещу фетулахистката терористична организация (ФЕТО). \r\n*** Комисарят по европейския бюджет Гюнтер Йотингер вижда шанс 50 на 50 и \"100% добри аргументи\" запостигане бюджетно споразумение в ЕС преди изборите за Европейски парламент през 2019 г., заяви той пред репортери, цитиран от  европейската редакция на Politico . \r\nКомисарят добави, че се надява, че срещата на върха на Европейския съвет през декември ще засегне важни теми за многогодишната финансова рамка (МФР) и ще отвори пътя за интензивни преговори до Великден. \r\nЗапитан за заплахите на Италия да наложи вето на следващия дългосрочен бюджет на ЕС заради проблемите с миграцията, Йотингер отговори, че според него сделката е в интерес на всички. \r\nАко МФР бъде блокирана, новите предизвикателства няма да бъдат разрешени, коментира комисарят, като отбелязва, че бюджетните му планове ще позволят да се укрепи граничната агенция Frontex, да се увеличат разходите за отбрана и да се инвестира повече в научноизследователската и развойната дейност. \r\nБлокирането на дългосрочния бюджет \"не в интерес на никоя държава-членка\", категоричен е Йотингер. \r\n***  Вълни цунами с височина над един метър могат да ударят тихоокеанските острови Нова Каледония, Фиджи и Вануату след силното земетресение в Тихия океан в сряда, предупреждават сеизмолозите, предава  AFP . \r\nСлед като земетресение с магнитуд 7.1 разтресе източния бряг на Нова Каледония, „са възможни вълни, достигащи до 1 метър над морското равнище“ , предупредиха от Тихоокеанския център за предупреждение за цунами. \r\n*** Най-влиятелната опозиционна партия в Прищина – Демократическият съюз на Косово (ДСК) обяви, че няма да позволи загуба на косовска територия, а Движението „Самоопределение“ (Вентевендосие) анонсира свои протести със същите мотиви, предава  излъчващият на албански скопски телевизионен канал „Алсат – М“ . \r\n„Преговорите за косовската територия са противоконституционни и който и да се присъедини към подобни игри ще носи конституционна и политическа отговорност. Ще координираме акциите в парламента, за да спрем президента (Хашим Тачи) да постави въпроса за суверенитета е териториалния интегритет на Косово“, се казва в съобщението на ДСК. \r\nСамоопределение пък съобщи, че по време на срещата между сръбския президент Александър Вучич и Тачи в Брюксел, която трябва да се състои на 7 септември, в Прищина ще бъдат организирани протести срещу инициативата за „корекция на границите“ и по-точно, за предотвратяване на евентуална размяна на територии.", "date": "2018.08.29", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2018/08/29/2561085/riosv-burgas-s-reshenieto-na-obshtinski-savet-tsarevo-po-sluchaya-silistar-e-dopusnato-narushenie-na-zakona-za-ustroystvo-na-teritoriyata.html", "text": "След проверка на обстоятелствата по решение на Общински съвет-Царево за разрешение за изработване на проект на ПУП-ПЗ (план за застрояване) за поземлен имот 62459.59.5 по КК на с. Резово, м. „Силистар“, Община Царево, директорът на Регионална инспекция по околната среда и водите (РИОСВ)-Бургас инж. Тонка Атанасова е изпратила писма до министъра на регионалното развитие и благоустройството и областния управител на Област Бургас. Това съобщиха от  РИОСВ-Бургас . С писмата тя ги уведомява, че според инспекцията с взетото решение е допуснато нарушение на Закона за устройство на територията, тъй като на основание чл. 125, ал. 7 заданието за изработване на проекта на ПУП-ПЗ за имота е следвало да бъде внесено в РИОСВ-Бургас за определяне на приложимите процедури по реда на глава шеста и глава седма, раздел I от Закона за опазване на околната среда и чл. 31 от Закона за биологичното разнообразие. В РИОСВ-Бургас не е постъпвало такова задание. \r\nС цел недопускане на нарушения на законодателството РИОСВ-Бургас се обръща към институциите за предприемане на действия в рамките на тяхната компетентност.", "date": "2018.08.29", "title": "РИОСВ-Бургас: С решението на Общински съвет-Царево по случая „Силистар“ е допуснато нарушение на Закона за устройство на територията"}
{"url": "http://www.focus-news.net/news/2018/08/29/2561091/nsi-prez-yuni-2018-g-spryamo-may-2018-g-proizvodstvoto-na-tvardi-goriva-narastva-s-283.html", "text": "През юни 2018 г. спрямо май 2018 г. нараства производството на твърди горива - с 28.3% до 2 427 хил. т, и електроенергия - с 19.3% до 3 550 ГВтч. Това съобщиха от  Националния статистически институт  (НСИ). \r\nСлед проведения през март - април 2018 г. планов ремонт на производствени мощности е възстановено производството на нефтени продукти до обичайните нива, като производството на: пропан-бутанови смеси достига до 8 хил. т; безоловен бензин - 171 хил. т; дизелово гориво - 230 хил. т.  \r\nПрез юни 2018 г. спрямо същия месец на предходната година нараства производството на: безоловен бензин - с 10.3%; електроенергия - с 6.8%. Намалява производството на: твърди горива - с 2.3%; пропан-бутанови смеси - с 20.0%; дизелово гориво - с 15.4%.  \r\nПрез юни 2018 г. спрямо май 2018 г. нарастват доставките на: твърди горива - с 28.2% до 2 514 хил. т; безоловен бензин - с 40.0% до 42 хил. т; дизелово гориво - с 12.4% до 200 хил. т; електроенергия - с 2.5% до 2 419 ГВтч. \r\nНамаляват доставките на: пропан-бутанови смеси - с 10.4% до 43 хил. т; природен газ - с 10.1% до 186 млн. м3. \r\nПрез юни 2018 г. спрямо същия месец на предходната година нарастват доставките на дизелово  гориво с 2.6%. Намаляват доставките на: твърди горива - с 1.4%; пропан-бутанови смеси - с 10.4%; безоловен бензин - с 19.2%; природен газ - с 12.7%;  електроенергия - с 3.2%.", "date": "2018.08.29", "title": "НСИ: През юни 2018 г. спрямо май 2018 г. производството на твърди горива нараства с 28.3%"}
{"url": "http://www.focus-news.net/news/2018/08/29/2561088/kmetat-yordanka-fandakova-sofiya-e-obyavena-za-postoyanen-nositel-na-titlata-evropeyska-stolitsa-na-sporta.html", "text": "София е обявена за постоянен носител на титлата \"Европейска столица на спорта\". Това каза кметът на София Йорданка Фандъкова по време на пресконференция за представянето на програмата от спортни прояви на фондация „София – Европейска столица на спорта“ за 2019 г., предаде репортер на  Агенция „Фокус“ . „На финала на летния сезон сме в годината, в която София е европейска столица на спорта. Ще станат 4 години, в които работим активно по увеличаване на хората, занимаващи се с масов спорт. Разчитаме на всички знаменити български спортисти, които с примера си заразяват деца и възрастни. Провеждат се спортни събития от европейска и световна величина“, заяви тя.  \r\n„Преди няколко дни получихме важна оценка за развитието на инициативата Европейска Столица на спорта. София е обявена за постоянен носител на Европейска столица на спорта. Това е голямо признание, но и голяма отговорност. От тук нататък ние трябва да поддържаме и увеличаваме темпото. Целта е една - все повече хора  да имат интерес към спорта“, каза още Фандъкова.  \r\nЦветелин ДИМИТРОВ", "date": "2018.08.29", "title": "Кметът Йорданка Фандъкова: София е обявена за постоянен носител на титлата \"Европейска столица на спорта\""}
{"url": "http://www.focus-news.net/news/2018/08/29/2561084/dzhumhuriet-turtsiya-silno-namalyal-vnos-spad-na-rasta-i-nachaloto-na-retsesiya.html", "text": "Комитетът по статистика на Турция и Министерството на търговията оповестиха данните за външната търговия на страната през юли, пише  вестник „Джумхуриет” . От тях се вижда, че износът се е увеличил в сравнение със същия месец на миналата година с 11.6% и възлиза на малко над 14 млрд. ЩД, а вносът е намалял с 6.7% и е малко над 20 млрд. ЩД. Оповестените данни се коментират от икономиста Мустафа Сьонмез като „показател за старта на рецесията в Турция”. \r\n„Намаляването на вноса с близо 10% е показател икономическият ръст губи ускорение. По-малко влязоха; машини от внос… През последното тримесечие на годината икономиката ще регистрира спад. Започна рецесията в Турция. През август индексът на доверие на потребителите и на фирмите изведнъж спадна с цели 9 пункта. Такъв рязък спад никога не е бил наблюдаван. С тази несигурност управляващата Партия на справедливостта и развитието (ПСР) проста няма как да просперира.”, обяснява Мустафа Сьонмез, цитиран от „Джумхуриет”. \r\nПревод и редакция:", "date": "2018.08.29", "title": "„Джумхуриет”: Турция: Силно намалял внос = спад на ръста и началото на рецесия"}
{"url": "http://www.focus-news.net/news/2018/08/29/2561090/kmetat-na-sofiya-yordanka-fandakova-okolo-12-mln-dushi-vzeha-uchastie-v-meropriyatiyata-na-sofiya-evropeyska-stolitsa-na-sporta-za-poslednite-4-godini.html", "text": "Около 1.2 млн. души взеха участие в мероприятията на „София – Европейска столица на спорта“ за последните 4 години. Това каза кметът на София Йорданка Фандъкова по време на пресконференция за запазването на титлата „Европейска столица на спорта“ и представянето на програмата от спортни прояви на фондация „София – Европейска столица на спорта“ за 2019 г., предаде репортер на  Агенция „Фокус“ . „През последните 4 години участниците и гостите са се удвоявали всяка година. За 4 години бяха проведени близо 500 събития като за 2018 година събитията са над 200. Близо 90 % от тези събития бяха подкрепени от Фондация „София – Европейска столица на спорта“, както и от Дирекция „Превенция, интеграция, спорт и туризъм“ на Столична Община“, каза още кметът на София. „Бих искала да се спра на една важна тема, а именно инвестициите в спортната инфраструктура. Инвестициите по програмите на Столична Община и спортните събития се увеличават през годините. За мен интересът към спорта започва от семейството. През 2015 година отворихме най-големия открит спортен комплекс в парк „Възраждане“, предназначен за спорт за цялото семейство и интересът към този комплекс се увеличава. За 2018 година до сега там са спортували 130 000 души, което е близо 30% повече от същия период за миналата година. Продължаваме да изграждаме площадки за фитнес и тенис маси на открито, защото това също е възможност семействата да спортуват“, допълни още тя.  \r\nЦветелин ДИМИТРОВ", "date": "2018.08.29", "title": "Кметът на София Йорданка Фандъкова: Около 1.2 млн. души взеха участие в мероприятията на „София – Европейска столица на спорта“ за последните 4 години"}
{"url": "http://www.focus-news.net/news/2018/08/29/2561093/varna-165-zrelostnitsi-ot-oblastta-sa-se-yavili-na-vtorata-sesiya-na-maturata-po-predmet-po-izbor.html", "text": "165 зрелостници от Варна и областта са се явили на втората сесия на матурата по предмет по избор. Това каза в интервю за  Радио „Фокус” – Варна  Венцеслава Генова, началник на Регионално управление на образованието (РУО) във Варна. Тя посочи, че вторият задължителен държавен зрелостен изпит по предмет по избор от сесията август-септември протича в 8 изпитни зали в града и областта. „165 ученици работят по  предметите „Математика“, „История и цивилизация“. За изпита по физика е имало ядно заявление, но кандидатът не се е явил днес. 33-ма зрелостници работят по предмета „География и икономика“, 15 – по „Философски цикъл, 82-ма работят по предмета „Биология и здравно образование“, по английски език работят 22 ученици, а по руски език – четирима.  „На днешния изпит не се явиха 28 зрелостници, а до изпит не бяха допуснати 25“, допълни Венцеслава Генова. По думите й изпитният ден протича нормално. \r\nМарияна ВАЛЕНТИНОВА", "date": "2018.08.29", "title": "Варна: 165 зрелостници от областта са се явили на втората сесия на матурата по предмет по избор"}
{"url": "http://www.focus-news.net/news/2018/08/29/2561086/desislava-ivancheva-v-srs-tata-ima-dokazatelstva-v-nasha-polza-ochakvayte-novini.html", "text": "Специализираният наказателен съд отложи със седмица решението да пусне ли от ареста отстранената кметица на \"Младост\" Десислава Иванчева. По нейно искане експерти ще преценят дали влошеното ѝ здравословно състояние позволява тя да остане в Сливенския затвор, предаде  БНР . Иванчева беше преместена там, след като прокуратурата внесе в съда обвинителния акт срещу нея, бившата ѝ заместничка Биляна Петрова и бившия районен кмет на \"Младост\" Петко Дюлгеров. Според обвинението, двете с Петрова, с посредничеството на Дюлгеров са поискали 500 000  евро от строителния предприемач Александър Ваклин. Десислава Иванчева отрече това отново в съдебната зала, позовавайки се на доказателствата по делото, с които се е запознала: \r\n\"Господин Ваклин и господин Дюлгеров в самите си срещи сами са си договаряли процентите, сами са си говорили вноските, сами са си определяли сумите. Никъде няма където да съм поискала и получила дар, както говорят. СРС-тата имат такива доказателства в наша полза и съм спокойна, че вече сме в съдебна фаза. Спокойна съм, че вече ще има съдия, който ще гледа двустранно на нещата и ще бъде справедлив. Очаквайте новини\". \r\nИванчева се оплака от условията в Сливенския затвор. Те били толкова лоши, че принуждавали всеки да признае вина и да сключи споразумение с прокуратурата. Тя и Биляна Петрова обаче нямало да се пречупят.", "date": "2018.08.29", "title": "Десислава Иванчева: В СРС-тата има доказателства в наша полза, очаквайте новини"}
{"url": "http://www.focus-news.net/news/2018/08/29/2561095/georgi-parvanov-abv-obshtoto-ni-s-nashata-yugozapadna-sasedka-e-v-edinnoto-natsionalno-samosaznanie-na-naselenieto-ot-teritoriite-na-segashnite-darzhavi-balgariya-i-makedoniya.html", "text": "Категорично да заявим, че общото ни с нашата югозападна съседка е в единното национално самосъзнание на населението от териториите на сегашните държави България и Македония. Това каза президентът на Република България в периода 2002-2012 г. и основател на АБВ Георги Първанов по време на пресконференция, предаде репортер на  Агенция „Фокус“.  „Тези дни прочетох едно мнение на член на интердисциплинарната българо-македонска комисия. Мисля че в сайта, който използвах беше изписан Петър Тодоров\", каза Първанов и поясни, че става въпрос за македонски историк. \"Той казва, че имаме обща история, защото сме били заедно под османско робство. Много хлъзгава постановка, но поредна“, каза той. Според Първанов страната ни трябва да заяви категорично, че общото между България и Македония е единното национално самосъзнание на населението на България и Македония. Първанов уточни, че говори за българското национално съзнание. „Единни са националните цели и задачи от Средновековието, през Възраждането, в което сме имали единни борби, не просто цели и задачи, включително и около Илинденско-Преображенското въстание. Ето затова Илинденско-Преображенското въстание е българско. Преобладаващата част от населението, участниците, въстаниците, не само инициаторите, ръководителите имат българско самосъзнание. Готов съм да споря с всеки, който има друга позиция“, каза още Първанов. \"Важно е да убедим нашите приятели, нашите най-близки приятели от Македония в историческата истина и това може да започне с едно становище, за което просто няма време. То не търпи отлагане\", каза Първанов. По думите му тази Интердисциплинарна комисия трябва да подаде експертната си визия, за да могат двете страни да затворят историята за политиците.  \r\nДеница КИТАНОВА", "date": "2018.08.29", "title": "Георги Първанов, АБВ: Общото ни с нашата югозападна съседка е в единното национално самосъзнание на населението от териториите на сегашните държави България и Македония"}
{"url": "http://www.focus-news.net/news/2018/08/29/2561094/pazardzhik-141-mladezhi-sa-podali-zayavlenie-za-yavyavane-na-vtoriya-zadalzhitelen-zrelosten-izpit-v-oblastta.html", "text": "Общо 141 младежи са подали заявление за явяване на втория задължителен зрелостен изпит в област Пазарджик, който се провежда днес, съобщиха от  Регионално управление на образованието-Пазарджик . Изпитът е по предмет по избор. Най-много са избралите биология и здравно образование – 71. 59  от зрелостниците са посочили, че ще се явят на изпит по география и икономика, филoсофският цикъл и история и цивилизация са избрали само 3-ма, а английски език са избрали 4-ма зрелостници. За немски език има само един зрелостник. Квесторите за днешния изпит са 106. На държавен изпит по теория на професията и специалността за придобиване степен на професионална квалификация вместо на втора матура са пожелали да се явят 81 зрелостници. Резултатите от матурите от сесия август-септември ще бъдат обявени до 10 септември 2018 година.", "date": "2018.08.29", "title": "Пазарджик: 141 младежи са подали заявление за явяване на втория задължителен зрелостен изпит в областта"}
{"url": "http://www.focus-news.net/news/2018/08/29/2561089/meta-makedoniya-poslednata-anketa-pokazva-ogromna-podkrepa-za-es-i-nato-predi-referenduma-v-makedoniya.html", "text": "Новата анкета, проведена от Центъра за анкетни изследвания на международни републикански институт (ИРИ) показва, че в Македония има високо ниво на оптимизъм и подкрепа за членство в Европейския съюз и НАТО преди референдума на 30 септември, предава  македонската агенция МЕТА . \r\nСъгласно данните от изследването, повечето македонски граждани са за решаване на спора за името с Гърция. Общо 57% „цялостно или донякъде подкрепят“ предложението Македония да стане членка на международните организации под новото име „Република Северна Македония“. \r\nСъщият процент (57%) вярват, че придобивките от членството оправдават приемането на новото име. \r\nПоловината от анкетираните (49%) имат намерение да гласуват за решаване на спора за името, докато 22% ще гласуват против. \r\n\"Докато Македония се приближава към този важен референдум, подкрепата за компромисно решение на спора за името, което би отворило вратите към членство в ЕС и НАТО показва силна привързаност към трансатлантическите институции\", обяснява Пол Маккарти, и.д. регионален директор на ИРИ за Европа. \r\nПодкрепата за членство в ЕС и НАТО продължава да расте. Броят на анкетираните, които подкрепят членството на Македония в ЕС е нараснал до 83 на сто - увеличение от 6% от август 2017 и увеличение от 11% от март 2017. Подкрепата за НАТО също остава силна със 77%. \r\nАнкетата отразява и трайната тенденция на повишен оптимизъм и възприемане на националната стабилност. 37% от анкетираните смятат, че страната се движи в правилната посока - увеличение с 10% от август 2017 и увеличение с 23% от март 2017. Схващането за стабилността също е висока: Броят на анкетираните, които смятат, че Македония е по-стабилна днес, отколкото преди една година (37%) надвишава броя на онези, които вярват в обратното (25%) за първи път от близо девет години. \r\nПроучването е проведено за Центъра за анкетни изследвания чрез ГФК Скопие, чрез преки контакти от 28 юни до 15 юли 2018. В проучването са участвали 1100 пълнолетни граждани на Македония. \r\nПревод и редакция:", "date": "2018.08.29", "title": "МЕТА (Македония): Последната анкета показва огромна подкрепа за ЕС и НАТО преди референдума в Македония"}
{"url": "http://www.focus-news.net/news/2018/08/29/2561024/direktorat-na-nimh-prof-hristomir-branzov-i-dvama-predstaviteli-na-instituta-vlyazoha-v-ministerskiya-savet.html", "text": "Директорът на НИМХ проф. Христомир  Брънзов и двама представители на Института влязоха в Министерския съвет, предаде репортер на  Агенция \"Фокус\" . Те ще поставят  исканията си за отделяне на Института от БАН пред правителството, което провежда своето редовно заседание. \r\nМеждувременно близо час и половина продължава протестът на метеоролозите от цялата страна. Протестът протича спокойно. В района остава засилено полицейското присъствие, а движението по бул. \"Цар Освободител\" и бул. \"Дондуков\" се осъществява нормално. \r\nПървоначално протестиращите се събраха пред сградата на БАН. Шествието им премина по бул. \"Цар Освободител\", като крайната им точка бе Министерски съвет. \r\nНедоволстващите носят транспаранти и плакати, на които пише: „Дайте ни развод\",\"Искаме излизане от БАН\", \"Кой ще поеме отговорност\", \"БАН, рaзвод ни дай и повече не ни мъчи и въздух ни остави\", \"Пет  месеца преговори с БАН  -пак сме тук\". \r\nНедоволството на Института се заражда още през април месец, когато метеоролозите се обявяват против несправедливото разпределение на бюджетната субсидия за 2018 година от страна на БАН. \r\nДеница КИТАНОВА", "date": "2018.08.29", "title": "Директорът на НИМХ проф. Христомир Брънзов и двама представители на Института влязоха в Министерския съвет"}
{"url": "http://www.focus-news.net/news/2018/08/29/2561099/blagoevgrad-intenziven-e-trafikat-na-gkpp-kulata-promahon-i-na-gkpp-makaza-nimfeya-na-izhod-ot-stranata.html", "text": "Без забавяне се осъществява преминаването през ГКПП „Илинден-Ексохи“. Това съобщиха за  Радио „Фокус“-Пирин  от „Гранична полиция“. Интензивен е трафикът на ГКПП „Кулата-Промахон“ и на ГКПП „Маказа-Нимфея“ на изход от страната. Спокойно се осъществява преминаването и на останалите гранични пунктове с Република Гърция. \r\nНатали СТЕФАНОВА", "date": "2018.08.29", "title": "Благоевград: Интензивен е трафикът на ГКПП „Кулата-Промахон“ и на ГКПП „Маказа-Нимфея“ на изход от страната"}
{"url": "http://www.focus-news.net/news/2018/08/29/2561092/yohanes-han-v-badeshte-pregovorite-za-prisaedinyavane-kam-es-shte-prodalzhavat-po-dalgo.html", "text": "Европейският комисар за разширяване и добросъседска политика Йоханес Хан заяви, че в бъдеще присъединителните преговори ще продължават по-дълго, отколкото по-рано, предава  скопското електронно издание „МКД“ . \r\n„Качеството над бързината“, заяви Хан в интервю пред австрийския ежедневник „Тиролер тагесцайтунг“. По неговите думи, членството на страни като Унгария и Румъния „показа много неща“. \r\n\"В края на болезнения процес гражданите искат върховенството на закона, както се вижда в румънските антикорупционни протести\",посочи европейският комисар. \r\nТой заяви, че ЕС си е взел поуки от сегашните процеси на присъединяване. \"Процесите, които подтикваме в Западните Балкани, трябва да имат много по-голяма степен на необратимост, когато става въпрос за установяване на върховенство на закона и борба с корупцията\", обясни Хан. \r\nЩо се отнася до слуховете, че евродепутатът Омар Карас ще бъде главният фаворит на следващ еврокомисар от Австрия, той подчерта, че не се занимава с това. \"Имам толкова много задължения, че това ме засяга точно толкова, колкото и когато в Китай някой падне от велосипед\", отсече комисарят. \r\nПревод и редакция:", "date": "2018.08.29", "title": "Йоханес Хан: В бъдеще преговорите за присъединяване към ЕС ще продължават по-дълго"}
{"url": "http://www.focus-news.net/news/2018/08/29/2561097/dzhumhuriet-razreshenie-na-kazusa-s-400f-35-tip-alaturka-dvete-sistema-da-ne-deystvat-ednovremenno.html", "text": "Дискусиите и противоречията между САЩ и Турция по кризата със самолетите Ф-35 се съсредоточиха върху темата за „следите по радарите”, пише вестник „Джумхуриет”. Американците изразяват сериозните си опасения, че руските ЗРК С-00 ще „виждат” на своето радари самолетите Ф-35.  Анкара обаче предлага  решение по Соломоновски. И то е от типа „алатурка”. А именно – двете системи да не работят едновременно.  \r\nСпециалистите посочват, че бойните изтребители Ф-35 са пето поколение реактивни самолети – най-съвременната последна технология на САЩ. Те ще бъдат използвани и от Израел в оперативни мисии в бойни условия. По-специално и в Сирия, където могат да бъдат цел и на Русия и на други държави. Турция също може да бъде сред тях.  \r\nПри това положение специалистите в Турция търсят различни пътища самолетите Ф-35 да не оставят „следи” на радарите на ЗРК С-400. Първото, което им идва на ум, е да измислят методи за възпрепятстване на едновременното използване на двете оръжейни системи. Решението да бъде нещо от типа „алатурка”… \r\nПревод и редакция:", "date": "2018.08.29", "title": "„Джумхуриет”: Разрешение на казуса „С-400/Ф-35” тип „алатурка”: Двете система да не действат едновременно…"}
{"url": "http://www.focus-news.net/news/2018/08/29/2561103/sliven-v-kraya-na-sedmitsata-iztichat-ednogodishnite-abonamenti-za-plateno-parkirane-na-mps-v-grada.html", "text": "От Общинско предприятие „Градска мобилност“ – Сливен напомнят, че едногодишните абонаменти за платено паркиране, които са сключени на първи септември 2017 година, изтичат в края на седмицата. това съобщиха от пресцентъра на  Общината . Гражданите, които искат да си подновят абонаментите трябва лично да подадат ново заявление, заедно с копие на талона на автомобила. При отсъствие на титуляра, се подава нотариално заверено пълномощно. \r\nЗаявленията се подават на гише № 3 в Информационния център в сградата на общинската администрация – източен вход. \r\nЗаявленията може да бъдат свалени и в интернет на адрес: http://www.sliven.bg/index.csp?f=OPGM-Sliven#10.", "date": "2018.08.29", "title": "Сливен: В края на седмицата изтичат едногодишните абонаменти за платено паркиране на МПС в града"}
{"url": "http://www.focus-news.net/news/2018/08/29/2561096/yordanka-fandakova-kmet-na-sofiya-do-kraya-na-2019-g-predstoi-da-reshim-okonchatelno-vaprosa-s-lipsata-na-sportni-zali-i-fizkulturni-saloni-v-stolichnite-uchilishta.html", "text": "До края на 2019 г. предстои да решим окончателно въпроса с липсата на спортни зали и физкултурни салони в столичните училища. През последните години изградихме 10 спортни зали и физкултурни салони в различни училища. Това каза кметът на София Йорданка Фандъкова по време на пресконференция за обявяването на запазването на титлата „Европейска столица на спорта“ и представянето на програмата от спортни прояви на фондация „София – Европейска столица на спорта“ за 2019 г., предаде репортер на  Агенция „Фокус“ . „Спортът трябва да се развива и в детските градини и училищата. Затова основните инвестиции от инвестиционната програма на Столична община насочихме към изграждане на физкултурни салони и спортни зали в детски градини и училища\", заяви Фандъкова и уточни, че през последните години са изградили 10 спортни зали и физкултурни салони в различните училища. \"Със всички усилия, които полагаме до края на следващата година, предстои да решим окончателно въпроса с липсата на спортни зали и физкултурни салони в столичните училища. За 2019 година сме предвидили изграждането на 5 спортни зали в 5 училища – 37-о училище в ж.к. „Люлин“, 176-о училище в с. Негован, 175-о в с. Мрамор, 64-то в район „Витоша“, 30-о училище в район „Възраждане“. Като процедурите за тях вече се провеждат. Приключи изграждането на зала в 149-о СОУ в „Овча купел“. В 81-во СОУ изградихме и басейн, който се използва активно. Стартирахме и програмата за строеж на 6 малки многофункционални спортни зали в дворове на училищата. Приключи и откритата процедура за обществена поръчка за изработване на типови инвестиционни проекти. На 24 август изтече срокът за обжалване и до момента няма постъпили жалби, което означава, че на практика започва работното проектиране. Срокът за изпълнение е кратък - до 2-3 месеца ще приключи и от тук нататък следва поетапно да заложим средства по изграждането на тези 6 зали“, каза още кметът Йорданка Фандъкова.  \r\nЦветелин ДИМИТРОВ", "date": "2018.08.29", "title": "Йорданка Фандъкова, кмет на София: До края на 2019 г. предстои да решим окончателно въпроса с липсата на спортни зали и физкултурни салони в столичните училища"}
{"url": "http://www.focus-news.net/news/2018/08/29/2561105/sds-pritesneni-sme-ot-vloshavaneto-na-nyakoi-ikonomicheski-pokazateli-v-darzhavata.html", "text": "Съюзът на демократичните сили (СДС) е притеснен от влошаването на някои икономически показатели в държавата. Българската стопанска камара отчете огромен спад на чуждестранните инвестиции в България. Това се посочва в позиция, изпратена от пресцентъра на  СДС . \r\nСпоред СДС, на фона на тази статистика, сривът на Търговския регистър и невъзможността на правителството да се справи бързо с кризата, ще дадат още по-силни сигнали към потенциалните чуждестранни инвеститори да избягват България. От политическата формация посочват, че само за 10 години, след приемането ни в ЕС, вместо увеличаване на чуждестранните инвестиции, има обратна, много тревожна статистика. От СДС коментират също, че докато през 2007 г. преките чуждестранни инвестиции са възлизали на 98.6% от общите инвестиции, то за 2017 г. те са под 2 процента, а по данни на БНБ, за настоящото шестмесечие показателите са още по-лоши.Това показва трайна тенденция за спад.  \r\nСпоред СДС, тези тревожни сигнали за българската икономика са следствие на безбройните лицензионни, разрешителни, регистрационни и други режими, които пречат на развитието на бизнеса и плашат чуждестранните инвеститори. Техните притеснения идват и от проблемите в правосъдната система, незащитените  търговски интереси, бруталния чиновнически рекет, липсата на правителствена стратегия и яснота какво се планира за следващите години в различните сектори.  \r\n\"Тези факти ни карат да мислим, че се прави опит да се ограничат чуждестранните инвеститори, за да не са конкуренция на местни бизнесмени и компании, близки до отговорни фактори в държавата.  \r\nСДС от години настоява за въвеждане на електронно правителство, за да се облекчи безкрайното губене на време на чуждестранните инвеститори и българските граждани и срещите им с всевластните чиновници. Но вместо електронно правителство, получихме срив на Търговския регистър. Вместо мълчаливо съгласие или обслужване на едно гише, имаме над 170 разрешителни за построяване на жилищна или бизнес сграда.  \r\nОчевидно е, че управлението в момента буксува в сектор, който е мотора на една държава – икономиката\", посочват от СДС. \r\nОт СДС заявяват още, че са избрали за своя нова политическа цел европейски граждани с европейски доходи, но това няма как да се случи в период на недостатъчен икономически растеж, и затова призовава всички политически сили да погледнат с изключителна сериозност и чувство за отговорност на проблемите с чуждестранните инвестиции, защото те са показател за политическия и бизнес климат в една държава. \"Изнесените данни от БСК ни дават много тревожен сигнал, който не трябва да бъде подминат и неглижиран както от управляващите, така и от опозицията. Всички отговорни политически сили трябва да загърбят дребните скандали и евтините сензации и да се концентрират върху сериозните проблеми в държавата – един от тях е и този с чуждестранните инвестиции\", коментират от Съюза на демократичните сили.", "date": "2018.08.29", "title": "СДС: Притеснени сме от влошаването на някои икономически показатели в държавата"}
{"url": "http://www.focus-news.net/news/2018/08/29/2561100/sliven-nad-15-vida-prilepi-sa-registrirani-na-teritoriyata-na-priroden-park-sinite-kamani.html", "text": "Над 15 вида прилепи са  регистрирани на територията на Природен парк „Сините камъни“ в Сливен, съобщиха от  парка . След проучвания  на територията на парка, като най-важни за прилепите са били определени минната галерия над града и пещерата Змееви дупки. Там обитават няколко вида прилепи, сред които три вида нощници, сред които трицветен и остроух, малък и голям подковонос. За да се предпазят прилеповите колонии на тях са поставени решетки. Те пазят прилепите от хората, а хората от злополука, поясняват от сдружението. Монтирани са и информационни табели, които да обясняват на хората, защо е важно опазването на прилепите. Решетките са съобразени с изискванията на EUROBATS, за да могат прилепите да влитат и излитат и са предвидени, така че да се прави мониторинг. На територията на парка е създаден и Образователен маршрут. \r\nМаршрутът се състои от 12 табели с основните факти за прилепите, които е важно да се знаят . Поставен е на един от маршрутите с къщички за прилепи, за да могат хората да знаят защо се поставят къщичките и защо са важни прилепите. Маршрутът се намира на пътека, отбиваща се от главния път Сливен – Карандила към резерват Кутелка .", "date": "2018.08.29", "title": "Сливен: Над 15 вида прилепи са  регистрирани на територията на Природен парк „Сините камъни“"}
{"url": "http://www.focus-news.net/news/2018/08/29/2561106/rosen-peevski-arheolog-arheologicheskata-nahodka-na-nos-kaliakra-e-mnogo-interesna-i-s-golyama-nauchna-stoynost.html", "text": "Археологическата находка на нос Калиакра е много интересна и с голяма научна стойност. Това съобщи на пресконференцията в Община Каварна археологът Росен Пеевски, предаде кореспондентът на  Радио „Фокус” . „Актуалното при тази находка е, че е съкровище, което е комбинирано. В повечето от случаите ние откриваме само еднотипни съкровища. Дали ще са монети или предмети, или пък монети само сребърни, само златни, тук едно от най-интересните неща е, че всичко това е вкупом трезорирано. За нас това е много актуално, защото някои предмети, които са неустановени, т.е. с неустановено използване, много добре може да се датират спрямо другите предмети, които са вътре“, каза специалистът. По думите му едни от най-интересните са златните, венециански монети. Всички тези факти насочват към собственика на хранилището на ценни предмети и самата история на полуострова. Екипът от специалисти се надява Община Каварна да осигури добра охрана на мястото, за да бъде ограничен достъпът на иманяри до района. Това лято при разкопките са открити още 30 находки, които предстои да бъдат описани. Сред тях е интересен фрагмент с изображение на светец, който предстои да бъде определен. Открити са дребни предмети в гробовете и около тях.  \r\nЖулиета НИКОЛОВА", "date": "2018.08.29", "title": "Росен Пеевски, археолог: Археологическата находка на нос Калиакра е много интересна и с голяма научна стойност"}
{"url": "http://www.focus-news.net/news/2018/08/29/2561102/sergey-genchev-speleolog-11-vida-prilepi-obitavat-yagodinskata-peshtera-v-rodopite.html", "text": "Прилепите в България са над 32 вида по изследване на български биоспелеолози, като в „Ягодинската пещера“ могат да се срещнат 11 вида. Това каза за  Радио „Фокус“ – Смолян  Сергей Генчев – спелеолог и уредник на обекта. Прилепите в пещерата са дългоух, малък нощник, голям нощник и други. Генчев уточни, че малките на прилепите са се родили през юни и вече правят първите опити за летене. „Те са неопитни и понякога излизат през деня и ги наблюдаваме как прехвърчат покрай нас. Годишно летящите бозайници раждат само по едно прилепче и подобно на хората носят своите малки по девет месеца“, обясни спелеологът. Прилепите се хранят предимно с насекоми, като малка част от тях предпочитат плодове. Те унищожават комари, мухи, нощни пеперуди.  \r\n„Те са добри приятели – еколози, които ни спасяват от множеството вредители около нас. Доказано е, че там, където има пещери и има много повече прилепи, растителността около тези места не боледува. Затова те са вписани в Червената книга, за да бъдат съхранени и опазени и тяхната популация да бъде запазена“, отбеляза Генчев. Той уточни, че освен еколози прилепите имат усет и за промяна в метеорологичните условия. По думите му, когато времето извън пещерите е лошо и вали дъжд, те не напускат мястото си и не излизат навън да ловуват. Те се влияят и от аномалии във времето. През зимата изпадат в летаргия при минус 6 градуса. Ако обаче през декември, когато обикновено заспиват е топло, се обърква и начина им на заспиване. През зимата те спят заедно с малките си, но въпреки това малките се хранят по малко от своите майки, допълни Генчев. \r\nТой подчерта, че полагат големи усилия, за да опазват популацията на прилепи в пещерата и околните по-малки пещери в района. При посещения на туристи в „Ягодинската пещера“, те се предупреждават, минавайки покрай местата с по-голяма популация на прилепи да бъдат тихи и да не вдигат шум. Въпреки това „Ягодинската пещера“ е много голяма и има 9-километров неосветен участък, в който не се извършват посещения на туристи и повечето от прилепите са се установили в това пространство. Генчев каза още, че прилепите трябва да се опазват, тъй като в България техните основни врагове са човекът и бухалът. \r\nНели ГЕРГЬОВСКА", "date": "2018.08.29", "title": "Сергей Генчев, спелеолог: 11 вида прилепи обитават „Ягодинската пещера“ в Родопите"}
{"url": "http://www.focus-news.net/news/2018/08/29/2561110/sport-monako-privleche-germanski-natsional.html", "text": "Монако привлече германският национал Бенямин Хенрихс от Байер Леверкузен. Договорът на десния бек е за 5 години и според неофициална информация трансферната сума е 20 млн. евро плюс 5 млн. евро бонуси. През миналия сезон футболистът изигра 23 мача за германския отбор и 3 мача за националния отбор на Германия.", "date": "2018.08.29", "title": "Спорт: Монако привлече германски национал"}
{"url": "http://www.focus-news.net/news/2018/08/29/2561107/georgi-parvanov-abv-izbarza-se-s-obyavyavaneto-na-kraya-na-makedonizma-predi-godina-tova-beshe-golyama-greshka.html", "text": "Избърза се с обявяването на края на македонизма преди година, това беше голяма грешка. Това каза президентът на Република България в периода 2002-2012 г. и основател на АБВ Георги Първанов по време на пресконференция, предаде репортер на  Агенция „Фокус“.  Според него македонският премиер Зоран Заев не би могъл да се откаже от македонизма, а да извади антибългарското жило на македонизма. „Да го изчисти от антибългарския му характер и насоченост и това би имало исторически характер“, заяви още Първанов. Според него трябва да се изпълни с реално съдържание разбирането за общата ни история. „Темата за българо-македонските отношения – настояще и перспективи. Тема, по която в рамките на месеца припламна гореща, дори бурна дискусия. За мнозина това беше неочаквано. Ние от АБВ предполагахме, че ще има такъв развой на събитията, включително и на вътрешния, и на двустранния диалог и дебат. Поводът за този дебат спомняте си беше изказването на Зоран Заев, че Илинденското въстание е македонско. Г-н Заев ни разреши да отбележим този забележителен факт от нашата история. Само припомням онова, което последва. Г-жа Нинова гневно призова премиерът Борисов да каже историческата истина, но тя самата не каза каква е истината. Г-н Борисов като премиер скръцна със зъби и припомни, че след Илинден може да дойде Видовден, т.е. да дойде време, в което ние да се произнесем по членството на Македония в НАТО и ЕС. Признавам аз не разбрах каква е българската официална позиция. Целта на днешното събиране, на пресконференцията е ние да предложим свой прочит, своя версия и както сега е модерно да се казва – своя визия за македонската политика на България. Сега, защото след месеци може да се окаже късно“, заяви още Първанов. Той обърна внимание, че на 1 август миналата година Зоран Заев е игнорирал българите в изброяването на участниците в Илинденското въстание и българите, които са присъствали не са реагирали. Според него още когато е изявил идеята за новото име, Зоран Заев е очертал посоката. „Идеята за Илинденска Македония не мина, защото против бяха гърците. Заради тяхната съпротива и се лаская от мисълта, че и ние сме допринесли малко от АБВ, но още тогава се видя, че това е новата философия, новата политика, когато става дума за македонската идентичност. Гърция постигна своето – отказа Македония от разбирането за античния характер на нейната история, но това създава повече фронт, уви по отношение на българската част от историята на Македония\", допълни още президентът в периода 2002-2012.  \r\nДеница КИТАНОВА", "date": "2018.08.29", "title": "Георги Първанов, АБВ: Избърза се с обявяването на края на македонизма преди година, това беше голяма грешка"}
{"url": "http://www.focus-news.net/news/2018/08/29/2561111/elen-gerdzhikov-sos-asotsiatsiyata-na-evropeyskite-gradove-na-sporta-izbra-yordanka-fandakova-za-svoy-pocheten-prezident-za-2019-godina.html", "text": "Асоциацията на европейските градове на спорта избра г-жа Фандъкова за почетен президент на асоциацията за 2019 година. Това каза председателят на Столичен общински съвет и председател на Фондация „София – Европейска столица на спорта“ Елен Герджиков по време на пресконференция за обявяването на запазването на титлата „Европейска столица на спорта“ и представянето на програмата от спортни прояви на Фондацията за 2019 г., предаде репортер на  Агенция „Фокус“ . „Фондация „София – Европейска столица на спорта“ продължава своята дейност и през 2019 г. София като спечелила титлата „Европейска столица на спорта“ постоянно, а не само за 2018 година ще продължи да инвестира и фокусира своите усилия върху това да развива масовия спорт и да създава условия за спорт в града“, допълни той. „Асоциацията на европейските градове на спорта избира г-жа Фандъкова за почетен президент на асоциацията за 2019 година. Тя ще получи тази титла на 4 декември, когато ние ще предадем официално домакинството на следващата европейска столица на спорта – Будапеща“, заяви още Герджиков. „С дейността си Фондация „София – Европейска столица на спорта“ приоритизира това къде да се наблегне във финансирането на нови инфраструктурни обекти. Другата страна на работата на фондацията е изработването и осъществяването на спортния календар. До края на годината ще направим календара със събитията за 2019 година. Основните събития, които предвижда програмата до края на тази година са Световното първенство по художествена гимнастика и световното първенство по волейбол. Тези, които са част от календара на „София – Европейска столица на спорта“ са на 21 и 23 септември, където в Княжевската градина предстои „Екстрийм фест“. На 23 септември във Витоша ще има бягане от Бояна до хижа Алеко“, заяви още той.  \r\nЦветелин ДИМИТРОВ", "date": "2018.08.29", "title": "Елен Герджиков, СОС: Асоциацията на европейските градове на спорта избра Йорданка Фандъкова за свой почетен президент за 2019 година"}
{"url": "http://www.focus-news.net/news/2018/08/29/2561108/petar-rusev-spasitel-na-plazha-v-burgas-zhalt-e-flagat-kam-tozi-moment-valnenieto-na-moreto-e-okolo-2-bala.html", "text": "Жълт е флагът към този момент на бургаския плаж, вълнението на морето е около два бала. Това каза за  Радио „Фокус“ – Бургас  Петър Русев, старши спасител на плажа в Бургас. По думите му има и вятър, така че всеки момент може сигнализацията да стане червена. „Морето все още е много опасно. Има мъртво вълнение и дупки по дъното“, посочи още Русев. Той допълни, че от понеделник ще има ново разпределение на спасителните постове на бургаския плаж. \r\nВеселина НИКОЛОВА", "date": "2018.08.29", "title": "Петър Русев, спасител на плажа в Бургас: Жълт е флагът към този момент, вълнението на морето е около 2 бала"}
{"url": "http://www.focus-news.net/news/2018/08/29/2561112/dobrich-nefritenata-ukrasa-za-kolan-shte-bade-eksponirana-v-istoricheskiya-muzey-v-kavarna-prez-septemvri.html", "text": "През месец септември нефритената украса за колан, открита миналото археологическо лято на нос Калиакра, ще бъде експонирана в Историческия музей в Каварна. Това каза на пресконференция в Община Каварна Панко Георгиев, директор на Историческия музей в града, предаде кореспондентът на  Радио „Фокус” . „Музейната витрина е един прозорец към миналото и бъдещето, защото по този начин формираме интереси в децата и подрастващото поколение. Тази находка, колкото и висока научна стойност да има, тя вълнува със своето съдържание – гърне със злато и сребро и накити. Така че всяко дете дори без да му обясняваме научната стойност на откритието, ще дойде в музея, за да види за какво става дума“, посочи Панко Георгиев.  \r\nСъс задоволство той заяви, че след съобщението за археологическата находка няколкократно се е повишила посещаемостта не само на нос Калиакра, но и на музея в Каварна. Георгиев коментира, че експонирането на ценната находка от това лято в Историческия музей в Каварна изисква сериозен финансов ресурс, за да бъде обезпечено нейното съхраняване. Едва догодина след като бъдат предприети нужните мерки в тази посока ще бъде представено в музея и съкровището, открито от археолозите това лято.  \r\nЖулиета НИКОЛОВА", "date": "2018.08.29", "title": "Добрич: Нефритената украса за колан ще бъде експонирана в Историческия музей в Каварна през септември"}
{"url": "http://www.focus-news.net/news/2018/08/29/2561071/nsi-prez-avgust-2018-g-stopanskata-konyunktura-v-stranata-se-otsenyava-kato-neblagopriyatna-obshtiyat-pokazatel-na-biznes-klimata-namalyava-s-29-punkta-spryamo-nivoto-si-ot-yuli.html", "text": "През август 2018 г. стопанската конюнктура в страната се оценява като неблагоприятна. Общият показател на бизнес климата намалява с 2.9 пункта спрямо нивото си от юли, като понижение на показателя е регистрирано във всички наблюдавани сектори - промишленост, строителство, търговия на дребно и услуги. Това съобщиха от  Националния статистически институт  (НСИ). \r\nСъставният показател „бизнес климат в промишлеността“ се понижава с 1.9 пункта, което се дължи на влошените очаквания на промишлените предприемачи за бизнес състоянието на предприятията през следващите шест месеца. Анкетата регистрира подобрение на осигуреността на производството с поръчки, но това не е съпроводено с повишени очаквания за производствената активност през следващите три месеца. Несигурната икономическа среда и недостигът на работна сила остават основните пречки за развитието на бизнеса, посочени съответно от 37.7 и 33.7% от предприятията. По отношение на продажните цени в промишлеността мениджърите прогнозират запазване на тяхното равнище през следващите три месеца. \r\nПрез август съставният показател „бизнес климат в строителството“ спада с 3.8 пункта в резултат на по-резервираните оценки и очаквания на строителните предприемачи за бизнес състоянието на предприятията. Мненията им относно настоящата строителна активност се подобряват в сравнение с последния месец, докато прогнозите им за следващите три месеца са дейността да се задържи на същото равнище. През август анкетата отчита засилване на негативното влияние на факторите „недостиг на работна сила“ и „конкуренция в бранша“, които изместват на трето място затрудненията на предприятията, свързани с несигурната икономическа. Относно продажните цени в строителството преобладаващите очаквания на мениджърите са те да останат без промяна през следващите три месеца. \r\nСъставният показател „бизнес климат в търговията на дребно“ намалява с 4.0 пункта, което се дължи на изместване на оценките и очакванията на търговците на дребно за бизнес състоянието на предприятията от „по-добро“ към запазване на „същото“. Мненията им за обема на продажбите през последните три месеца, както и очакванията им за следващите три месеца са по-неблагоприятни. Най-сериозният проблем, затрудняващ дейността на предприятията, остава конкуренцията в бранша, следван от несигурната икономическа среда и недостатъчното търсене. По отношение на продажните цени по-голяма част от търговците предвиждат запазване на тяхното равнище през следващите три месеца. \r\nПрез август съставният показател „бизнес климат в сектора на услугите“ се понижава с 2.8 пункта в резултат на по-неблагоприятните очаквания на мениджърите за бизнес състоянието на предприятията през следващите шест месеца. Същевременно обаче мненията им за настоящото и очакваното търсене на услуги са по-оптимистични. Основните пречки за бизнеса продължават да бъдат свързани с конкуренцията в бранша и несигурната икономическа среда, като през последния месец се наблюдава намаление на негативното въздействие на втория фактор. Очакванията на мениджърите относно продажните цени в сектора на услугите са те да останат без промяна през следващите три месеца.", "date": "2018.08.29", "title": "НСИ: През август 2018 г. стопанската конюнктура в страната се оценява като неблагоприятна, общият показател на бизнес климата намалява с 2.9 пункта спрямо нивото си от юли"}
{"url": "http://www.focus-news.net/news/2018/08/29/2561115/elen-gerdzhikov-sos-na-29-septemvri-sofiya-za-parvi-pat-shte-se-vklyuchi-v-evropeyskata-nosht-na-sporta.html", "text": "На 29 септември София за първи път ще се включи в европейската нощ на спорта. Това каза председателят на Столичния общински съвет и председател на Фондация „София – Европейска столица на спорта“ Елен Герджиков по време на пресконференция за запазването на титлата „Европейска столица на спорта“ и представянето на програмата от спортни прояви на Фондацията за 2019 г., предаде репортер на  Агенция „Фокус“ . „Правим събитие, каквото не е правено до сега, а именно скоростна обиколна на НДК с велосипеди и бягане, скоростно изкачване на сградата на НДК, ориентиране в сграда, както и издигане с балон и скок с бънджи. Тези събития ще се случат на 29 септември през нощта. Очакваме голям интерес и голяма посещаемост. 6 и 7 октомври ще има Международен турнир по петанк. На 13 декември ще се състои коледен празник „Да подкрепим колективните спортове“ в зала „Арена Армеец“. На 4 декември в Брюксел е официалната церемония на ASEC Europe, в която се предава знамето на следващата столица на спорта и на която г-жа Фандъкова ще бъде избрана за почетен председател на асоциацията“, заяви още той. \r\nЦветелин ДИМИТРОВ", "date": "2018.08.29", "title": "Елен Герджиков, СОС: На 29 септември София за първи път ще се включи в европейската нощ на спорта"}
{"url": "http://www.focus-news.net/news/2018/08/29/2561114/mon-nay-mnogo-zrelostnitsi-sa-polozhili-izpit-po-biologiya-i-zdravno-obrazovanie-na-vtorata-zadalzhitelna-matura-po-predmet-po-izbor.html", "text": "Най-много зрелостници – 1124, са положили днес зрелостен изпит по биология и здравно образование. На втората задължителна матура по предмет по избор са се явили общо 2825 души. Те са писали по вариант 2, изтеглен от репортера на в. „АзБуки“ Зина Соколова. Това съобщиха от пресцентъра на  Министерството на образованието и науката  (МОН). \r\nСлед биологията най-предпочитан е  в предметът география и икономика, като на изпита са се явили 993 младежи. Над 350 зрелостници са решавали тест по философия. По един кандидат се е явил на френски, испански и италиански език.  \r\nУтре сесията август-септември продължава с матурите по желание. За участие в тях заявления са подали 11 зрелостници.", "date": "2018.08.29", "title": "МОН: Най-много зрелостници са положили  изпит по биология и здравно образование на втората задължителна матура по предмет по избор"}
{"url": "http://www.focus-news.net/news/2018/08/29/2561116/veliko-tarnovo-podnovyavat-markirovkata-na-peshehodnite-pateki-v-grada.html", "text": "Започна освежаване на пешеходните пътеки във Велико Търново. Дейността се извършва съобразно новите правила, въведени с Наредбата за сигнализация на пътищата с пътна маркировка. Това съобщиха от пресцентъра на  Община Велико Търново . \r\nВ кръстовищата със светофарна сигнализация се премахват пешеходните пътеките тип М8.1 („Зебра“), а на тяхно място се разчертават пешеходни пътеки от вида M8.2 - с две бели пресечни линии. За заличаването на „зебрите“ се използва специална боя за пътна маркировка, чийто сив цвят се слива с асфалта. Добавките в състава й повишават сцеплението с асфалта и действат превантивно спрямо рисковете от подхлъзване.  \r\nНа всички пешеходни пътеки ще бъдат нанесени предупредителни надписи „Погледни“ и съпътстващите ги две стрелки за посоките на движение. \r\nПреди всяко от обозначените места за пресичане ще бъдат монтирани два вида пътни знаци – предупредителни A18 (между 30 и 50 метра преди всяка пешеходна пътека) и обозначаващи – Д17.", "date": "2018.08.29", "title": "Велико Търново: Подновяват маркировката на пешеходните пътеки в града"}
{"url": "http://www.focus-news.net/news/2018/08/29/2561113/georgi-parvanov-abv-realno-osnovanie-e-multidistsiplinarnata-komisiya-da-se-proiznese-po-debata-za-ilindenskoto-vastanie-koyto-sazdava-naprezhenie.html", "text": "Реално основание е Мултидисциплинарната комисия да се произнесе по дебата за Илинденското въстание, който създава напрежение. Това каза президентът на Република България в периода 2002-2012 г. и основател на АБВ Георги Първанов по време на пресконференция, предаде репортер на  Агенция „Фокус“.   По думите на Първанов тази тема създава напрежение между управляващи и опозиция. Според него  такива въпроси трябва да се решават своевременно. „Колко години комисията, създадена по договора трябва да чака, за да се произнесе по някои от важните стратегически или актуални въпроси? Какво по-реално основание комисията да има своята позиция от този дебат, който създава напрежение между управляващите, между управляващи и опозиция“, допълни Георги Първанов. „В крайна сметка Македонската държава израства от вековната снага на България. По думите му това не е основание за претенция, а основание да ги подкрепяме, да разчитат на нас, без патернализъм. Първанов напомни, че и България е признала Македония под конституционното й име.  \r\nПредседателят на АБВ  - Младежи за София Пламена Заячка допълни, че интердисциплинарната комисия е създадена във връзка с договора за добросъседство. „Тя се събра за първи път май месец тази година, да си приеме вътрешния правилник. Не е ясно къде се е събрала, защото офис няма официално. Ние от АБВ пускахме към нея нашите две позиции и за Илинденска Македония и за Северна Македония“, допълни още Заячка.  \r\nДеница КИТАНОВА", "date": "2018.08.29", "title": "Георги Първанов, АБВ: Реално основание е Мултидисциплинарната комисия да се произнесе по дебата за Илинденското въстание, който създава напрежение"}
{"url": "http://www.focus-news.net/news/2018/08/29/2561118/api-otpravi-iskane-do-patna-politsiya-do-zavarshvaneto-na-remonta-na-pat-i-5-ruse-byala-v-uchastaka-da-ima-politseyski-patrul.html", "text": "В момента се ремонтират близо 15 км от път I-5 Русе - Бяла, в участъка от разклона за село Пиргово до отбивката за Две могили. Това съобщиха от пресцентъра на  Агенция „Пътна инфраструктура“  (АПИ). Отсечката е на биндер, предстои полагането на последния асфалтов пласт и поради това е без пътна маркировка. По време на ремонтните дейности е въведена временна организация на движението, която е съгласувана от „Пътна полиция“. Поставени са необходимите пътни знаци и скоростта на движение е ограничена до 50 км/ч, която не се спазва от голяма част от шофьорите. В тази връзка Агенция „Пътна инфраструктура“ е отправила искане до „Пътна полиция“ до приключването на строителните дейности, които се предвиждат да бъдат до 30 септември, в района на отсечката да има постоянно полицейски патрул, който да следи за стриктното спазване на правилата за движение. \r\nАгенция „Пътна инфрластруктура“ апелира шофьорите да спазват правилата за движение и въведената временна организация по време на извършващите се и в момента ремонтни дейности.", "date": "2018.08.29", "title": "АПИ отправи искане до „Пътна полиция“ до завършването на ремонта на път I-5 Русе - Бяла в участъка да има полицейски патрул"}
{"url": "http://www.focus-news.net/news/2018/08/29/2561101/afp-izrael-obyavi-che-shte-prodalzhi-s-atakite-sreshtu-iranski-tseli-v-siriya.html", "text": "Израел в сряда заплаши, че ще продължи да нанася удари по ирански военни цели в Сирия, след като двете мюсюлмански страни подписаха договор за военно сътрудничество, предава  AFP . \r\n„Договорът, подписан между (сирийския президент) Башар Асад и Иран е предизвикателство спрямо Израел: Нашият отговор ще е категоричен и ясен“, заяви министърът на разузнаването на еврейската държава Израел Катц по държавното радио на страната. \r\n„Няма да допуснем Израел да се установи военно в Сирия“, обясни той. \r\n„Ще реагираме в Сирия с цялата ни мощ срещу всяка иранска цел, която заплашва Израел и ако противовъздушната отбрана на сирийската армия се намеси срещу нас, ще плати скъпо“, предупреди министърът. \r\nВоенното аташе на Иран в Дамаск заяви във вторник, че военните съветници на страната ще останат в Сирия на основание на споразумението за военно сътрудничество, подписано в понеделник. \r\n„Подкрепата за териториалния интегритет и независимостта на Сирия са основа на договора“, поясни бригаден генерал Аболгасем Алинеджад. \r\nПревод и редакция:", "date": "2018.08.29", "title": "AFP: Израел обяви, че ще продължи с атаките срещу ирански цели в Сирия"}
{"url": "http://www.focus-news.net/news/2018/08/29/2561122/bdzh-shte-osiguri-bezplatnoto-patuvane-do-moreto-na-detsa-v-neravnostoyno-polozhenie-ot-grad-pordim.html", "text": "„БДЖ – Пътнически превози” ЕООД за поредна година ще осигури безплатното пътуване до морето на деца от СУ „Св. Св. Кирил и Методий” в град Пордим. Това съобщиха от пресцентъра на  БДЖ . По инициатива на Национално сдружение на сираците в България (НССБ) малчуганите ще прекарат част от лятната си ваканция в курортен комплекс Албена.  \r\nУтре, 30 август, с влак от Плевен до Варна ще пътуват 34 деца в неравностойно положение и техните придружители. БДЖ ще осигури и прибирането на децата в град Плевен в деня след приключването на летния лагер (6 септември).  \r\nРъководството на националния железопътен превозвач винаги е подкрепяло инициативите за социална адаптация и интеграция на децата, лишени от родителска грижа, зачитането на техните права като пълноценни граждани на нашето общество, както и правото им на качествен и достоен живот.", "date": "2018.08.29", "title": "БДЖ ще осигури безплатното пътуване до морето на деца в неравностойно положение от град Пордим"}
{"url": "http://www.focus-news.net/news/2018/08/29/2561121/elen-gerdzhikov-sos-planirame-kato-eksperiment-da-se-pusnat-dopalnitelni-transportni-izletni-linii-do-vitosha.html", "text": "Планираме като експеримент да се пуснат допълнителни транспортни излетни линии до Витоша. Това каза председателят на Столичен общински съвет и председател на Фондация „София – Европейска столица на спорта“ Елен Герджиков по време на пресконференция, предаде репортер на  Агенция „Фокус“ . „Нашата работна група работи много усилено за подобряване на достъпа и използването на Витоша като дестинация за спорт, туризъм и отдих. Опитваме се да бъдем медиатор с институциите, за да предлагаме решения за подобряването на достъп до планината. Освен подобрения достъп и новите автобуси, планираме като експеримент да се пуснат допълнителни излетни линии като част от работата на инициативата „Зелена София“. Вече по тази инициатива се осъществи проект с електрически велосипеди, които  могат да бъдат наети от паркинга пред НИМ с цел да се посети Витоша за хора, за които изкачването с конвенционален велосипед е трудно. Като развитие на тази инициатива се планира пространството пред НИМ да се използва като буферен паркинг за хората, които посещават Витоша. За целта трябва да има линия, която да тръгва от там и да стига до „Златните мостове“. В момента се разработва тази идея. Надявам се да успеем да я осъществим в края на летния сезон“, каза още председателят на СОС.  \r\nЦветелин ДИМИТРОВ", "date": "2018.08.29", "title": "Елен Герджиков, СОС: Планираме като експеримент да се пуснат допълнителни транспортни излетни линии до Витоша"}
{"url": "http://www.focus-news.net/news/2018/08/29/2561098/vitsepremierat-tomislav-donchev-vsichki-sluzhbi-koito-imat-otnoshenie-kam-temata-patna-bezopasnost-shte-badat-konsolidirani-v-edno-zveno-s-kontrolni-funktsii.html", "text": "Всички служби, които имат отношение към темата \"Пътна безопасност\", ще бъдат консолидирани в едно звено с контролни функции. Това стана ясно от думите на вицепремиера Томислав Дончев на брифинг в Министерски съвет, след среща на институциите при премиера Бойко Борисов на тема „Пътна безопасност“, предаде репортер на  Агенция „Фокус“.  „Проведохме поредна среща при министър-председателя на тема „Пътна безопасност“. Дискутирахме темата не само на ниво микромениджмънт и конкретен участък, не само на ниво как трябва да стане по-ефективен контролът на една или друга държавна структура, а и по какъв начин е редно да се промени целият корпус на държавното управление по темата“, отбеляза Дончев. „Ако всички сме единодушни в нещо, то е, че промяна трябва. Всички служби и функции, които имат отношение по темата, които се намират в МВР, Министерството на транспорта, Министерството на регионалното развитие,  АПИ и други ведомства, включително Министерството на образованието, да се консолидират в една структура, която да има преки отговорности, свързани с политиката за пътна безопасност. По този начин няма да има типичното разделение на отговорностите и сложния въпрос от всяко ведомство кой е най-отговорен за нередност или инцидент“, заяви вицепремиерът. По думите му предстои работа по темата с оглед конкретизиране на редица детайли. „Ако искаме едно такова звено да е ефективно, трябва да имаме много фин баланс на неговите правомощия, спрямо отговорностите на всички останали институции“, уточни той. Дончев разясни, че основната функция на това звено ще е да упражнява силен контрол на всички останали  държавни служби по темата „Пътна безопасност“, за да си вършат по-добре работата. „Звено, което ще има отговорността да прави политики в тази сфера. Буквално от днес започваме техническата работа по темата, за да не губим време и да излезем с конкретно предложение, включително законодателно“, каза още той.", "date": "2018.08.29", "title": "Вицепремиерът Томислав Дончев: Всички служби, които имат отношение към темата \"Пътна безопасност\", ще бъдат консолидирани в едно звено с контролни функции"}
{"url": "http://www.focus-news.net/news/2018/08/29/2561125/do-15-noemvri-shte-zaraboti-tsentralno-hranilishte-za-rezervni-kopiya-na-dannite-ot-sistemite-i-registrite.html", "text": "Правителството утвърди план за защита и съхранение на данни на критичните системи и регистри в България чрез създаване на хранилище за резервни копия, съобщиха от  правителствената информационна служба. \r\nПланът предвижда разширяване на капацитета и функционалностите на съществуващото хранилище, разположено в Основния център за данни на електронното управление. Там ще се съхраняват резервни копия по утвърдена от всяка администрация процедура. Към момента системите и регистрите са разположени върху инфраструктура, която се поддържа, управлява и развива от административните органи, отговарящи за тях. До 10 септември т.г. институциите следва да изпратят на председателя на Държавна агенция „Електронно управление“ (ДАЕУ) изготвените от тях детайлни процедури за създаване на резервни копия и възстановяване на данни. \r\nСъщо в срок до 10 септември председателят на ДАЕУ и отговорните администрации ще извършат анализ на потенциалните рискове по отношение на преносния капацитет на Единната електронна съобщителна мрежа (ЕЕСМ). За трансфера на резервните копия към и от хранилището ще се използва именно тази мрежа.  \r\nДо 15 ноември 2018 г. ще бъде обезпечен необходимият капацитет за работа на хранилището. Административните органи ще получават пространство, където задължително да съхраняват резервно копие по утвърдената процедура. Отговорността за целостта и сигурността, включително криптографска, на резервните копия на данни е на съответната администрация. ДАЕУ ще осигурява физическата, комуникационната и инженерно-техническата сигурност, необходима за съхраняване на копията в Основния център на е-управлението.", "date": "2018.08.29", "title": "До 15 ноември ще заработи централно хранилище за резервни копия на данните от системите и регистрите"}
{"url": "http://www.focus-news.net/news/2018/08/29/2561119/babh-vavedeni-sa-dopalnitelni-merki-za-preventsiya-na-afrikanskata-chuma-po-svinete.html", "text": "Във връзка с постоянните промени в епизоотичната обстановка в Европейския съюз и опасността от засягане на България от африканска чума по свинете (АЧС) Българската агенция по безопасност на храните (БАБХ) повишава нивото на мерки, които предприема с цел превенция на заболяването. Това съобщиха от пресцентъра на  БАБХ . \r\nОт 21 август 2018 г. със заповед № РД 11-1638/ 21.08.2018 г. на изпълнителния директор на БАБХ е въведен засилен контрол в: \r\n-\tзаведения за обществено хранене (ЗОХ); \r\n-\tобекти за междинно съхранение на СЖП и моторни превозни средства за превоз на СЖП. \r\nПри проверките се обхваща начина на отделяне, идентифициране и проследяване на всички отпадъци от храни от животински произход (вкл. и кухненските отпадъци), наричани странични животински продукти (СЖП). Проверяват се условията на съхранение и начина на унищожаване на СЖП и в двата вида обекти. Задължително е унищожаването на  всички СЖП да става чрез обезвреждане по методите, посочени в Регламент (ЕО) № 1069/ 2009 в екарисаж или в инсталации за изгаряне и съвместно изгаряне, регистрирани в областните дирекции по безопасност на храните.  \r\nПрез първата седмица от действието на заповедта са извършени 177 проверки. Издадени са 69 предписания за отстраняване на констатирани несъответствия.", "date": "2018.08.29", "title": "БАБХ: Въведени са допълнителни мерки за превенция на африканската чума по свинете"}
{"url": "http://www.focus-news.net/news/2018/08/29/2561109/rumen-petkov-abv-za-bsp-tsinizam-e-da-se-katerish-kam-vlastta-po-trupovete-na-tragichno-zaginalite-hora-kray-svoge.html", "text": "Цинизъм е да се катериш към властта по труповете на трагично загиналите хора край Своге. Това каза председателят на АБВ Румен Петков по време на пресконференция във връзка с изявленията на лидера на БСП Корнелия Нинова за катастрофата край Своге и поисканите оставки, предаде репортер на  Агенция „Фокус“.   „Такава арогантност преди да е завършила проверката, преди да е ясна вината на участниците в събитието. Това са тези, които са изградили пътното съоръжение; тези, които са го приели, защото се говори, че то е прието с 20 подписа, т.е. 20-членна е била групата, която го е въвела в експлоатация и тези, които впоследствие са издали сертификата му“, каза Петков и поясни, че според него става дума за различни правителства. По думите му да се заема такава позиция е цинизъм, който трябва да бъде показан на обществото във всичките му измерения и нагли параметри. \r\nНа въпрос дали като партии с обща история БСП и АБВ могат да направят коалиция за евроизборите, Петков отговори, че е рано да се мисли за коалиция, но не изключи възможността за предсрочни такива.  \r\nДеница КИТАНОВА", "date": "2018.08.29", "title": "Румен Петков, АБВ, за БСП: Цинизъм е да се катериш към властта по труповете на трагично загиналите хора край Своге"}
{"url": "http://www.focus-news.net/news/2018/08/29/2561126/otpuskat-se-1-684-leva-za-rehabilitatsiya-na-voennoinvalidi.html", "text": "Правителството одобри допълнителен трансфер в размер на 1 684 лв. по бюджета на държавното обществено осигуряване за 2018 година. Това съобщиха от  правителствената информационна служба. . Със средствата ще се разплатят извършени разходи за престой и ползване на дейности и услуги в базите на „Профилактика, рехабилитация и отдих“ ЕАД от правоимащи лица по Закона за военноинвалидите и военнопострадалите.", "date": "2018.08.29", "title": "Отпускат се 1 684 лева за рехабилитация на военноинвалиди"}
{"url": "http://www.focus-news.net/news/2018/08/29/2561124/kmetat-na-sofiya-yordanka-fandakova-ima-interesi-koito-neprekasnato-podbuzhdat-obzhalvaniya-po-izgrazhdane-na-sistemata-ot-gradski-velosipedi.html", "text": "Има интереси, които непрекъснато подбуждат обжалвания по изграждане на системата от градски велосипеди. Това каза кметът на София Йорданка Фандъкова по време на пресконференция, предаде репортер на  Агенция „Фокус“ . „Преди 2-3 години беше обявена процедурата за изграждане на системата от градски велосипеди. Беше проведен конкурсът и след това много дълги обжалвания ни забавиха с години. За това аз вече обявих, че нямам много надежда в тези процедури, защото очевидно има някакви интереси, които непрекъснато подбуждат всякакви спорове и обжалвания. Работим по друг вариант към момента, в който Общината ще има възможност да изгражда такава система. Надявам се, че ще можем да интегрираме в общата система на градски велосипеди и електрически такива“, заяви още тя.", "date": "2018.08.29", "title": "Кметът на София Йорданка Фандъкова: Има интереси, които непрекъснато подбуждат обжалвания по изграждане на системата от градски велосипеди"}
{"url": "http://www.focus-news.net/news/2018/08/29/2561104/rumen-petkov-abv-sled-priklyuchvaneto-na-proverkata-na-tragichniya-intsident-kray-svoge-tya-tryabva-da-se-razshiri-i-za-vsichki-patni-saorazheniya-stroeni-prez-poslednite-10-godini.html", "text": "След приключването на проверката на трагичния инцидент край Своге - тя трябва да се разшири и за всички пътни съоръжения, строени през последните 10 години. Това каза председателят на АБВ Румен Петков по време на пресконференция във връзка с изявленията на лидера на БСП Корнелия Нинова за катастрофата край Своге и поисканите оставки, предаде репортер на  Агенция „Фокус“.  „Задължително е разследващите органи и институциите, които имат отношение по оценката на събитията от възможни извършени нарушения от водача на МПС, през състоянието на пътната настилка, през състоянието на МПС-то да бъде извършена детайлна проверка, каквато върви и няма как да не приветстваме това, което излиза в публичното пространство като резултат от проверката. Просто трябва да се извърви пътят докрай“, поясни Петков. Председателят на АБВ заяви, че ще настоява такъв тип проверки да бъдат направени на всички пътни съоръжения, строени през последните десет години. „2007-2008 г. по инициатива на тогавашния зам.-министър Димчо Михалевски, беше започната такава проверка, която констатира на някои от ключовите места на страната сериозни нарушения“, допълни още Петков.  \r\nДеница КИТАНОВА", "date": "2018.08.29", "title": "Румен Петков, АБВ: След приключването на проверката на трагичния инцидент край Своге - тя трябва да се разшири и за всички пътни съоръжения, строени през последните 10 години"}
{"url": "http://www.focus-news.net/news/2018/08/29/2561128/balgariya-i-indiya-shte-si-satrudnichat-v-sferite-na-turizma-i-na-naukata-i-tehnologiite.html", "text": "Правителството одобри проект на Меморандум за разбирателство между министерствата на туризма на България и на Република Индия за сътрудничество в областта на туризма като основа за водене на преговори между двете държави. Това съобщиха от  правителствената информационна служба. \r\nБългария и Индия ще стимулират обмена на информация и опит в планирането на маркетинговите си стратегии в сектора. Поставя се фокус и върху възможностите за привличане на туристи от трети страни, включително от далечни пазари. Двете държави ще си партнират в подготовката и провеждането на международни изложения, панаири и други прояви, по време на които ще промотират общи туристически продукти и ще си сътрудничат за откриване на национални туристически информационни центрове. \r\nСпоразумението предвижда двете страни да си съдействат също за развитието на туристическата си инфраструктура. Те ще обменят информация за планирането и реализирането на проекти в туризма и за наличието на потенциални инвеститори в сектора, като ще си предоставят взаимно експертни разработки, анализи и други документи и информационни материали. \r\nПравителството одобри също така програма за сътрудничество в областта на науката и технологиите между Министерството на образованието и науката на България и Министерството на науката и технологиите на Република Индия за периода 2018-2021 г. Целта е да се улеснят механизмите за осъществяване на научно-техническо сътрудничество и провеждането на двустранни конкурси за съвместни проекти между български и индийски научни организации. Въз основа на програмата се предвижда до края на 2018 г. Фонд „Научни изследвания“ да обяви конкурс за двустранни научноизследователски проекти между България и Индия.  \r\nСред договорените области за сътрудничество са: информационни и комуникационни технологии; физика, включително лазерна наука и технологии, ядрена физика, астрономия; възобновяема енергия; науки за земята и климата; опазване на околната среда, включително управление на отпадъците; биотехнологии, земеделие и др.", "date": "2018.08.29", "title": "България и Индия ще си сътрудничат в сферите на туризма и на науката и технологиите"}
{"url": "http://www.focus-news.net/news/2018/08/29/2561129/osiguryavat-se-sredstva-za-obezpechavane-na-deynosti-svarzani-s-izdavaneto-na-lichni-dokumenti.html", "text": "Правителството одобри допълнителни разходи по бюджета на Министерството на вътрешните работи за 2018 г. в размер до 14 000 000 лв, съобщиха от  правителствената информационна служба.  Средствата са за финансово обезпечаване на сключени договори за изпълнение на дейности, свързани с издаването на българските лични документи. Разходите се осигуряват за сметка на предвидените средства по централния бюджет за настоящата година.", "date": "2018.08.29", "title": "Осигуряват се средства за обезпечаване на дейности, свързани с издаването на лични документи"}
{"url": "http://www.focus-news.net/news/2018/08/29/2561130/otpuskat-se-60-000-lv-za-prodalzhavane-na-arheologicheskite-prouchvaniya-na-herakleya-sintika.html", "text": "Правителството одобри допълнителни разходи по бюджета на Министерството на културата за 2018 г. Това съобщиха от  правителствената информационна служба.  Средствата в размер на 60 000 лева са свързани със спешната необходимост от продължаване на теренните археологически проучвания на един от най-значимите археологически обекти „Хераклея Синтика“ в местността Рупите, град Петрич.  \r\nАрхеологическата информация за „Хераклея Синтика“ обогатява съществено знанията за историята на Балканите през античността, както и за прехода към Средновековието. В дългосрочен план се цели именно да се проучи и покаже максимално най-голяма част от централния площад и околните му сгради както и театъра, който градът е притежавал.", "date": "2018.08.29", "title": "Отпускат се 60 000 лв. за продължаване на археологическите проучвания на  „Хераклея Синтика“"}
{"url": "http://www.focus-news.net/news/2018/08/29/2561131/mvnr-avtobus-s-balgarski-grazhdani-e-bil-zakasal-na-40-km-ot-srabsko-ungarskata-granitsa-osigureno-e-drugo-prevozno-sredstvo.html", "text": "Автобус с българи е закъсал на 40 км от сръбско-унгарската граница към 9.45 часа българско време тази сутрин. Още към 10.00-10.15 часа е станало ясно, че ще дойде друго превозно средство. В 11.30 часа пътниците са качени на друг автобус и са отпътували за Виена. Това съобщиха за  Агенция „Фокус“  от пресцентъра на МВнР. Към 13.30 часа автобусът е спрял за кратка почивка и към момента вече е на аутобана. Причината за аварията на автобуса е проблем с двигателя.  \r\nФирмата превозвач е обезщетила пътуващите и всички пътници са спокойни. Жената, която е подала сигнала до българското консулство, по-късно отново се е обадила, за да благодари за оказаната помощ.", "date": "2018.08.29", "title": "МВнР: Автобус с български граждани е бил закъсал на 40 км от сръбско-унгарската граница, осигурено е друго превозно средство"}
{"url": "http://www.focus-news.net/news/2018/08/29/2561132/nina-stavreva-kmet-na-kavarna-25-e-rastat-na-turistite-posetili-tova-lyato-kavarna-do-31-yuli.html", "text": "25% е ръстът на туристите, посетили това лято Каварна, до 31 юли. Това съобщи пред журналисти кметът на Каварна Нина Ставрева, предаде кореспондентът на  Радио „Фокус” . По думи на Ставрева Общината е доволна от туристическия летен сезон към момента въпреки температурните колебания и дъждовете, въпреки световното първенство по футбол. Според нея друга добра новина е, че туристите тази година удължават престоя си в Приморска Добруджа. Нина Ставрева уточни, че за сравнение, ако през 2017-та туристите са летували по 4 дни в Каварна, това лято престоят им е около 6 дни, сочат анализите към момента.  \r\nТя съобщи още, че има резервации и за месец септември, като надеждите са за добро метеорологично време. Ставрева каза също, че богатата лятна културна програма в Каварна ще приключи с Мидения и рибен фест, който започва в петък и ще продължи до 2 септември на площад „Защитата на Каварна“. Културният афиш на Община Каварна и за месец септември предлага интересни събития, като изложби, пленери и театрални постановки. Като успешен определя туристическия сезон кметът на морския град. Окончателен анализ ще бъде направен след неговото приключване. Най-многобройни тази година са били румънските туристи, за разлика от миналата, когато най-многочислени са били руските туристи. Летовници от Полша, Чехия, Словакия и скандинавските страни също са предпочели това лято Каварна за лятната си ваканция.  \r\nЖулиета НИКОЛОВА", "date": "2018.08.29", "title": "Нина Ставрева, кмет на Каварна: 25% е ръстът на туристите, посетили това лято Каварна, до 31 юли"}
{"url": "http://www.focus-news.net/news/2018/08/29/2561117/ministar-nikolay-nankov-za-intsidenta-kray-svoge-chastna-laboratoriya-e-odobryavala-materialite-s-koito-se-e-rabotilo-po-saotvetniya-uchastak.html", "text": "Частна лаборатория е одобрявала материалите, с които се е работило по участъка край Своге, където стана трагичния инцидент. Това каза министърът на регионалното развитие и благоустройството Николай Нанков на брифинг в Министерски съвет след среща на институциите при премиера Бойко Борисов на тема „Пътна безопасност“, предаде репортер на  Агенция „Фокус“ . \r\nНа въпрос дали ще се проверят другите участъци, в които фирмата „Мега Инвест Холд“  участва, министър Нанков отговори: „Вчера споменах, че участници в процеса с този случай не са един или двама. Трябва да бъдат проверени не само строителните фирми, участващи в консорциума, но и надзорници и, разбира се, и резидент инженерът. Споменах вчера, че ще направим и доста сериозен мониторинг, да речем паспортизация на пътищата в България. Предвиждаме и крути мерки, които ще обявим следващите дни. Няма да се спрем на една или две фирми, защото не е важно коя е фирмата.“ \r\nМинистър Нанков уточни, че частна лаборатория е одобрявала материалите, с които се е работило по съответния участък, тъй като такава е нормативно установената процедура. „Тя е установила на какви изисквания отговарят те, изпратила ги е само за становище на 27 юли 2014 г. на АПИ и пътят оттам нататък е приет по документи. Всички действия и бездействия на длъжностните лица по темата ще бъдат установявани като евентуални административни нарушения“, обясни той.", "date": "2018.08.29", "title": "Министър Николай Нанков за инцидента край Своге: Частна лаборатория е одобрявала материалите, с които се е работило по съответния участък"}
{"url": "http://www.focus-news.net/news/2018/08/29/2561134/balgariya-podkrepya-predlozhenieto-na-irlandiya-za-naznachavane-na-generalen-advokat-v-sada-na-es.html", "text": "Министерският съвет одобри българската позиция за заседанието на КОРЕПЕР II във формат Конференция на представителите на правителствата на държавите членки, което ще се проведе на 5 септември в Брюксел. Това съобщиха от  правителствената информационна служба. \r\nСъс своето решение правителството изразява подкрепата на България за направеното от Ирландия предложение за назначаване на Джерард Хоугън за генерален адвокат в Съда на ЕС за периода от 7 октомври 2018 г. до 6 октомври 2024 г. \r\nСъгласно член 253 от Договора за функционирането на Европейския съюз на всеки три години се извършва частична подмяна на съдиите и генералните адвокати в Съда на ЕС, като членовете, чийто мандат изтича, могат да бъдат преизбирани. На 6 октомври тази година изтичат мандатите на 14 съдии и петима генерални адвокати. \r\nСъдиите и генералните адвокати на Съда на ЕС се избират измежду личности, които представят всички гаранции за независимост и които отговарят на всички условия, изисквани в съответните им държави за заемане на най-висшите съдебни длъжности, или юристи с призната компетентност. Те се назначават по общо съгласие от правителствата на държавите членки за срок от шест години. \r\nПравителството одобри също така българската позиция за неформалното заседание на Съвета на ЕС по образование, младеж, култура и спорт (част „Младеж“), което ще се проведе на 3 септември във Виена. По време на срещата ще бъдат обсъдени теми като: глава „Младеж“ от програмата „Еразъм“, начини за улесняване на ползотворния диалог и участие в рамките на „Еразъм“ и Европейската стратегия за младежта, европейски младежки диалог.", "date": "2018.08.29", "title": "България подкрепя предложението на Ирландия за назначаване на генерален адвокат в Съда на ЕС"}
{"url": "http://www.focus-news.net/news/2018/08/29/2561136/varna-okrazhnata-prokuratura-predade-na-sad-narkoproizvoditel-prevarnal-apartament-pod-naem-v-narkooranzheriya.html", "text": "Окръжната прокуратура във Варна предаде на съд наркопроизводител, превърнал апартамент под наем в наркооранжерия и държал с цел разпространение голямо количество кокаин и марихуана. Това съобщиха от пресцентъра на  Апелативна прокуратура – Варна . На съд е предаден Стоян П., който ще отговаря за извършени две престъпления, свързани с наркотични вещества. \r\nНа 13 март 2017 г. при претърсване на апартамент под наем, нает от подсъдимия от руска гражданка, полицейските служители откриват наркооранжерия с марихуана в различен стадий, торове за отглеждането й , както и суха тревна маса. Общото количество, иззето при претърсването, е 1 кг 520 грама, чиято стойност възлиза на 9123 лева. Засяването  и отглеждането на марихуана е престъпление по член 354в, ал. 1 от НК.  \r\nСъщия ден при претърсването в апартамента, превърнат в наркооранжерия, полицията намира и 315 грама марихуана и 15,28 грама кокаин, като стойността на намерените високорискови наркотични вещества се оценява на 6174 лева. Наркотиците били разфасовани на дози. За държането с цел разпространение на марихуана и кокаин прокуратурата е повдигнала и второ обвинение на подсъдимия – по член 354а, ал. 1 от НК. \r\nСтоян П. е 28-годишен и е осъждан. Предстои делото срещу него да бъде насрочено за разглеждане във Варненския окръжен съд.", "date": "2018.08.29", "title": "Варна: Окръжната прокуратура предаде на съд наркопроизводител, превърнал апартамент под наем в наркооранжерия"}
{"url": "http://www.focus-news.net/news/2018/08/29/2561123/prezidentat-na-albaniya-ilir-meta-izlozhi-pozitsiyata-si-za-dialoga-belgrad-prishtina-v-ekskluzivno-intervyu-pred-albanian-daily-news.html", "text": "Всякакви дискусии и дебати, които помагат в разбирането и приемането на реалността, са добре дошли. Всяко отклонение от тази реалност може да предизвика емоции и популистка реторика и това не носи никаква полза, заяви в ексклузивно интервю пред  електронното издание Albanian Daily News  президентът на Република Албания Илир Мета. \r\nДокато дебатът за промените в границите вече няколко седмици е основната тема на диалога между Сърбия и Косово, тъй като президентът Александър Вучич и Хашим Тачи открито възприеха и насърчиха идеята, това предложение очевидно хвана неподготвени политиците и основните партии в Прищина. Въпреки множеството коментари и анализи в пресата, официалната Тирана остана до известна степен \"в очакване\", чакайки по-нататъшно развитие, за да се разчисти хоризонта около тази неочаквана новина, коментира медията. \r\nAlbanian Daily News припомня, че наскоро албанският външен министър Димир Бушати прие представителна делегация от албанци от долината Прешево. Неговото послание към тях и едно по-късно интервю пред албанския всекидневник \"Панорама\" ясно показаха, че албанското правителство изобщо не е въодушевено по отношение на идеята за размяна на територии между Косово и Сърбия. \r\nВ това интервю, президентът Мета изказа позицията си по въпроса: историческото минало на Балканите, за съжаление, е свързано с промени на границите, етническо прочистване и насилственото изселване на населението, последвано от големи спорове, враждебни действия, войни ... \r\nЕто защо, казва държавният глава, регионът никога повече няма да стане свидетел на принудително изселване, а напротив: Всяко споразумение между Косово и Сърбия трябва да помогне да се развие духът на съвместно съществуване и хармония и да се излекува усещането за омраза, наследено от миналото и историята. \r\nПрезидентът също отправя послание към албанското население и политическите фактори в Македония по отношение на референдума от 30 септември относно името на Гърция. Надолу е цялото интервю Albanian Daily News: Господин президент, в момента тече дебат за промяна на границите между Сърбия и Косово, дебат, включващ местни и чужди политици и много анализатори. Каква е позицията ви по този въпрос?  \r\nИлир Мета: Диалогът между Косово и Сърбия се изгражда, не, за да променя реалността, а да насочи процеса към окончателното му приемане в името на мира и стабилността. Това е предпоставка за европейската интеграция на двете страни. \r\nВсякакви дискусии и дебати, които помагат в разбирането и приемането на тази реалност, са добре дошли. Всяко отклонение от тази реалност може да предизвика емоции и популистка реторика и не носи никаква полза. Балканите преживяха дълбоки промени през последните две десетилетия, докато САЩ и ЕС инвестират много усилия досега. \r\nЕдна от най-големите и успешни инвестиции е независимостта на Косово и продължаващия диалог между Косово и Сърбия в интерес на нормализирането на отношенията, стабилността, мира и дългосрочната сигурност в региона. \r\nИсторическото минало на Балканите за съжаление е свързано с промени на границите, етническо прочистване и насилствено изселване на населението, последвано от големи спорове, враждебни действия, войни и омраза между националностите. \r\nСпоразумението, което може да се постигне днес между страните, е важно, за да се запали позитивната енергия, да се помогне да се развие духът на съвместно съществуване и хармония и да се излекува усещането за омраза, наследено от миналото и историята. ADN: Смятате ли, че историята се повтаря? Този процес изглежда добре координиран и от двете страни ...  \r\nИ.М.: От решаващо значение е, че ние не ставаме отново свидетели на сцени на принудително изселване на семейства, независимо дали са сръбски или албански, но дори и едно семейство трябва да мисли, че ще бъде принудено да се изсели в резултат на несигурността, която може да донесе сегашният дебат за промяна на границите. ADN: Каква е ролята на Албания в този важен въпрос?  \r\nИ.М.: Албания винаги е била - и остава - силен поддръжник на диалога между Косово и Сърбия, с посредничеството на ЕС и подкрепян от САЩ и приключването на този диалог трябва да направи региона по-мирен и гражданите ни по-сигурни за бъдещето си. \r\nЗа Албания е от особена важност спазването на основните принципи, залегнали в Хелзинската и Парижката харта на ОССЕ за сигурността в Европа и по-специално принципа на непроменяне на границите. ADN: Какво получава Сърбия от тази сделка?  \r\nИ.М.: Европейският съюз с новата си стратегия за разширяване в Западните Балкани даде ясна перспектива за европейска интеграция на всички страни от региона. \r\nСмятам, че чрез споразумението с Косово Сърбия ще получи европейското си бъдеще, тъй като е известно, че добросъседството е задължително и неизбежно условие за всички страни от региона, включително Сърбия. \r\nНека не забравяме, че документът за присъединяване от януари 2014 г., който инициира преговорния процес между ЕС и Сърбия, подчертава, че и двете страни могат да продължат да вървят по съответните си европейски пътеки, като избягват единия от тях блокира другия в тези усилия; и това постепенно ще доведе до цялостна нормализация на отношенията между Сърбия и Косово. \r\nЕС и САЩ са гаранти, че резултатът от това споразумение ще даде на Сърбия път към интеграция в ЕС. Сръбските власти често заявяват, че членството на Сърбия в ЕС е много важно и те са сериозно ангажирани в този процес. \r\nИскам да подчертая, че това е от полза не само за Сърбия, но и за сърбите, живеещи в Косово, и това е в интерес на всички страни от региона. ADN:  Президентът на Косово Хашим Тачи заяви няколко пъти, че промяната на границите ще бъде в най-добрия интерес на бъдещето на Косово ...  \r\nИ.М.: Първо, бих искал Косово да обедини силите и енергията си и да насърчава и подкрепя единството в най-добрия интерес на всички граждани на Косово. \r\nЗабелязах, че президентът Тачи няколко пъти подчерта важността на териториалната цялост на Косово, значението на неговата многоетничност и значението на стабилността в региона. Това са много важни принципи, които гарантират необратим и устойчив процес. ADN: Как виждате бъдещето на Косово, господин президент?  \r\nИ.М. : Суверенитетът и териториалната цялост на Косово са реалност, призната и приета от преобладаващото мнозинство от страните-членки на ООН. \r\nКосово всъщност е член на много международни и регионални организации. \r\nСтраната участва в процес на асоцииране в ЕС и нейният народ чака нервно новините за свободното движение на своите граждани в страните от Европейския съюз. \r\nАлбания се гордее, че е допринесла за тези забележителни постижения и остава твърдо на своя ангажимент за пълноправното членство на Косово в ООН и ЕС. ADN: Имате ли коментар за неотдавнашното интервю на министър Бушати по този въпрос?  \r\nИ.М.: Стоя зад албанското правителство в подкрепата му за усилията на Косово за запазване на стабилността, териториалната цялост и многоетничността на държавата, основаваща се на важни международни гаранции, като например плана Ахтисаари, решението на Международния съд в Хага, които легитимираха пълното спазване на международното право относно независимостта на Косово. ADN:  Досега Европейският съюз не беше много ясен относно граничния въпрос. Вашето мнение, господин президент?  \r\nИ.М.: Моделът и принципите на съжителство, хармония и мир в страните от Европейския съюз са моделът на топене на границите, особено на етническите. \r\nТова е начинът, по който виждам процеса на интегриране на нашия регион в ЕС: към превръщането на границите в незначителни, а не към налагането на нови граници. \r\nВсеки опит за налагане на модели за промяна на границите при тези условия не само би подкопал стабилността на региона, но също така би застрашил духа и принципите на ЕС, в които Съюзът е инвестирал от самото му създаване. ADN: На 30 септември правителството на Заев в Скопие ще проведе референдум за споразумението с Гърция по въпроса за името, което изглежда все още е дилема. Колко важно е това за Албания?  \r\nИ.М.: Интеграцията на ЕС и НАТО в региона е решаващ и жизненоважен процес за неговото бъдеще. Македония понастоящем е в благоприятен и оптимистичен момент след дълъг период на стагнация в отношенията си с Гърция, ЕС и НАТО. \r\nБез колебание подкрепихме диалога между Атина и Скопие, като бяхме убедени, че това ще бъде правилният начин да продължим напред и да намерим решение на дългогодишния македонски процес на интеграция. \r\nНовото споразумение по въпроса за името с Гърция отваря нова перспектива, това е положителна стъпка за членството на Македония в интеграцията на НАТО и ЕС, както и влиянието върху стабилността и сигурността на нашия регион. \r\nАлбанският политически фактор в Македония има незаменима роля в процеса на вътрешна трансформация и социално-политическото сближаване, както и в евроатлантическата интеграция на Македония. \r\nТе имат възможност да потвърдят позицията си в подкрепа на македонското членство в НАТО и ЕС и да не трябва да пестят усилия за успеха на референдума. \r\nУспешният резултат от този референдум ще се превърне в победа на всички политически сили, ориентирани към евроатлантическите стремежи на Македония, срещу архаичните, анти-европейските и противопоставящи се на НАТО тенденции не само за Македония, но и за целия регион. \r\nЗатова вярвам и в същото време призовавам всички албанци в Македония да участват в референдума от 30 септември и да гласуват за споразумението, което ще отвори нова глава не само за интеграцията на Македония, но и за тяхното бъдеще в тази страна също. ADN:  Благодаря ви, господин президент.  \r\nПревод и редакция:", "date": "2018.08.29", "title": "Президентът на Албания Илир Мета изложи позицията си за диалога Белград – Прищина в ексклузивно интервю пред Albanian Daily News"}
{"url": "http://www.focus-news.net/news/2018/08/29/2561137/yordanka-fandakova-kmet-na-sofiya-ako-sobstvenitsite-na-liftovi-saorazheniya-vav-vitosha-ne-gi-vazstanovyat-togava-obshtinata-shte-si-vleze-v-pravoto-da-se-pogrizhi-za-tova.html", "text": "Ако собствениците на лифтови съоръжения във Витоша не ги възстановят, тогава Общината ще си влезе в правото да се погрижи за това. Това каза кметът на София Йорданка Фандъкова по време на пресконференция за обявяването на запазването на титлата „Европейска столица на спорта“ и представянето на програмата от спортни прояви на фондация „София – Европейска столица на спорта“ за 2019 г., предаде репортер на  Агенция „Фокус“ . „Аз възложих на главния архитект и Дирекция „Контрол по строителство“ да обследват състоянието на най-вече спрените лифтове. Очаквам резултатите от тази проверка, защото категорично съм казала на колегите да възложат възстановяване на собствениците. Ако те не ги възстановят, тогава Общината ще си влезе в правото и ролята да се погрижи за това, което вече няма да е собственост на приватизаторите. След приключване на проверката собствениците ще получат предписания или да възстановят лифтовите съоръжения, или да ги съборят за собствена сметка“, каза още Фандъкова. \r\nПредседателят на СОС Елен Герджиков също коментира темата: „Лифтовете не са собственост на Столична Община за съжаление. Ние не веднъж сме говорили на тази тема. Всички сте запознати как се е случила въпросната приватизация и как тези лифтове са излезли от патримониума на Столична Община и въобще от системата на градския транспорт. Би било хубаво, ако са вътре, но не са. Очевидно има някакви обективни и субективни фактори, които пречат на собственика да обнови съоръженията. Той се оправдава със законови процедури, с противоречия с НПО-та и екологични организации. Ние проведохме много разговори с тях, но за съжаление до тук са ни възможностите“, каза още той. „Оттук насетне трябва да се мисли за съвсем нови решения, ако не се реши въпроса със съществуващите съоръжения. Има идея за изменение на плана за управлението на Витоша. Едно такова изменение, което да позволи единствено и само реконструкцията на тези лифтови съоръжения в рамките на техните трасета без разширяване и изграждане на нови съоръжения би могло да стане, но трябва да се мине съответната процедура през МС и най-вече през МОСВ. На всички ни е ясно, че лифтовите съоръжения във Витоша са в окаяно състояние и трябва да се обновят“, допълни Герджиков. \r\nЦветелин ДИМИТРОВ", "date": "2018.08.29", "title": "Йорданка Фандъкова, кмет на София: Ако собствениците на лифтови съоръжения във Витоша не ги възстановят, тогава Общината ще си влезе в правото да се погрижи за това"}
{"url": "http://www.focus-news.net/news/2018/08/29/2561138/natsionalnoto-byuro-za-pravna-pomosht-shte-dava-po-barzi-i-efektivni-konsultatsii-na-grazhdanite.html", "text": "Социално слабите граждани вече ще получават по-бързо консултации и правни съвети, както и изготвяне на документи от Националното бюро за правна помощ, съобщиха от  правителствената информационна служба.  Кандидатстващите за правна помощ занапред няма да представят на хартиен носител необходимите документи от съответните институции за установяването на съответните факти и обстоятелства по Закона за правната помощ. Това е предвидено в одобрения от правителството проект на Закон за изменение и допълнение на Закона за правната помощ. Изменението в закона е част от мерките за намаляване на административната тежест върху гражданите и бизнеса чрез премахване на изискването за представяне на някои официални удостоверителни документи на хартиен носител. \r\nАнализ на фактическата ситуация към момента показа, че кореспонденцията със съответните ведомства, изчакването на отговори и документи от тях води до удължаване във времето на процедурата по предоставяне и произнасяне по заявленията за правна помощ на гражданите и тяхното недоволство от това. Досега Агенцията за социално подпомагане, Националният осигурителен институт, Националната агенция по приходите, Агенцията по заетостта и Агенция по вписванията при поискване на справки от Националното бюро за правна помощ (НБПП) ги предоставяха на хартиен носител, което водеше до забавяния. След приемане на измененията НБПП ще се присъедини и ще получи на реален достъп до средата за междурегистров обмен на данни - REGIX към Държавната агенция за електронно управление. Това ще създаде предпоставки за повишаване на мотивацията на гражданите, които имат нужда от правна помощ, тъй като ще доведат до по-бързо и по-лесно получаване на правна помощ и по-голяма ефективност на процедурата по предоставяне на правна помощ.", "date": "2018.08.29", "title": "Националното бюро за правна помощ ще дава по-бързи и ефективни консултации на гражданите"}
{"url": "http://www.focus-news.net/news/2018/08/29/2561135/syozdzhyu-v-germaniya-prezhdevremenno-demontiraha-statuya-na-erdogan-predizvikva-silna-polyarizatsiya-sred-obshtestvoto.html", "text": "Разположена в германския град Висбаден статуя на турския президент Реджеп Тайип Ердоган буквално разтърси цялата страна, пише вестник „Сьозджю”. Издигнатата преди два дни в полунощ статуя на Ердоган набързо беше премахната снощи към 22.45 часа от екипи на пожарната. Първоначално се очакваше статуята да остане 3 месеца, но вчера бе оповестено, че ще бъде демонтирана на 2 септември.  \r\nГерманската преса отдели голямо внимание на самата статуя, като лансира тезата, че тя ще стане повод за криза в двустранните отношения. Не случайно много германци протестираха срещу нея и причиниха на монумента сериозни материални щети. Точно обратното – голям брой турски граждани постоянно се снимаха за спомен пред нея. В крайна сметка общинската управа се събра на спешно заседание снощи и взе решение паметникът да бъде демонтиран. Основанието е доклад на федералната полиция, че повече не може да гарантира сигурността на монумента.  \r\nПаметникът на Ердоган е издигнат в рамките на Биеналето във Висбаден. Висок е 3 метра, тежи 2.5 тона и е оцветен в златисто жълто. Георги Димов", "date": "2018.08.29", "title": "„Сьозджю”: В Германия преждевременно демонтираха статуя на Ердоган - предизвиква силна поляризация сред обществото"}
{"url": "http://www.focus-news.net/news/2018/08/29/2561140/odobreni-sa-promeni-v-spisaka-na-republikanskite-patishta.html", "text": "Община Бургас ще може да кандидатства по оперативните програми на Европейския съюз за отпускане на средства за подобряване състоянието на уличната мрежа, което ще ускори развитието на пътната инфраструктура и ще подобри условията за икономически растеж и заетост на населението. Това съобщиха от  правителствената информационна служба. \r\nЗа целта Министерският съвет променя трасето на републикански път Е-87 /I-9/ „Варна - Бургас - Малко Търново - ГКПП Малко Търново“ на територията на гр. Бургас и собствеността на отделни участъци от него. Собствеността на 2,4-километров пътен участък от републикански път III-9008 „Бургас - Долно Езерово“ на територията на гр. Бургас се променя от публична държавна в общинска собственост. Променен е списъкът на републиканските пътища, като се увеличава дължината на републикански път I-9 с 0,595 км поради промяна на трасето на пътя и се намалява дължината на републикански път III-9008 с 2,4 км. поради отпадане на участъка от републиканската пътна мрежа. \r\nС друго решение на правителството 2,872 километров участък от републиканския път I-6 София - Бургас, на територията на гр. Карлово, се променя от публична държавна в публична общинска собственост, а улиците „Теофан Райнов“ и „Околовръстен път“ стават публична държавна собственост. Участъкът от републиканския път вече не осигурява маршрут от държавен интерес съгласно Правилника за прилагане на Закона за пътищата, тъй като след реконструкцията на ул. „Теофан Райнов“ и участък от околовръстния път в Карлово транзитното движение е изведено от централната част на града по обновения маршрут. Промяната на собствеността касае пътни участъци, преминаващи изцяло по уличната мрежа на гр. Карлово и в този случай не са необходими промени в списъците на републиканските и общинските пътища.", "date": "2018.08.29", "title": "Одобрени са промени в списъка на републиканските пътища"}
{"url": "http://www.focus-news.net/news/2018/08/29/2561141/adelina-stefanova-hram-vavedenie-bogorodichno-blagoevgrad-sled-seknovenie-kapaneto-v-otkriti-vodi-ne-e-zhelatelno.html", "text": "След Секновение къпането в открити води не е желателно, тъй като хората казват, че водата има целебна сила от Гергьовден до Еньовден, а и все пак трябва да се вземе предвид, че от Секновение времето постепенно започва да застудява. Това каза за  Радио „Фокус“-Пирин  Аделина Стефанова, уредник в храм „Въведение Богородично“-Благоевград. Тя подчерта, че на Секновение се прекъсва връзката на човек с откритите води – морета, реки, езера, вирове, потоци. „След този летен ден змиите и гущерите се прибират в зимните си леговища, което е знак, че времето се променя. Яде се бяло грозде. Пие се бяло вино, а не червено. Затова природата е създала и жълти домати, както и бяло грозде, заради приликата с кръвта на Йоан Кръстител. Задължително този ден е в строг пост. Освен червени продукти не трябва да консумираме никакви млечни и месни продукти“, добави Аделина Стефанова. Тя отбеляза, че имен ден празнуват хората, които са кръстени с имената Секул и Секил, което от румънски език означава „силен“. По думите й, празникът е много голям, но забраните са много тежки. \r\nНатали СТЕФАНОВА", "date": "2018.08.29", "title": "Аделина Стефанова, храм „Въведение Богородично“-Благоевград: След Секновение къпането в открити води не е желателно"}
{"url": "http://www.focus-news.net/news/2018/08/29/2561143/odobren-e-proekt-na-sporazumenie-mezhdu-stranite-po-konventsiyata-za-politseysko-satrudnichestvo-v-yugoiztochna-evropa.html", "text": "Правителството одобри проект на Споразумение между страните по Конвенцията за полицейско сътрудничество в Югоизточна Европа за автоматизиран обмен на ДНК данни, дактилоскопични данни и данни за регистрация на МПС. Това съобщиха от  правителствената информационна служба.  Одобрени са също така проект на документ относно прилагане на споразумението, както и проект на Меморандум за разбирателство на същата тема.  \r\nПодписването на трите документа е важен израз на волята на страните за установяване на полицейско сътрудничество по отношение борбата със заплахите срещу обществената сигурност, свързани с превенцията, разкриването и разследването на престъпления, както е заложено в Конвенцията. \r\nКомпетентен орган по изпълнение на документите от българска страна е Министерство на вътрешните работи.", "date": "2018.08.29", "title": "Одобрен е проект на споразумение между страните по Конвенцията за полицейско сътрудничество в Югоизточна Европа"}
{"url": "http://www.focus-news.net/news/2018/08/29/2561146/obshtina-novi-pazar-poluchava-bezvazmezdno-darzhavni-imoti.html", "text": "Правителството обявява имоти - публична държавна собственост за частна държавна собственост и ги предоставя безвъзмездно в собственост на община Нови пазар, съобщиха от  правителствената информационна служба.  В имотите се помещават Професионална гимназия по химични технологии и дизайн „Проф. д-р Асен Златаров“ и Център за специална образователна подкрепа (ЦСОП) „ХЕЛА“.  \r\nКъм настоящия момент учебното заведение и ЦСОП „ХЕЛА“ са общински, поради което имотите, в които се намират се прехвърлят на общината с цел оптималното им управление и поддръжка.", "date": "2018.08.29", "title": "Община Нови пазар получава безвъзмездно държавни имоти"}
{"url": "http://www.focus-news.net/news/2018/08/29/2561139/blagoevgrad-mnogo-golove-i-dobra-igra-sapatstvaha-parvite-machove-ot-vtoriya-den-na-futbolniya-turnir-kupite-na-obshtina-blagoevgrad.html", "text": "Добра техника и много финтове показаха момчетата от отборите на ФК „Войводина“, ПФК „ЦСКА“, ОФК „Пирин“ и ФК „Бенфика“ във втория ден от VI Международен футболен турнир „Купите на Община Благоевград“. Това съобщиха от пресцентъра на  Общината .  \r\nПървата среща се игра от отборите на ФК „Войводина“ и ПФК „ЦСКА“. Крайният резултат бе в полза на гостите от Сърбия, които победиха софиянци с 1:0. Втората среща събра на терена в село Рилци тимовете на ОФК „Пирин“ и ФК „Бенфика“. По-добрата игра в мача бе тази на португалците, които победиха орлетата с 5:0.  \r\nМачовете продължават от 17.30 часа на стадиона в село Рилци. ФК „Апоел“ ще мери сили с ФК „Цървена звезда“, а в 18.40 часа ФК „Динамо Загреб“ ще играе с ПФК „Славия“.", "date": "2018.08.29", "title": "Благоевград: Много голове и добра игра съпътстваха първите мачове от втория ден на футболния турнир „Купите на Община Благоевград“"}
{"url": "http://www.focus-news.net/news/2018/08/29/2561133/api-shofyorite-karat-s-30-po-visoka-skorost-ot-dopustimata-za-pat-ii-16-svoge-sofiya.html", "text": "За повишаване безопасността на движение в участъка на тежкия инцидент на път II-16 Своге - София скоростта на движение е намалена на 30 км/ч. Ограничението е за отсечката от км 54+300 до км 54+600. Агенция „Пътна инфраструктура“ (АПИ) е предприела тази мярка след уведомяване на Община Своге. Това съобщиха от пресцентъра на  АПИ . Данните от трафик камерите показват, че въпреки ограничението на скоростта и поставените пътни знаци шофьорите карат с 30% по-висока скорост от допустимата.", "date": "2018.08.29", "title": "АПИ: Шофьорите карат с 30% по-висока скорост от допустимата за път II-16 Своге - София"}
{"url": "http://www.focus-news.net/news/2018/08/29/2561144/veliko-tarnovo-v-grada-be-otkrito-darzhavnoto-lichno-parvenstvo-po-tenis-za-mazhe-i-zheni.html", "text": "Велико Търново е домакин на държавното лично първенство по тенис за мъже и жени. Това съобщиха от пресцентъра на  Община Велико Търново . Над 100 състезатели участват в турнира, който се провежда под патронажа на кмета Даниел Панов на кортовете в спортен център „Хемус“. Организатор е Българската федерация по тенис, а наградният фонд е осигурен от Община Велико Търново и „Кроношпан България“.  \r\nПървенството бе официално открито тази сутрин с химна на Република България. Произнесени бяха клетвите на състезателя, треньора и съдията. Церемонията уважиха кметът Даниел Панов, Екатерина Генова – член на Управителния съвет на Българската федерация по тенис и Катерина Генова – генерален секретар на спортната организация.  \r\nДаниел Панов приветства организаторите, състезателите, треньорите и гостите. Той благодари на ръководството на Българската федерация по тенис за избора на Велико Търново за домакинството на престижната надпревара. Панов подчерта, че Старата столица е пример как местната власт, бизнесът, неправителствените организации и спортните клубове могат да работят заедно в подкрепа на професионалния и любителския спорт. \r\n„Нека най-добрите спечелят, водени от принципите на феърплея. Пожелавам ви много успехи както на национално, така и на международно ниво, където да прославяте България. Вие гостувате във историческата и духовна българска столица, намерете време да разгледате Велико Търново, да посетите крепостите Царевец и Трапезица, да усетите силата на българския дух в храма „Свети Четиридесет мъченици”, да се докоснете до нашите изконни традиции и обичаи на Самоводската чаршия и в с. Арбанаси“, обърна се Даниел Панов към състезателите. \r\nВ първенството участват едни от най-добрите български тенисисти, както и изявени млади състезатели. Основната схема на турнира включва индивидуални срещи и мачове по двойки. Главен съдия на първенството е Веселина Донева.  \r\nСрещите от програмата на турнира ще бъдат предавани на живо в интернет. Входът за всички мачове е свободен за публиката. \r\nФиналите при жените ще се играят в събота (1 септември), а при мъжете – в неделя (2 септември).  \r\nПодробна информация е публикувана на сайта на Българската федерация по тенис – www.bgtennis.bg.", "date": "2018.08.29", "title": "Велико Търново: В града бе открито държавното лично първенство по тенис за мъже и жени"}
{"url": "http://www.focus-news.net/news/2018/08/29/2561147/pravitelstvoto-odobri-proekt-na-memorandum-za-razbiratelstvo-s-ber-hella-termokontrol-eood.html", "text": "Правителството одобри проект на Меморандум за разбирателство с „Бер-Хелла Термоконтрол“ ЕООД за изпълнение на инвестиционен проект „Изграждане на ново производствено предприятие с цел разширяване на капацитета на Бер-Хелла Термоконтрол ЕООД за производство на уреди за обслужване и управление на климатични инсталации“. Това съобщиха от  правителствената информационна служба.  Проектът предвижда изграждането на разширение на съществуващата производствена и логистична сграда, което ще позволи инсталирането на допълнително производствено оборудване.  \r\nОбщият размер на инвестицията е 31 619 130 лева. Тя ще се осъществи върху терен, собственост на инвеститора, в Индустриална зона „София – Божурище“. С осъществяването на проекта се очаква инвеститорът пряко да създаде и поддържа заетост от 250 нови работни места. Предстои разширението на сградата за производствена цел да бъде въведено в експлоатация в началото на 2019 г. \r\nИнвеститорът ще ползва насърчителни мерки, свързани със сроковете и предоставяне на административно обслужване от съответните администрации.", "date": "2018.08.29", "title": "Правителството одобри проект на Меморандум за разбирателство с „Бер-Хелла Термоконтрол“ ЕООД"}
{"url": "http://www.focus-news.net/news/2018/08/29/2561148/otkrita-e-protsedura-za-predostavyane-na-kontsesiya-na-morskite-plazhove-albena-i-riviera.html", "text": "Правителството прие решение за откриване на процедура за предоставяне на концесия на морските плажове „Албена“ в община Балчик и „Ривиера“ в община Варна. Това съобщиха от  правителствената информационна служба.   Целта е плажовете да се обезопасят и да се предоставят услуги от обществен интерес за срока на концесията. Процедурата се провежда по реда на Закона устройството на Черноморското крайбрежие.  \r\nРазмерът на минималното годишно концесионно заплащане е определен съгласно приетата от Министерски съвет Методика за определяне минималния размер на концесионното плащане за морски плажове. За плаж „Албена“ възлиза на 1 594 293 лв., а за „Ривиера“ – на 319 256 лв.  \r\nДвата плажа следва да бъдат обезпечени със задължителните дейности по ЗУЧК - осигуряване на водното спасяване, обезпечаване на прилежащата акватория, здравното и медицинското обслужване и санитарно-хигиенното поддържане на морския плаж, и услуги от обществен интерес. \r\nКритериите за формиране на комплексната оценка са съобразни с Решение № 604 от 22 юли 2016 г. на Министерския съвет за утвърждаване на минимални критерии за комплексна оценка на офертите при провеждане на конкурс за определяне на концесионер на морски плаж в отговор на обществените нагласи и очаквания за балансиран държавнически подход при определяне на очакваното от държавата минимално годишно концесионно плащане, икономическа съотносимост с общодостъпни цени на услуги на предлагани плажни принадлежности – чадъри и шезлонги.", "date": "2018.08.29", "title": "Открита е процедура за предоставяне на концесия на морските плажове „Албена“ и „Ривиера“"}
{"url": "http://www.focus-news.net/news/2018/08/29/2561145/izmenya-se-naredbata-za-iziskvaniyata-za-etiketirane-i-predostavyane-na-informatsiya-za-produkti-svarzani-s-energopotreblenieto.html", "text": "Правителството одобри промени в Наредбата за изискванията за етикетиране и предоставяне на стандартна информация за продукти, свързани с енергопотреблението, по отношение на консумацията на енергия и на други ресурси. Това съобщиха от  правителствената информационна служба.   \r\nПрез месец юли миналата година беше публикуван Регламент на Европейския парламент, с който беше отменена действащата наредба за енергийно етикетиране. С направените промени българското законодателство ще отговори на изискванията на Европейския парламент и на Съвета относно отбелязването на информация за електропотреблението върху етикетите на продуктите.", "date": "2018.08.29", "title": "Изменя се Наредбата за изискванията за етикетиране и предоставяне на информация за продукти, свързани с енергопотреблението"}
{"url": "http://www.focus-news.net/news/2018/08/29/2561149/sport-karolin-vozhnyatski-pobedi-samanta-stousar-v-1-iya-krag-na-us-open.html", "text": "Шампионката от Отритото първенство на Австралия Каролин Вожняцки от Дания победи австралийката Саманта Стоусър с 2:0 сета в мач от първия кръг на US Open. Поставената на второ място тенисистка проби сервиса на шампионката от 2011 година пет пъти в мача, докато температурата на въздуха беше 32 градуса. Шампионката от Уимбълдън Анджелик Кербер от Германия постигна успех с 2:0 сета срещу рускинята Маргарита Гаспарян и ще играе срещу шведката Йохана Ларсон във втория кръг. Чехкинята Петра Квитова също продължи напред след победа с 2:0 сета срещу Янина Викмайер.", "date": "2018.08.29", "title": "Спорт: Каролин Вожняцки победи Саманта Стоусър в 1-ия кръг на US Open"}
{"url": "http://www.focus-news.net/news/2018/08/29/2561142/wall-street-journal-turtsite-ne-slushat-erdogan-vmesto-da-obmenyat-za-liri-dolarite-pod-dyushetsite-te-direktno-gi-vlagat-v-sasht.html", "text": "Въпреки призивите  на президента Реджеп Тайип Ердоган американските долари да се обменят за турски лири, самите турци очевидно не го слушат и редица бизнесмени се насочват към инвестиции в САЩ, пише Wall Street Journal, цитиран от вестник „Джумхуриет”. Без съмнение някои турски бизнесмени се възползват от сегашния паритет щатски долар – турска лира и извършват инвестиции за милиони долари в САЩ. Типичен пример е Бекир Окан, който влага 300 млн. ЩД в недвижими имоти. Той строи 270-метров небостъргач в Маями във Флорида, кръстил го е „Okan Tower” и трябва да бъде готов до 2022 година. В него ще има луксозни апартаменти и хотел с 294 стаи.  \r\nБекир Окан вече предлага на потенциални клиенти в Истанбул примерни образци на апартаменти от 270 кв.метра в „Okan Tower”. По думите му турците страшно много си падат по Маями и вижда огромен потенциал за тяхното привличане в Южна Флорида.  \r\nДосега Бекир Окан е вложил 25 млн. ЩД. В небостъргача му има 389 апартамента, а цените им варират от 318 хиляди до 1.9 млн. ЩД. Досега 45 турци са си закупили „на зелено” апартаменти в „Okan Tower”, пише още Wall Street Journal. Георги Димов", "date": "2018.08.29", "title": "Wall Street Journal: Турците не слушат Ердоган – вместо да обменят за лири „доларите под дюшеците”; те директно ги влагат в САЩ"}
{"url": "http://www.focus-news.net/news/2018/08/29/2561150/utvardeni-sa-razhodite-za-komandirovki-v-stranata-za-vtoroto-trimesechie-na-2018-g.html", "text": "Правителството утвърди разходите за командировки в страната за второто тримесечие на 2018 г. на министрите и заместник-министрите, на областните управители, на председателите на държавни комисии, агенции и институции. Това съобщиха от  правителствената информационна служба.   \r\nЗа командировки на министрите и заместник-министрите в страната са изразходвани общо 11 096,54 лв., за командировки на председателите на държавни агенции и техните заместници – 1 230,66 лв., за командировки на председатели и членове на държавни комисии – 715 лв., за командировки на ръководителите на държавни институции – 50 лв. и за командировки на областни управители – 9 238,30 лв.", "date": "2018.08.29", "title": "Утвърдени са разходите за командировки в страната за второто тримесечие на 2018 г."}
{"url": "http://www.focus-news.net/news/2018/08/29/2561151/veliko-tarnovo-otbelyazvat-se-140-godini-ot-sazdavaneto-na-parviya-komitet-edinstvo-v-grada.html", "text": "Отбелязват се 140 години от създаването на първия комитет „Единство“ във Велико Търново. Структурата поставя началото на националното движение за Съединението на Княжество България и Източна Румелия, разделени след Берлинския конгрес през 1878 година. Това разказа за  Радио „Фокус“ – Велико Търново  Тодорка Недева, уредник в Регионалния исторически музей. Тя уточни, че целия български народ е недоволен от решенията на Конгреса, но най-явно е това сред българите, които остават под османска власт – тези от Македония и Тракия. Първите реални дейности са започнати в Пловдив, в края на юли 1878 година. Тогава група дейци създава таен комитет, който трябва да окаже съпротива при евентуално изпращане на турски гарнизони в Източна Румелия.  Първоначално съществуването на Клуба се знае само от съмишленици и бивши революционери.  \r\n„Особено съпричастни към положението на българите, които са най-потърпевши от решенията на конгреса, са търновци. На 29 август 1878 година в Хаджинедялковата къща във Велико Търново, където тогава живее болният вече Любен Каравелов, се основава търновският благотворителен комитет „Единство“. Главната му цел е да работи за воденето на организирана борба за обединението на всички българските земи“, разказа Тодорка Недева. Сред основателите на клуба са Георги и Никола Живкови, Стефан Стамболов, Райчо Николов и други. Те, заедно с всички членове, подкрепят вече започналата вече въоръжена съпротива срещу решенията на Берлинския конгрес. По-късно подобни структури се основават и в други населени места в страната, като името „Единство“ приема и дружеството в Пловдив. Тодорка Недева коментира и, че дейността им е една от най-масовите прояви на българския народ за довършване на националното освобождение и обединение. Те са един от основните двигатели на Съединението на Княжество България с Източна Румелия през 1885 година. След това дейността им става основно благотворителна. \r\nЛуиза ТРАНЧЕВА", "date": "2018.08.29", "title": "Велико Търново: Отбелязват се 140 години от създаването на първия комитет „Единство“ в града"}
{"url": "http://www.focus-news.net/news/2018/08/29/2561153/a1-on-makedoniya-provezhda-se-zasedanie-na-pravitelstvata-na-sarbiya-i-republika-srabska.html", "text": "Съвместно заседание на правителствата на Сърбия и Република Сръбска (РС) (сръбската част на БиХ) се провежда в сряда в сградата на електроразпределителното дружество на РС в Требине, предава  македонската електронна медия „А1 Он“ . \r\nПремиерите Ана Бърнабич и Желка Цвиянович и министрите от двете правителства разговарят за общи актуални въпроси и бъдещи проекти, регионалното сътрудничество, както и за разширяването на двустранните отношения. \r\nПланирано е и подписване на меморандум и договор между двете правителства.  \r\nПревод и редакция:", "date": "2018.08.29", "title": "„А1 Он“ (Македония): Провежда се заседание на правителствата на Сърбия и Република Сръбска"}
{"url": "http://www.focus-news.net/news/2018/08/29/2561152/chlenovete-na-semeystvata-na-balgarskite-diplomati-v-indiya-shte-mogat-da-rabotyat-v-stranata.html", "text": "Членовете на семействата на българските дипломати в Индия и на индийските в България вече ще могат да работят в страните по пребиваване. Това реши днес Министерският съвет, като одобри проект на Споразумение между правителствата на двете държави, съобщиха от  правителствената информационна служба.   \r\nПредложението за такова споразумение е отправено от Индия още през 2015 г. Мотивите са, че наличието на подобен договор ще постанови правилата и реда, по които ще могат да се трудят извън мисиите членовете на семействата на дипломатите. \r\nПромяната се налага, защото Виенската конвенция за дипломатическите отношения и Виенската конвенция за консулските отношения не третират въпроса. Досега членовете на семействата на служителите на двете мисии нямаха право да извършват трудова дейност извън посолствата. \r\nПри наемане извън посолствата членовете на семействата ще заплащат всички данъци и осигуровки в приемащата държава.", "date": "2018.08.29", "title": "Членовете на семействата на българските дипломати в Индия ще могат да работят в страната"}
{"url": "http://www.focus-news.net/news/2018/08/29/2561154/blizo-13-mln-lv-shte-badat-investirani-v-dobiv-na-varovitsi-ot-nahodishte-kamenitsa.html", "text": "Шуменското дружество „Голдън фийлд“ ООД ще добива строителни материали - варовици, от находище „Каменица“, съобщиха от  правителствената информационна служба.  Това е регламентирано в правителственото решение, с което фирмата е определена за концесионер на находището, разположено в землището на с. Златна нива, община Каспичан. \r\nКонцесията се предоставя за срок от 35 години. През този период дружеството ще вложи около 1,3 млн. лв. за добива. Очаква се концесионните плащания за срока на договора да надхвърлят 3,2 млн. лв. По закон половината от тази сума постъпва в бюджета на общината по местонахождение на концесионната площ - в случая това е община Каспичан.", "date": "2018.08.29", "title": "Близо 1,3 млн. лв. ще бъдат инвестирани в добив на варовици от находище „Каменица“"}
{"url": "http://www.focus-news.net/news/2018/08/29/2561158/odobreno-e-pravitelstvenoto-stanovishte-po-konstitutsionno-delo-52018.html", "text": "Правителството одобри становище по конституционно дело № 5 за 2018 г. Делото е образувано по искане на главния прокурор на Република България за установяване на противоконституционност на чл. 5, ал. 1, т. 6, чл. 27, чл. 28 и чл. 29 от Закона за частната охранителна дейност. Това съобщиха от  правителствената информационна служба.   \r\nВ становището на правителството е застъпена тезата, че оспорената законова уредба не противоречи на Конституцията, защото не се ограничават конституционните правомощия по осигуряване на обществения ред на Министерския съвет по чл. 105, ал. 2 и на областния управител по чл. 143, ал. 3. Оспорената уредба от Закона за частната охранителна дейност е в съответствие и с конституционните принципи за правовата държава по чл. 4, ал. 1 и за разделението на властите по чл. 8.", "date": "2018.08.29", "title": "Одобрено е правителственото становище по конституционно дело №5/2018"}
{"url": "http://www.focus-news.net/news/2018/08/29/2561156/nina-stavreva-kmet-na-kavarna-ribarite-ot-sdruzhenieto-v-grada-shte-predostavyat-golyamo-kolichestvo-riba-za-predstoyashtiya-miden-i-riben-fest.html", "text": "Рибарите от сдружението в Каварна ще предоставят голямо количество риба за предстоящия Миден и рибен фест, за което Общината изразява огромна благодарност. Това заяви пред журналисти кметът на Каварна Нина Ставрева, предаде кореспондентът на  Радио „Фокус” . Както в миналогодишното издание и тази година гостите на фестивала ще бъдат зарадвани с рибена чорба и други рибни деликатеси, приготвени по стари каварненски рецепти. В първия ден на фестивала кулинарни умения ще демонстрират зам.-кметът на Каварна Митко Недев и неговият колега – кметът на побратимения унгарски град Чопак. Градоначалниците ще предложат свои интерпретации на рибни блюда. Сафридът ще е в изобилие, както и други местни риби. За доброто настроение на гости и участници ще се погрижат Йордан Марков, „Тоника”, Борис Солтарийски и дует „Ритон”. Началото на Миден и рибен фест е в петък – 31 август, в 17,00 часа. Празникът ще продължи до 2 септември.  \r\nЖулиета НИКОЛОВА", "date": "2018.08.29", "title": "Нина Ставрева, кмет на Каварна: Рибарите от сдружението в града ще предоставят голямо количество риба за предстоящия Миден и рибен фест"}
{"url": "http://www.focus-news.net/news/2018/08/29/2561161/ministar-krasimir-valchev-shte-uchastva-v-rabotna-sreshta-na-nachalnitsite-na-ruo-v-sok-kamchiya-vav-vrazka-s-predstoyashtata-uchebnata-godina.html", "text": "Министърът на образованието и науката Красимир Вълчев ще участва утре, 30 август 2018 г., в работна среща на началниците на регионалните управления на образованието (РУО) в Санитарно-оздравителен комплекс \"Камчия\" във връзка с предстоящата учебната година. Това съобщиха от пресцентъра на  министерството . След срещата, в 12.00 ч., е предвиден брифинг за медии.", "date": "2018.08.29", "title": "Министър Красимир Вълчев ще участва в работна среща на началниците на РУО в СОК \"Камчия\" във връзка с предстоящата учебната година"}
{"url": "http://www.focus-news.net/news/2018/08/29/2561159/aktsenti-v-predavaneto-belovo-gradat-na-trite-planini-na-radio-fokus-pazardzhik.html", "text": "В днешното издание на съвместното предаване „Белово – градът на трите планини” на  Радио „Фокус“ – Пазарджик  и  Община Белово  ще разговаряме с кмета на Община Белово инж. Костадин Варев за реализираните проекти, свързани с ремонти на инфраструктурата и с предоставянето на различни социални услуги. За поддържането на чистотата в общината и за създадената организация във връзка с това ще чуете повече от Сийка Калайджийска, управител и еколог на БД „Чистота“. Във втората част на предаването ще ви разкажем за един интересен култ в Беловския край към свети Марко. Кога се отбелязва празника на светеца и какви са ритуалите, свързани с него ще чуете от Севдалина Попова, старши експерт „Музейно дело“ в община Белово, ще чуете повече за темите в това интересно издание.  Предаването „Белово – градът на трите планини“ се излъчва всяка сряда по  , от 15.00 до 16.00 часа. Телефоните за връзка със студиото са 0885 606692 и 034 420020. Водещ на предаването е Ваня Николова.", "date": "2018.08.29", "title": "Акценти в предаването „Белово – градът на трите планини” на Радио „Фокус“ – Пазарджик"}
{"url": "http://www.focus-news.net/news/2018/08/29/2561162/aktsenti-v-predavaneto-simitli-minalo-nastoyashte-i-badeshte-po-radio-fokus-pirin.html", "text": "В днешното издание на предаването „Симитли – минало, настояще и бъдеще“ по  Радио „Фокус“ – Пирин  продължаваме да говорим по актуалните и интересни теми, свързани с града и малките населени места в общината. На 24 август се навърши 1 година от големият пожар, който се възпламени в района на село Мечкул, изпепелявайки хиляди декари гора чак до Кресна. Потушаването на огнената стихия продължи с дни, а според равносметката от случилото се – това е една от най-големите екологични катастрофи за България в последните 20 години. В следващите 60 минути предстои да си спомним за миналото лято, да погледнем в настоящето, за да видим какво се случва с опожарените територии, но и да се опитаме да кажем какво ще се случи в бъдеще в участъка между Симитли и Кресна, обхванат от пожара. За целта наши гости ще бъдат двама експерти от Югозападно държавно предприятие – инж. Вера Станишева и инж. Василий Маринковски. \r\nВ края на предаването няма да пропуснем да направим и обзор на всичко по-важно, което се случи в Симитли през изминалите дни. Очакваме и Вас, нашите слушатели, на телефоните в студиото: 0885 303 373 и 073/88-55-81, или на е-майл: pirin@focus-news.net. На посочените контакти може да поставяте въпроси от различно естество, свързани с развитието на Симитли. От своя страна ние ще поемем ангажимента да ги сведем до вниманието на компетентните експерти в Общината, за да може да получите най-точния и адекватен отговор. \r\nБъдете с нас във времето от 15.00 до 16.00 часа, ако искате да бъдете на „Фокус“ за всичко, актуално, което се случва в Симитли и малките населени места в общината! \r\nПредаването „Симитли – минало, настояще и бъдеще“ се излъчва на честотите на   всяка сряда, от 15.00 до 16.00 часа, с водещ Ливия Нинова.", "date": "2018.08.29", "title": "Акценти в предаването „Симитли – минало, настояще и бъдеще“ по Радио „Фокус“ – Пирин"}
{"url": "http://www.focus-news.net/news/2018/08/29/2561155/okrazhna-prokuratura-sofiya-vnese-iskane-za-domashen-arest-za-shofyora-na-katastrofiraliya-avtobus-kray-svoge.html", "text": "Окръжна прокуратура-София внесе искане в Софийския окръжен съд днес за взимане на мярка за неотклонение \"Домашен арест\" на шофьора Григор Григоров, обвиняем в извършване на престъпление по чл. 343 ал. 4 вр. ал. 3 б. „Б“ пр. 2 вр. ал. 1 б. „В“ вр. чл. 342 ал. 1 пр. 3 от Наказателния кодекс. Това съобщиха от пресцентъра на  Прокуратурата на Р България .  \r\nС постановления на наблюдаващия прокурор на обвиняемия е наложена забрана да напуска пределите на страната и по реда на чл. 69А от НПК му е отнето свидетелството за правоуправление на МПС.", "date": "2018.08.29", "title": "Окръжна прокуратура-София внесе искане за \"домашен арест\" за шофьора на катастрофиралия автобус край Своге"}
{"url": "http://www.focus-news.net/news/2018/08/29/2561163/veliko-tarnovo-pod-3-e-bezrabotitsata-v-obshtinata.html", "text": "Под 3% е безработицата в община Велико Търново. Това съобщи на пресконференция директорът на Дирекция „Бюро по труда“ - Велико Търново Обрешко Нечев, предаде репортер на  Радио „Фокус“ – Велико Търново . На територията на цялата дирекция, която обхваща общините Велико Търново, Елена и Златарица, се отчита спад на безработните лица с 32 души спрямо предходния месец. Равнището на безработицата в за региона е 3.7. Спадът е с 0.5 пункта в сравнение с месец юли 2017 година. С 2.0 пункта е под равнището на безработица за страната и с 1.5 пункта е по-ниско от това за Великотърновска област. Обрешко Нечев посочи, че за община Велико Търново равнището на безработица през месец юли е било 2,8%, за община Елена – 9,1%, и за община Златарица – 18,9%. Общо регистрираните безработни лица през изминалия месец в Дирекция „Бюро по труда“ са 1 750, като за община Велико Търново те са – 1 195, за община Елена – 324, а община Златарица – 231.Входящ поток безработни лица за .месеца са 314 души, като се отчита ръст с 22 лица спрямо месец юни 2018 година. Новорегистрираните лица за община Велико Търново  са 251, за община Елена – 45, а за община Златарица – 18.  От тях  71 са активираните лица, 8 лица са регистрирани след приключване на работа по програми и мерки за заетост, 233 лица след приключване на работа, едно лице е регистрирано за ползване услуги на други институции, едно лице след напускане на образователната система. \r\nОбрешко Нечев съобщи също, че близо 100 работни места за хора с увреждания за заявени в „Бюрото по труда“ - Велико Търново. Той посочи, че от 15 август Агенцията по заетостта е започнала да набира заявки за обучение и заетост на безработни лица с трайни увреждания. Заявките се приемат по компонент 2 на проект „Обучение и заетост на младите хора“ за безработни лица с трайни увреждания до 29 години включително и компонент 2 на проект „Обучение и заетост за безработни лица с трайни увреждания на възраст над 29 години“. И двата проекта се реализират с финансовата подкрепа на Европейския съюз по ОП „Развитие на човешките ресурси“. Допустими работодатели са общинските предприятия и работодателите от реалния сектор. Около 65% от тези 100 работни места са заявени от трите общински администрации на територията на Дирекция „Бюро по труда“ – Велико Търново, Елена и Златарица. Обрешко Нечев посочи, че набирането на заявки продължава. Всеки работодател, който желае да наеме безработни лица с трайни увреждания по компонент 2 на проектите, може да подаде заявка за разкриване на свободни работни места според своите потребности в съответното Бюро по труда в страната. На този етап от изпълнението безработните лица с трайни увреждания, одобрени от работодателите, ще могат да преминат професионално обучение или обучение за придобиване на ключова компетентност с ваучери. Заявки от работодателите ще се приемат на хартиен носител лично или чрез пълномощник в бюрата по труда. Заетостта е с продължителност 2 години. \r\nНадежда КРЪСТЕВА", "date": "2018.08.29", "title": "Велико Търново: Под 3% е безработицата в общината"}
{"url": "http://www.focus-news.net/news/2018/08/29/2561160/the-jerusalem-post-finansovite-ministri-na-izrael-i-sasht-se-razbraha-da-formirat-obsht-ekip-za-nalagane-na-sanktsiite-sreshtu-iran.html", "text": "Министрите на финансите на Израел и САЩ Моше Калон и Стивън Мнучин са се съгласили да формират общ екип за налагане на икономическите санкции срещу Иран по време на срещата им във Вашингтон във вторник, пише  израелското електронно издание The Jerusalem Post . \r\nКалон заяви, че „санкциите срещу Иран допринасят за отстраняването на заплахата срещу сигурността на Израел и сигурността на целия ‚свободен свят‘“. \r\nФокусът на срещата е бил Иран и конкретно санкциите в сферата на високите технологии. Отговорността за икономическите санкции се носи от финансовите ведомства на двете страни. Съвместният план ще се прилага с персонал, както от израелското, така и от американското министерство, отбелязва изданието. \r\nТова е четвъртата среща между министрите за последната година, припомня още JPost. \r\nПрез май САЩ се оттеглиха от ядрената сделка с Техеран, в която бяха отменени санкциите. След това те бяха повторно наложени след оттеглянето на Вашингтон. В допълнение към отрязването на Иран от долари и злато, американските санкции, наложени по-рано този месец, също ограничават достъпа на Иран до индустриални метали и са насочени към автомобилния сектор на страната, износа на килими и продажбата на шамфъстък. \r\nНай-суровите ограничителни мерки на Вашингтон ще влязат в сила на 4 ноември, като до този момент администрацията на Тръмп се надява да унищожи иранския пазар за износ на петрол. Протести избухнаха в няколко града в Иран, отбелязва израелската медия. \r\nИранският президент Хасан Рухани беше подложен на натиск на живо по телевизията във вторник заради обещаните икономически печалби, които не се състояха, корупционните скандали на правителството и засилващата се инфлация. \r\n\"Икономическите санкции, въведени от САЩ срещу Иран, се оказват [ефективни],\" заяви Калон в сряда. \r\n\"Те допринасят за отстраняването на заплахата за сигурността на Израел и за сигурността на целия ‚свободен свят‘ и затова трябва да сме благодарни на САЩ. Срещата ми с финансовия министър Стивън Мнучин има за цел да подпомогне нашите стратегически икономически връзки с Съединените щати, които сме създали и те ще бъдат от голямо значение за затягането на санкциите срещу Иран \". \r\nКалон коментира новото развитие с „туийт“ в сряда сутринта, казвайки: \"Ние работим с истински приятели във Вашингтон и заедно се грижим за интересите на Израел в областта на сигурността\". \r\nПревод и редакция:", "date": "2018.08.29", "title": "The Jerusalem Post: Финансовите министри на Израел и САЩ се разбраха да формират общ екип за налагане на санкциите срещу Иран"}
{"url": "http://www.focus-news.net/news/2018/08/29/2561166/shumen-nad-250-uchastnitsi-ot-15-kluba-shte-se-vklyuchat-v-sastezanieto-po-sportno-orientirane-za-kupata-shumenska-krepost-siven.html", "text": "Над 250 участници от 15 клуба в страната ще се включат в състезанието по спортно ориентиране за купата „Шуменска крепост“ – „СиВен“ в Шумен. Подробности за 27-тото издание на турнира представиха на брифинг Йордан Нанков и Георги Колев, председател на клуб „Мадарски конник“, предаде репортер на  Радио „Фокус“ - Шумен . Състезанията ще се проведат на 31 август, 1 и 2 септември на Шуменското плато. Състезателната проява ще бъде на територията на лагер „Ивански“. „Районът на провеждане на състезанието е далеч от асфалтовите пътища. Няма да има контакт между нашите участници и състезателите от провеждащото се по същото време рали „Стари столици“, съобразени са маршрутите с оглед недопускане на инциденти“, каза Георги Колев. Надпреварата за купа „Шуменска крепост“ и купа „Сивен“ стартира от 16.00 часа на 31 август, от 18.30 часа е награждаването. В събота, 1 септември стартът ще бъде даден от 10.30 часа, като състезателната част ще приключи до 12.30 часа. От 19.00 часа ще се проведе традиционната Вечер на ориентировача. В неделя, 2 септември щафетите ще се проведат от 10.00 до 12.00 часа, а от 13.00 часа е предвидено награждаване. Георги Колев посочи, че маршрутите са в категория „Б“, т. е. - междуобластни първенства и национални купи, със средна сложност и дължина. Участниците са разпределени по групи от 10 до 65 години и плюс,  щафетните състезания са в четири категории- лека, средна, тежка и ветерани. \r\nИвелина ИВАНОВА", "date": "2018.08.29", "title": "Шумен: Над 250 участници от 15 клуба ще се включат в състезанието  по спортно ориентиране за купата „Шуменска крепост“ – „СиВен“"}
{"url": "http://www.focus-news.net/news/2018/08/29/2561167/plovdiv-okrazhnata-prokuratura-povdigna-obvinenie-na-sobstvenika-na-tseha-ot-koyto-sa-bili-zarezhdani-razbitite-fabriki-za-nelegalno-proizvodstvo-na-tsigari.html", "text": "В резултат на продължаващите активни действия по разследването, днес – 29.08.2018 г., Окръжна прокуратура – Пловдив привлече към наказателна отговорност 38-годишен мъж, собственик на цех, от който са били зареждани разбитите на 24.08.2018 г. фабрики за нелегално производство на цигари. Това съобщиха от пресцентъра на  Апелативна прокуратура - Пловдив . \r\nНа Г.М. е повдигнато обвинение за това, че на 24.08.2018 г., в с. Калугерово, обл. Пазарджик, е държал акцизни стоки без бандерол, когато такъв се изисква по закон -  1 700 кг тютюн, като предметът на престъплението е в големи размери - престъпление по чл. 234, ал.2, т.3, във вр. ал.1 от НК. \r\nВ хода на разследването е установено, че като собственик на мандра в с. Калугерово, обл. Пазарджик, обвиняемият е организирал на територията й и цех, в който е извършвал нарязване и обработка на големи количества тютюн, който впоследствие е доставял на нелегалните фабрики, произвеждащи цигари на територията на гр. Горна Оряховица, гр. Тутракан и гр. Дупница. \r\nОбвиняемият е задържан с постановление на наблюдаващия прокурор за срок от 72 часа, като предстои да бъде поискано от съда вземане спрямо него на мярка за неотклонение „задържане под стража”. \r\nПредвиденото от закона наказание за престъплението, за което на Г.М. е повдигнато обвинение, е от 2 до 8 години лишаване от свобода. \r\nРазследването по досъдебното производство продължава.", "date": "2018.08.29", "title": "Пловдив: Окръжната прокуратура повдигна обвинение на собственика на цеха, от който са били зареждани разбитите фабрики за нелегално производство на цигари"}
{"url": "http://www.focus-news.net/news/2018/08/29/2561168/smolyan-obshtinata-organizira-pryako-izlachvane-na-vsichki-sreshti-na-balgarskiya-otbor-ot-svetovnoto-po-voleybol-za-mazhe.html", "text": "Специално за всички фенове, Община Смолян организира пряко излъчване на всички срещи на Българския отбор от Световното по волейбол за мъже, на Амфитеатъра на Стария център. Съобщиха от пресцентъра на  Общината . Шампионатът ще се проведе от 9 до 30 септември. На 9 септември, от 19:30 часа, ще бъде срещата България – Финландия, на 13 септември, от 20:30 часа, ще играят Иран и България, а следващите срещи са 14 септември, от 20:30 часа - България-Пуерто Рико, 16 септември, от 20:30 часа Куба-България, и 18 септември, от 20:30 часа - България-Полша.", "date": "2018.08.29", "title": "Смолян: Общината организира пряко излъчване на всички срещи на българския отбор от световното по волейбол за мъже"}
{"url": "http://www.focus-news.net/news/2018/08/29/2561157/ministarat-na-finansite-shte-vodi-delegatsiyata-za-uchastie-v-redovnite-godishni-sreshti-na-savetite-na-upravitelite-na-grupata-na-sb-i-na-mvf.html", "text": "Със свое протоколно решение правителството определи състава на делегацията, с която страната ни ще участва в редовните годишни срещи на Съветите на управителите на Групата на Световната банка и на Международния валутен фонд (МВФ), които ще се проведат в периода 12-14 октомври в Бали, Индонезия. Това съобщиха от  правителствената информационна служба.   \r\nБългарската делегация ще се води от министъра на финансите Владислав Горанов в качеството му на управител за Република България в организациите от Групата на Световната банка. В състава на делегацията влизат още управителят на БНБ и управител за България в МВФ Димитър Радев, заместник-министърът на финансите и заместник-управител за България в МВФ Маринела Петрова и подуправителят на БНБ и заместник-управител за страната в Световната банка Димитър Костов.  \r\nВ рамките на форума българските делегати ще се срещнат с висши ръководни екипи на МВФ и на Световната банка, с представители на международни финансови институции, на инвестиционни и централни банки. Участието на България в тези годишни срещи увеличава възможностите на страната ни за разширяване и стабилизиране на международните контакти.", "date": "2018.08.29", "title": "Министърът на финансите ще води делегацията за участие в редовните годишни срещи на Съветите на управителите на Групата на СБ и на МВФ"}
{"url": "http://www.focus-news.net/news/2018/08/29/2561170/sport-zhoze-mourinyo-shte-bade-uvolnen-ot-manchestar-yunayted-pri-zaguba-ot-barnli.html", "text": "Играчите на Манчестър Юнайтед вярват, че мениджърът Жозе Моуриньо ще бъде уволнен от поста си при загуба в гостуването на Бърнли през уикенда, пише The Sun. Въпреки че в английската преса се появи информация, че ръководството на отбора гласува доверие на треньора за предстоящите мачове, в съблекалнята непрекъснато се говори, че краят на ерата на португалеца е близо. Манчестър Юнайтед започна сезона с едва три точки от възможни девет, което е най-лошия старт на отбора за последните 26 години. Мачът между Юнайтед и Бърнли е на стадион „Търф Моор“ в неделя от 18:00 часа.", "date": "2018.08.29", "title": "Спорт: Жозе Моуриньо ще бъде уволнен от Манчестър Юнайтед при загуба от Бърнли"}
{"url": "http://www.focus-news.net/news/2018/08/29/2561165/tonya-marinova-regionalen-istoricheski-muzey-blagoevgrad-vazhna-rolya-za-poddarzhaneto-na-balansa-v-prirodata-izigravat-prilepite.html", "text": "Важна роля за поддържането на баланса в природата изиграват прилепите. Това каза за  Радио „Фокус“ – Пирин  Тоня Маринова, уредник в отдел „Природа“ към Регионален исторически музей – Благоевград. По думите ѝ те спомагат и за екологичното равновесие. „В България се срещат 33 вида прилепи, като всички те са защитени видове. Тези животни са насекомоядни, тоест хранят се единствено и само с насекоми и са много важни, защото ако ги няма, броят на насекомите ще бъде много по-голям“, каза още Маринова. Тя посочи, че едно малко, кафяво прилепче, което тежи едва 3 грама може да изяде за една нощ около 3 000 комара. „И наистина те са много важни за екосистемата и по никакъв начин не ни застрашават, а точно обратното – помагат ни“, подчерта уредникът в Регионален исторически музей – Благоевград Тоня Маринова. \r\nТя коментира, че ако определен вид прилеп изчезне, това е знак, че се случва някаква промяна с природата. По думи на Маринова масовото използване на отрови в селското стопанство за борба с насекомите води до намаляване на броя на прилепите. „Предполагам, че всички знаят, че прилепите са единствените бозайници, които използват активен полет“, каза още Маринова. Тя подчерта, че към днешна дата има много проблеми по отношение опазването на прилепите и изрази надежда, че повече хора ще се ангажират с проблематиката. Уредникът в Регионален исторически музей – Благоевград обясни, че от културната институция редовно провеждат различни мероприятия, които основно са насочени към децата. Целта е те да разберат, че прилепите не са врагове на човека, а дори напротив – те помагат на природата. Тоня Маринова добави, че прилепите са застрашен вид животни, затова трябва да се работи в посока на тяхното съхраняване. \r\nЛивия НИНОВА", "date": "2018.08.29", "title": "Тоня Маринова, Регионален исторически музей – Благоевград: Важна роля за поддържането на баланса в природата изиграват прилепите"}
{"url": "http://www.focus-news.net/news/2018/08/29/2561169/zam-ministar-denitsa-nikolova-sred-prioritetite-na-balgarskoto-predsedatelstvo-na-dunavskata-strategiya-e-podobryavaneto-na-koraboplavaneto-po-dunav.html", "text": "В България приемаме река Дунав като граница и бариера заради историческа фактология, но тя представлява сериозен ресурс с потенциал за развитие. Това заяви в интервю за телевизия „Блумбърг“ заместник-министърът на регионалното развитие и  благоустройството и национален координатор на Стратегията на ЕС за Дунавския регион Деница Николова, съобщиха от пресцентъра на  МРРБ . Според нея, за да се разкрие потенциалът на реката, трябва да се изпълняват стратегически проекти, свързани с подобряване на корабоплаването. „Ако ние осигурим плаваемостта на река Дунав да бъде увеличена във времето като брой дни в годината, ще дадем възможност България да стане много привлекателна дестинация по отношение на круизния туризъм“, каза Николова. Това ще даде възможност и да се стимулират малкият и средният бизнес, защото всеки един турист ще вложи средства на територията на страната, когато дойде да я разгледа, защото България има невероятно и огромно културно-историческо наследство, което трябва да показва и да стане много привлекателна туристическа дестинация по отношение на културно-историческия туризъм. Към настоящия момент България и още пет държави изпълняват проект за 24 млн. евро, финансиран от ЕК“, посочи Николова. Целта е да се подсигури по-добра свързаност в региона чрез подобряване на плаваемостта. Според Деница Николова в бъдеще фокусът на Дунавската стратегия трябва да бъде върху по-стратегически ориентирани проекти за всички държави, т.е. да се изпълняват по-големи проекти, засягащи интереса на няколко страни. „Разпокъсването в твърде много посоки с твърде малки проекти не води до своя видим ефект. А и не води до комфорта и увереността, че усилията, които влагаме, включително на политическо и на експертно ниво, дават своя принос“, коментира заместник-регионалният министър.   \r\nДеница Николова отчете, че в рамките на Българското председателството на Дунавската стратегия са постигнати важни решения, засягащи всички 14 страни–членки. Един от успехите до момента е възстановяването на Звеното за контакт на стратегията, което е важно за осигуряване на логистика и подкрепа на страните-ротационни председателки, както и за самото функциониране на стратегия. Изпълнявани са и приоритетите за приобщаване на регионите, икономически ръст и развитие. „Трябва да намерим и решение за оптимизиране на целите на стратегията, за да изведем конкретни приоритети, по които да работим в бъдеще, например, свързаността, икономическо развитие, туризъм или екология, а не да имаме много на брой, но малки приоритета, касаещи отделни страни\", каза още тя.  В момента има 11 приоритетни области, а България участва в две от тях – управление на културния туризъм и сигурността. Другият важен въпрос пред стратегията е осигуряване на финансиране. Сега основният инструмент, който финансира стратегията, е Транснационална програма „Дунав“. Тя е с общ бюджет 262 млн. евро.  \r\nЗам.-министър Николова каза още, че темите развитие на културния туризъм и сигурността ще са и основен акцент по време на Седмия годишен форум на Дунавската стратегия, който ще се проведе на 18 и 19 октомври в София. Той е най-важното събитие от председателството. „Ние работим с ускорени темпове по логистиката и организацията. Очертава се да е от знаковите форуми за България т.г. по няколко признака. Не само като мащаб, защото очакваме около 700 делегата от 14-те държави и ЕК, но и темата, която сме избрали и фокусираме събитието, е туризмът и как влияе на икономическото развитие в страните членки. Очакваме посещение на трима комисари на ЕК и българският премиер, които ще очертаят основата визия, че сектор \"Туризъм\" се гледа в цялост, а не отделно. В рамките на форума ще имаме и министерска среща на всички министри по туризъм в стратегията, които ще поемат посоката, че туризмът е основен сектор, повишаващ икономиката в регионите по Дунав. Ще приемем и специална декларация за големи проекти след 2020 г.“, съобщи още зам.-министър Николова.", "date": "2018.08.29", "title": "Зам.-министър Деница Николова: Сред приоритетите на Българското председателство на Дунавската стратегия е подобряването на корабоплаването по Дунав"}
{"url": "http://www.focus-news.net/news/2018/08/29/2561174/vidin-vandali-schupiha-dve-novi-peyki-v-park-vladikina-bahcha.html", "text": "Вандали счупиха две пейки в парк „Владикина бахча“ във Видин, предаде репортер на  Радио „Фокус“ – Видин . Общо 15 са поставените неотдавна от Община Видин пейки в парк „Владикина бахча“, 16 са възстановените стари пейки и 20 – новите кошчета за отпадъци. Община Видин постави и нови съоръжения на детските площадки, но и там са констатирани кражби, като гражданите дори сами поправят щетите с подръчни средства. Направени са опити за демонтиране на новите кошчета за битови отпадъци. \r\nХора, които често посещават парка, за да почиват или придружават децата си на площадките за игра, разказват, че неведнъж стават свидетели на подобни вандалски прояви. Служители от Общинския контролен инспекторат огледаха и установиха щетите, направени в алеята, която е успоредна на територията на бившия басейн и лятното кино. Предприемат се ефективни действия за установяване на нарушителите, съвместно с Областната дирекция на МВР, както и за допълнителни превантивни мерки. Проблем се оказва също преминаването на моторни превозни средства по същата алея. В близост са разположени няколко детски площадки и опасността от инциденти е голяма. \r\nОт пресцентъра на Общината съобщиха, че кметът Огнян Ценков за пореден път апелира към гражданите на Видин да пазят новоизграденото и направените с много усилия и ресурс придобивки, защото те са на всички хора. Той заяви, че действията от страна на отговорните институции към нарушителите на общинско имущество ще бъдат безкомпромисни.", "date": "2018.08.29", "title": "Видин: Вандали счупиха две нови пейки в парк „Владикина бахча“"}
{"url": "http://www.focus-news.net/news/2018/08/29/2561164/ayatolah-ali-hameney-nyama-da-ima-nikakvi-pregovori-sasht-na-vsyakakvo-nivo.html", "text": "Ръководителят и духовен лидер на Иран аяролах Али Хаменей заяви в сряда, че на този етап преговори със САЩ не са възможни на никакво ниво, предава  ТАСС . \r\n„На този етап, отчитайки агресивния и невежествен тон на Вашингтон, преговорите със САЩ са невъзможни на всякакво ниво“, се казва в заявление на Хаменей, разпространено на официалния му уебсайт. При това той добави, че „ползата от предишните споразумения със САЩ е минимална“. \r\n„САЩ искат да ни накарат първи да поискаме преговори. Както вече казах, това няма да се случи“, подчерта ръководителят на Иран. \r\nПо-рано Хаменей отбеляза, че САЩ са нарушили договорките по ядрената сделка, „След като получиха това, което им трябваше“. „Излизането на Америка от Съвместния всеобхватен план за действие доказва, че не трябва да се вярва на Вашингтон“, написа той. \r\nТАСС припомня, че през май президентът на САЩ Доналд Тръмп обяви оттеглянето на Вашингтон от споразумението по иранската ядрена програма и обеща не само да върне старите, но и да наложи нови санкции. Първата част от американските ограничителни мерки бе въведена в действие отново в нощта срещу 7 август и те обхващат автомобилостроенето на Иран и покупко-продажбата на злато и редица други метали. Останалите санкции ще влязат в сила на 5 ноември. \r\nПревод и редакция:", "date": "2018.08.29", "title": "Аятолах Али Хаменей: Няма да има никакви преговори САЩ на всякакво ниво"}
{"url": "http://www.focus-news.net/news/2018/08/29/2561175/dzhumhuriet-za-prav-pat-ot-3-godini-se-sabira-ekshan-grupata-za-reformi-v-imeto-na-dialoga-turtsiya-es.html", "text": "След 3 години на застой Анкара отново съживява целта си за членство в ЕС, пише вестник  „Джумхуриет” . На масата за дискусии и решения от едната страна ще седнат бюрократи и технократи, а от другата – политици. \r\nОт известно време Анкара полага някакви усилия да нормализира отношенията си със страните-членки на ЕС и днес ще се проведе изключително важна и критична среща. В сградата с променена табела „Председателство на ЕС” (след преминаването към президентска система), ще бъдат разисквани стъпките за съживяване на  процеса на реформи с участието на министрите на външните работи, на правосъдието, на вътрешните работи и на финансите и хазната; както и на висши представители на тези министерства, имащи отношение към хармонизацията с ЕС. Целта е да бъдат взети решения за отваряне на пътя и перспективата на фактически спрените преговори с Брюксел. \r\nПървоначалното име „Група за следене на реформите” бе променено на „Група за действия за реформи” (Екшън група за реформи), но въпреки очакванията, досега не бяха предприети очакваните мерки. Този път целта пак е „реформа”, а в рамките на дневния ред са „демокрация, човешки права и върховенство на закона”.  \r\nПреди критичната среща е било проведено подготвително съвещание на ангажираните технократи. В тази връзка, като първа крачка Турция цели да прекрати „процеса на мониторинг”, наложен отново от Съвета на Европа на Анкара след предходния период без мониторинг в продължение на 13 години. На Анкара предварително е известно обаче, че този процес може да отнеме дори и години.  \r\nПрави впечатление, че на масата за дискусии ще присъства зетят на Ердоган и министър на финансите и хазната Берат Албайрак. Освен това има сигнали за участието на външния министър Мевлют Чавушоглу в неофициалната среща на външните министри на страните-членки на ЕС в Австрия на 30-31 август. Това се оценява като положителен жест от страна на Брюксел. За последно отношение по темата взе френският президент Емануел Макрон, който предложи на Анкара не пълноправно членство в ЕС, а стратегическо партньорство. Направи впечатление, че реакциите на турското МВнР по това предложения не бяха чак толкова „силни” и останаха „ограничени”. \r\nОсвен това се очертава визовата либерализация за турски граждани да остане една далечна цел. Понеже дори и да бъдат набелязани мерки, не се окачва Брюксел да съживи процеса в краткосрочен план. Причината са постоянно предприеманите стъпки от МВР Сюлейман Сойлу, свързани с „борбата срещу тероризма”. Защото при тази ситуация просто не е реалистично да се очакват някакви промени в Турция по отношение на антитерористичното законодателство. \r\nЗа разлика от това, на дневен ред са сериозните усилия за създаване на специализиран орган за опазване на личните данни. Това е нещо, което по една или друга причина не се случва от дълги години в Турция, посочва още „Джумхуриет”.  Георги Димов", "date": "2018.08.29", "title": "„Джумхуриет”: За пръв път от 3 години се събира Екшън групата за реформи в името на диалога Турция-ЕС"}
{"url": "http://www.focus-news.net/news/2018/08/29/2561176/premierat-borisov-razporedi-na-oblastniya-upravitel-na-burgas-da-spre-reshenieto-na-obshtinskiya-savet-po-kazusa-silistar.html", "text": "Министър-председателят Бойко Борисов разпореди на областния управител на Бургас Вълчо Чолаков да предприеме всички законови мерки, за да спре изпълнението на решението на Общинския съвет-Царево във връзка с казуса „Силистар“. Това съобщиха от  правителствената информационна служба .  \r\nОбластният управител ще упражни своите правомощия за контрол по законосъобразност на решението след постъпване на протокола от заседанието в Областна администрация. Ще бъде преценена възможността за връщане или оспорване пред съда на решението. Разглежда се и алтернативата да бъде сигнализирана Окръжна прокуратура.", "date": "2018.08.29", "title": "Премиерът Борисов разпореди на областния управител на Бургас да спре решението на общинския съвет по казуса „Силистар“"}
{"url": "http://www.focus-news.net/news/2018/08/29/2561173/rodosreportgrgartsiya-molbata-za-ubezhishte-na-izbyagalite-turski-komandosi-v-gartsiya-vse-oshte-se-razglezhda-te-sa-v-zashtiteno-zhilishte.html", "text": "Молбата за убежище на двама турски командоси, избягали в Гърция след неуспешният опит за преврат през юли 2016 г. все още се разглежда, а те са настанени в охранявано жилище,  предава електронното издание \"Rodosreport.gr\" , като се позовава на изявление техния служебен адвокат Теодорос Хронопулос. \r\nИзданието припомня, че случаят с командосите е различен от този с осемте офицери, които избягаха с хеликоптер в Александруполис и не бяха върнати в Турция. \r\nДвамата военнослужещи от турските специални части, които се предадоха през февруари 2017 г. в полицейския участък в Орестиада, прекараха 18 месеца в предварителен арест за незаконно влизане в страната. \r\nПовод за изявлението, станаха публикациите в турски медии, че командосите са били разменени на 20 август 2018 г. срещу двамата гръцки военнослужещи, задържани в Одрин за нарушаване на границата в района на река Марица. \r\n\"Rodosreport\" пише, че според адвокат Ставрола Томарас, била ангажирана с делото за убежище, точно от 20 август 2018 г., когато е изтекъл срокът им за задържане, Халил Стетин и Фатих Арик са в неизвестност Превод и редакция: Мариела Русева", "date": "2018.08.29", "title": "\"Rodosreport.gr\"(Гърция): Молбата за убежище на избягалите турски командоси в Гърция все още се разглежда, те са в защитено жилище"}
{"url": "http://www.focus-news.net/news/2018/08/29/2561177/eleftherostyposgrgartsiya-burya-nanese-ogromni-shteti-na-mastikovite-plantatsii-na-ostrov-hios.html", "text": "Гръмотевична буря, придружена с порои е причинила огромни щети на насажденията от мастиково дърво на остров Хиос,  предава електронното издание на вестник \"Еleftherostypos\" . \r\nВестникът цитира председателя на Асоциацията на производителите на мастика на острова, Георгиос Тумпос, който заявява че само за една нощ е била унищожена цялата реколта, която е трябвало да гарантира производството на узо за 2018 г.   \r\nМестното електронно издание \"Аstraparis.gr\" публикува шокиращи фотографии от опустошените мастикови плантации, в които калните потоци и ветровете са отнесли цялата почва около растенията. Агенция \"Фокус\" припомня: \r\nОстров Хиос се смята за най-значимият гръцки производител на мастика (наричана и мастиха) от най-дълбока древност, като неслучайно смолата, която се отделя от мастиковото дърво и е основа за производството на мастика, се нарича Сълзите на Хиос. Производството на мастика е основен поминък на населението на острова в продължение на столетия. Превод и редакция: Мариела Русева", "date": "2018.08.29", "title": "\"Еleftherostypos.gr\"(Гърция): Буря нанесе огромни щети на мастиковите плантации на остров Хиос"}
{"url": "http://www.focus-news.net/news/2018/08/29/2561172/ayatolah-ali-hameney-iran-e-gotov-da-se-otkazhe-ot-yadrenata-sdelka-ako-tya-ne-otgovarya-na-natsionalnite-mu-interesi.html", "text": "Върховният лидер на Иран аятолах Али Хаменей предупреди, че правителството в Техеран трябва да има готовност да „остави настрана“ постигнатото през 2015 г. споразумение за ядрената програма на страната, ако то вече не отговаря на националните й интереси, предава  AFP . \r\n„Ядрената сделка не е целта, тя е само средство. Естествено, ако стигнем до извода, че тя вече не отговаря на националните ни интереси, ще я оставим настрана“, заяви Хаменей в рамките на среща с кабинета, става ясно от съобщение, публикувано на неговата официална интернет страница. \r\nХаменей подчерта, че трябва да бъдат продължени преговорите с Европа, която се опитва да спаси споразумението от 2015 г. и след решението на САЩ да излязат от него. Но той бе категоричен, че иранското правителство „не трябва да се надява на европейците за такива въпроси като ядреното споразумение или икономиката\". \r\n„Трябва да гледаме на техните обещания със скептицизъм“, допълни Хаменей.  \r\nСъщевременно върховният лидер на Иран отбеляза, че страната не е ангажирана с каквито и да било преговори с администрацията на американския президент Доналд Тръмп.   Тереза Герова", "date": "2018.08.29", "title": "Аятолах Али Хаменей: Иран е готов да се откаже от ядрената сделка, ако тя не отговаря на националните му интереси"}
{"url": "http://www.focus-news.net/news/2018/08/29/2561127/georgi-kiev-turistichesko-druzhestvo-kupena-peshtera-okolo-300-sa-prilepite-v-koloniyata-koyato-zimuva-v-peshterata-snezhanka.html", "text": "ООколо 300 са прилепите в колонията, която зимува в пещерата „Снежанка“ край Пещера, каза за  Радио „Фокус“ – Пазарджик  Георги Киев, председател на Туристическо дружество „Купена“ - Пещера. Той обясни, че снимането им през есента, когато те пристигат, е забранено. „Те зимуват в пещерата, която през този сезон е отворена за посещения от 10.00 до 15.00 часа. Прилепите я напускат през пролетта, а пещерата приема посетители целогодишно без почивни дни. През летните месеци в нея може да се влезе до 17.00 часа“, каза също Киев. Природната забележителност работи всеки ден от 10.00 до 16.00 часа, като дори и само за един посетител, вратите на пещерата се отварят на всеки 1 час. Пътят до пещерата е проходим, поставени са и необходимите указателни табели. Киев уточни, че повечето посетители спазват стриктно правилата и не повреждат сталактитите, сталагмитите, синтровите езера и драперии. Още на входа им се казва, че не бива да чупят сталактитите, които са на десетки и стотици хиляди години, нито пък трябва да драскат по тях и да повреждат флората и фауната. \r\nАлбена ЖИЛЕКОВА", "date": "2018.08.29", "title": "Георги Киев, Туристическо дружество „Купена“ - Пещера: Около 300 са прилепите в колонията, която зимува в пещерата „Снежанка“"}
{"url": "http://www.focus-news.net/news/2018/08/29/2561181/kyustendil-sluzhiteli-na-obshtinsko-predpriyatie-chistota-izryazaha-opasni-kloni-ot-visoki-borove-kray-teatara-v-grada.html", "text": "Служители на Общинско предприятие „Чистота” изрязаха опасни клони от високи борове край театъра в Кюстендил, предаде репортер на  Радио „Фокус” – Кюстендил  Дърветата са в парка пред общинския драматичен театър и до улица „Св. св. Кирил и Методий”. За отстраняването на клоните беше използвана специализирана техника. В момента се извършва почистване на терена и извозване на клоните. \r\nВенцеслав ИЛЧЕВ", "date": "2018.08.29", "title": "Кюстендил: Служители на Общинско предприятие „Чистота” изрязаха опасни клони от високи борове край театъра в града"}
{"url": "http://www.focus-news.net/news/2018/08/29/2561178/burgas-intenziven-e-trafikat-po-ulitsite-ivan-vazov-general-gurko-hristo-botev-uilyam-gladston-tsar-simeon-i-bulair-kakto-i-po-bulevardite-san-stefano-i-demokratsiya.html", "text": "Ограничено е движението по пътя Варовник – Вълчаново ханче от км 20+000 до 39+200 за МПС над 10 т поради стесняване на пътното платно, предаде репортер на  Радио „Фокус“ – Бургас . По пътя от разклона за с. Варовник до кръстовището с път II-79 от км 22+400 до км 39+300 и по пътя Черница – Сунгурларе – Чубра е ограничено движението за тежкотоварни автомобили над 10 т поради намален габарит на пътното тяло. Срокът за всички ограничения е до 31 декември 2018 г.  Интензивен е трафикът в град Бургас по улиците „Иван Вазов“, „Генерал Гурко“, „Христо Ботев“, „Уилям Гладстон“, „Цар Симеон“ и „Булаир“, както и по булевардите „Сан Стефано“ и „Демокрация“, а също от и към кварталите „Сарафово“ и „Меден Рудник“. \r\nВеселина НИКОЛОВА", "date": "2018.08.29", "title": "Бургас: Интензивен е трафикът по улиците „Иван Вазов“, „Генерал Гурко“, „Христо Ботев“, „Уилям Гладстон“, „Цар Симеон“ и „Булаир“, както и по булевардите „Сан Стефано“ и „Демокрация“"}
{"url": "http://www.focus-news.net/news/2018/08/29/2561182/sofiya-13-godishno-momche-e-postradalo-pri-intsident-v-universiteta-po-arhitektura-stroitelstvo-i-geodeziya.html", "text": "13-годишно момче е пострадало при инцидент в Университета по архитектура, строителство и геодезия. Това съобщиха за  Агенция „Фокус“  от пресцентъра на  МВР . \r\nЦветилена СИМЕОНОВА", "date": "2018.08.29", "title": "София: 13-годишно момче е пострадало при инцидент в Университета по архитектура, строителство и геодезия"}
{"url": "http://www.focus-news.net/news/2018/08/29/2561184/burgas-rayonen-sad-nesebar-shte-gleda-na-30-avgust-deloto-sreshtu-mazha-blasnal-nezryashta-peshehodka-ot-slovakiya.html", "text": "Районен съд – Несебър ще гледа от 10.00 часа на 30 август делото срещу Тодор Н. Това съобщиха  Апелативна прокуратура - Бургас . подсъдим за това, че на 24 юни 2017 г. около 20.21 часа, в град Несебър, на ул. „Месемврия“, пред ресторант „Хемингуей“, при управляване на лек автомобил „Мерцедес“, извършил непристойни действия, грубо нарушаващи обществения ред и изразяващи явно неуважение към обществото, а именно: изсвирил два пъти с клаксона на автомобила, блъснал незряща пешеходка от Словакия в долната част на гърба с управлявания от него автомобил, с което нарушил правилата за движение, спрял и скочил в движение, оставяйки с включен двигател управлявания от него автомобил, и нанесъл удар с дланта на лявата си ръка в областта на главата (лицето) на друга пешеходка от Словакия, като оставил без непрекъснат контрол управлявания от него автомобил, който на собствен ход продължил да се движи, качвайки се върху бордюра и блъскайки се в масивно крайпътно дърво, след това се качил и продължил да управлява автомобила, напускайки местопроизшествието и нарушавайки задължението по Закона за движение по пътищата да остане на място и да изчака  компетентните органи на МВР, като деянието по своето съдържание се отличава с изключителна дързост – престъпление по чл.325, ал.3, вр.с ал.2, предл.III-то ,вр.ал.1 от НК.  \r\nТой е обвинен и за това, че на 24 юли 2017 г. около 20.21 часа, в гр.Несебър, на ул. „Месемврия“ пред ресторант „Хемингуей“ по хулигански подбуди, чрез  нанасяне на удар с дланта на лявата си ръка в областта на главата (лицето) причинил лека телесна повреда на жена от Словакия, изразяваща се в бледочервеникаво кръвонасядане в дясното слепоочие, довели до болка и страдание, без разстройство на здравето – престъпление по чл.131, ал.1, т.12, предл.първо, вр. чл.130, ал.2  от НК.", "date": "2018.08.29", "title": "Бургас: Районен съд – Несебър ще гледа на 30 август делото срещу мъжа, блъснал незряща пешеходка от Словакия"}
{"url": "http://www.focus-news.net/news/2018/08/29/2561180/tass-sergey-lavrov-potvardi-kontaktite-mezhdu-rusiya-i-sasht-za-situatsiyata-v-idlib.html", "text": "Москва поддържа контакти с Вашингтон за ситуацията в сирийската провинция Идлиб, включително по въпроса за подготовката на провокация с използването на химическо оръжие. Това заяви министърът на външните работи на Руската федерация Сергей Лавров, предава  TACC . \r\n„Що се отнася до нашите контакти с американците по този въпрос, то – да, такива има. Тази тема засеган (държавният секретар на САЩ) Майк Помпео, когато ми позвъня преди няколко дни. Тази тема засегна й (съветникът на президента на САЩ за националната сигурност) Джон Болтън на срещата със секретарят на Съвета за сигурност на Руската федерация Николай Патрушев в Женева. За обсъждане се използва, включително и по този въпрос, канал между военните“, подчерта Лавров. \r\nСАЩ отхвърлят данните на Русия за подготовката на химическа провокация в Идлиб, но не са потвърдили своята позиция, допълни още първият дипломат на Москва.  \r\nСъгласно думите му, САЩ са се провалили в опита си да сменят режима в Сирия.  Тереза Герова", "date": "2018.08.29", "title": "ТАСС: Сергей Лавров потвърди контактите между Русия и САЩ за ситуацията в Идлиб"}
{"url": "http://www.focus-news.net/news/2018/08/29/2561187/ministar-temenuzhka-petkova-zapozna-kitayski-yadreni-eksperti-s-osnovnite-harakteristiki-na-balgarskiya-energien-sektor.html", "text": "Министърът на енергетиката Теменужка Петкова се срещна с представители на Китайската национална енергийна администрация (NEA), Китайската национална ядрена корпорация (CNNC), Китайската ядрена енергийна корпорация (CGN) и Държавната корпорация за ядрени енергийни технологии (SNPTC), които са на работна визита у нас. Това съобщиха от пресцентъра на  министерството . Посещението им в България е една от първите инициативи в изпълнение на подписания през юли през тази година между Министерството на енергетиката и Китайската национална енергийна администрация Меморандум за разбирателство относно мирното използване на ядрената енергия. \r\nМинистър Петкова представи пред гостите основните характеристики на енергийния сектор в страната, приоритетите на българското правителство в областта на енергетиката, както и основните етапи в развитието на ядрения отрасъл в България.  \r\nС дял от 4% в БВП и заети около 56 хил. души, енергетиката е един от ключовите отрасли на националната икономика, каза министър Петкова. Тя поясни още, че в страната са налице 10 хил. мегавата разполагаеми мощности и годишното производство на електроенергия възлиза на около 45 тераватчаса. \r\nПо думите на изпълнителния директор на АЕЦ „Козлодуй“ Иван Андреев България има над 40 годишен опит в експлоатацията на ядрени мощности и добри традиции и програми за подготовка на кадри за този сектор. Той припомни, че АЕЦ „Козлодуй“ е първата атомна централа в Югоизточна Европа, открита през 1974 г. Андреев запозна гостите от Китай с успешното изпълнение на програмите за продължаване на експлоатационния срок на 5 и 6 блок на ядрената ни централа.  \r\nПолитиката за управление на радиоактивни отпадъци и отработено ядрено гориво в България бе представена от Сергей Цочев, член на УС на ДПРАО. \r\nОсновен акцент в разговора с китайските гости бе визията на българското правителство за изграждане на нови ядрени мощности в страната. Изграждането на нова базова мощност ще бъде необходимо за гарантиране на енергийната ни сигурност, подчерта Петкова пред участниците в срещата. По нейните думи българската страна разглежда реализацията на АЕЦ „Белене“ като една от възможностите за задълбочаване на енергийното сътрудничество между двете държави. Тя припомни, че, според експертни анализи, проектът АЕЦ „Белене“ може да се осъществи най-бързо в сравнение с други подобни проекти в региона, тъй като разполага с необходимата инфраструктура, лицензирана площадка и оборудването е доставено. Проектът е нотифициран пред Европейската комисия, поясни Петкова.  \r\nТя припомни и взетото от българската страна решение да се търси възможност за реализация на проекта съвместно със стратегически инвеститор, на пазарен принцип, без предоставяне на държавна гаранция, чрез отделяне на активите и пасивите на проекта в отделна компания. Според решение на Министерския съвет от 29 юни 2018 г., до края на м. октомври министърът на енергетиката следва да предложи варианти за структуриране на проекта. По думите на енергийния министър, реалистично е в началото на 2019 г. да има избран инвеститор.  \r\nЗа китайското правителство технологичното развитие на ядрената енергетика е основен приоритет, каза заместник-генералният директор на Департамента за ядрена енергия на Китайската национална енергийна администрация Ши Лишан. Той поясни, че в момента в страната се изграждат 17 нови реактора.", "date": "2018.08.29", "title": "Министър Теменужка Петкова запозна китайски ядрени експерти с основните характеристики на българския енергиен сектор"}
{"url": "http://www.focus-news.net/news/2018/08/29/2561185/umbalsm-n-i-pirogov-13-godishnoto-momche-postradalo-pri-intsident-v-uasg-e-prieto-s-prorezni-rani-nalagashti-operativna-namesa.html", "text": "13-годишното момче, пострадало при инцидент в Университета по архитектура, строителство и геодезия (УАСГ), е прието с прорезни наранявания, налагащи оперативна намеса, която се извършва в момента. Това съобщиха за  Агенция „Фокус“  от пресцентъра на  УМБАЛСМ „Н. И. Пирогов“ . \r\nЦветилена СИМЕОНОВА", "date": "2018.08.29", "title": "УМБАЛСМ „Н. И. Пирогов“: 13-годишното момче, пострадало при инцидент в УАСГ, е прието с прорезни рани, налагащи оперативна намеса"}
{"url": "http://www.focus-news.net/news/2018/08/29/2561186/yambol-predstoi-ofitsialno-otkrivane-na-tri-obnoveni-detski-zavedeniya-v-grada-na-4-septemvri.html", "text": "На 4 септември, вторник, с официална церемония ще бъдат открити три обновени детски заведения в Ямбол. Това съобщиха от пресцентъра на  Общината . В 10.00 часа е началото на церемонията в Детска ясла „Мечо Пух“, от 11.00 ч. в Детска градина „Свобода“, а в 12.00 часа е началният час на събитието в Детска ясла „Слънчево детство“ към Детска градина „Пламъче“. Сградите и дворните пространства на трите детски заведения са изцяло реновирани по проект „Устойчиво и интегрирано развитие на образователната инфраструктура на община Ямбол“. Дейностите включваха полагане на топло и хидроизолация, ремонт на покривни конструкции, подмяна на електрическите, ВиК и котелни инсталации, нова дограма, обновяване, включително с ново оборудване на кухненските блокове и др. Дворните пространства също са модернизирани с нови съоръжения за игра, обособени в различни кътове, в зависимост от групата и възрастта на децата, положена е ударопоглъщаща настилка, изпълнени са и дейности по обновяване на парковата растителност. \r\nПроект „Устойчиво и интегрирано развитие на образователната инфраструктура на община Ямбол“ се осъществява с финансовата подкрепа на Оперативна програма „Региони в растеж“ 2014 – 2020 г., съфинансирана от Европейския съюз чрез Европейски фонд за регионално развитие. Общата му стойност е 6 617 380.00 лв., което е 100 процента безвъзмездна финансова помощ от ЕФРР и националния бюджет, без съфинансиране от страна на община Ямбол. Проектът е част от инвестиционната програма на община Ямбол.", "date": "2018.08.29", "title": "Ямбол: Предстои официално откриване на три обновени детски заведения в града на 4 септември"}
{"url": "http://www.focus-news.net/news/2018/08/29/2561179/rayonna-prokuratura-burgas-zadarzha-za-srok-do-48-chasa-chetirima-dushi-obvineni-v-protivozakonno-podpomagane-na-27-chuzhdi-grazhdani-da-preminat-prez-teritoriyata-na-stranata.html", "text": "Районна прокуратура – Бургас задържа за срок до 48 часа Боян В., Жеко П., Апостол К. и Кирил Г. Това съобщиха от пресцентъра на  Апелативна прокуратура - Бургас . Те са обвинени за това, че на 28.08.2018г. в гр.Бургас, в съучастие помежду си Боян К. и Кирил Г. (като съизвършители) и Жеко П. и Апостол К. (в качеството им на помагачи), с цел да набавят за себе си или за другиго имотна облага, като използвали моторно превозно средство – лек автомобил, подпомогнали повече от едно лице - 27 чужди граждани, част от които са лица ненавършили 16-годишна възраст, да преминат през територията на страната в нарушение на Закона за чужденците в Р. България и без надлежно разрешение на властите – престъпление по чл.281, ал.2, т.1,т.4 и т.5, вр. ал.1, вр. чл.20, ал.2 от НК за Боян В. и  Кирил  Г. и престъпление по чл.281, ал.2, т.1, т.4 и т.5, вр. с ал.1, вр. чл.20, ал. 4 от НК за Апостол К. и Жеко П. \r\nПредстои (в утрешния ден) Районна прокуратура – Бургас да внесе в съда искане за налагане на мярка за неотклонение „задържане под стража“ спрямо обвиняемите.", "date": "2018.08.29", "title": "Районна прокуратура - Бургас задържа за срок до 48 часа четирима души, обвинени в противозаконно подпомагане на 27 чужди граждани да преминат през територията на страната"}
{"url": "http://www.focus-news.net/news/2018/08/29/2561188/sport-gergana-topalova-se-klasira-za-vtoriya-krag-na-turnira-v-haren.html", "text": "Гергана Топалова се класира за втория кръг на турнира в холандския град Харен. Поставената под номер четири в основната схема българска победи с 6:2, 6:1 представителка на домакините Перла Нюбур в двубой, продължил 57 минути. \r\nНа осминафиналите Топалова ще играе срещу белгийската тенисистка Челси Ванхуте. \r\nВ турнира на двойки българката също започна участието си с успех. В тандем с Дария Кузер от Полша победиха с 6:3, 6:2 Реджина Хюсак от Холандия и Софи Мунтеан от Франция.", "date": "2018.08.29", "title": "Спорт: Гергана Топалова се класира за втория кръг на турнира в Харен"}
{"url": "http://www.focus-news.net/news/2018/08/29/2561189/smolyan-obshtina-zlatograd-kandidatstva-za-finansirane-na-merki-za-energiyna-efektivnost-i-obnovyavane-na-49-sgradi-na-stoynost-nad-5-mln-lv.html", "text": "Община Златоград кандидатства с 5 нови проектни предложения по Оперативна програма „Региони в растеж” 2014-2020 (ОПРР 2014-2020). Проектите са с насоченост въвеждане на мерки за енергийна ефективност и обновяване на сгради. 48 от сградите, включени в новите проектни предложения, са многофамилни, с жилищно предназначение, една е общинска, със социално предназначение. Това съобщиха от пресцентъра на  Община Златоград . \r\nСлед успешното реализиране на проекти с насоченост енергийна ефективност по Националната програма за енергийна ефективност на многофамилни жилищни сгради (НПЕЕМЖС) – обновени и санирани са 7 блока с над 36 обекти с жилищно предназначение в периода 2015-2017 г. и ОПРР 2014-2020 – 13 сгради, от които 4 обществени и 9 многофамилни, интересът сред гражданите към тези програми нарасна значително. В резултат на информационните разяснителни кампании, насочени към местната общност, проведени през м.ноември, 2017 г. и м. януари, 2018 г., в Общинска администрация Златоград бяха подадени заявления за интерес и финансова помощ от нови 48 сдружения на собственици на многофамилни жилищни сгради. След извършена преценка за допустимост на сградите и представяне на актуални обследвания от собствениците – енергийно, изготвено съгласно ЗЕЕ и техническо, изготвено съгласно ЗУТ, Община Златоград създаде проектна готовност за кандидатстване по процедура „BG16RFOP001-2.002 – Енергийна ефективност в периферните райони – 2” на ОПРР 2014-2020. Подготвени бяха следните пет проектни предложения за осигуряване на безвъзмездно финансиране: \r\n– „Въвеждане на мерки за енергийна ефективност и обновяване на многофамилни жилищни сгради – „Станко и Даниел Пееви“, „Орфей“, „Георгиеви-Здравец“, „Мила“, „Минзухар“ и блокове №174, №177, №189, в град Златоград“, с акроним ZlatownEECO2-1, на стойност 1 149 842,24 лева. \r\n– „Въвеждане на мерки за енергийна ефективност и обновяване на многофамилни жилищни сгради – „Анжерови“, „Дарина“, „Йосиф Кехайов“, „Бочукови-Златоград“, „Аристе“, „Пролет“ и блокове №178, „Белия дом“, в град Златоград“, с акроним ZlatownEECO2-2, на стойност 1 098 045,31 лева; \r\n– „Въвеждане на мерки за енергийна ефективност и обновяване на многофамилни жилищни сгради – „Чукел“, „Саралийски“, „Пехливанови“, „Беловидово 30“, „Хаджиеви“, „Зюмбюл“, „Родопи“, „Сватеви“ и блокове №190, №195 А, в град Златоград“, с акроним ZlatownEECO2-3, на стойност 1 056 138,09 лева; \r\n– „Въвеждане на мерки за енергийна ефективност и обновяване на многофамилни жилищни сгради – „Ахрида 22“, „Тракия“, „Къща Виктория“, „Велико Търново“, „Раз Цвет“, „Фамилна къща Чаушеви“, „Синчец“, „Братя Хъмчеви“, „Албена“, „Гогаджови“, „Фамилия Касабови“ и „Текстилски блок“, в град Златоград“, с акроним „ZlatownEECO2, на стойност 985 171,73 лева; \r\n– „Въвеждане на мерки за енергийна ефективност и обновяване на многофамилни жилищни сгради – „Хаджидончеви“, „Велеви“, „Мушкови“, „Шопови“, „Кокиче“, „Акация“, „Зора“, „Иглика“, „Христо Ботев“, „Акация7″ и сграда от социалната инфраструктура в град Златоград“, с акроним ZlatownEECO2-5, на стойност 864 075,69 лева. \r\nПроектните предложения са в етап на оценка и одобрение от Министерство на регионалното развитие и благоустройство – управляващ орган на финансиращата програма.", "date": "2018.08.29", "title": "Смолян: Община Златоград кандидатства за финансиране на мерки за енергийна ефективност и обновяване на 49 сгради на стойност над 5 млн. лв."}
{"url": "http://www.focus-news.net/news/2018/08/29/2561190/sergey-lavrov-nadyavame-se-che-zapadat-nyama-da-se-mesi-v-eventualna-operatsiya-v-idlib.html", "text": "Русия се надява, че Западът, който твърди, че е в ход подготовка за химическа атака в сирийската провинция Идлиб, няма да възпрепятства антитерористична операция в района. Това заяви министърът на външните работи на Руската федерация Сергей Лавров, предава  РИА Новости . \r\n„Много се надявам, връщайки се към темата за спекулации по повод планираната от правителството (на Сирия) химическа атака, че западните партньори, които активно разпалват тази тема, няма да се отдадат на провокации, на драматизации, каквито явно се подготвят, и няма да се намесват в антитерористичната операция срещу „Джабхат ан-Нусра“ в тази зона на деескалация“, подчерта Лавров на пресконференция с външния министър на Саудитска Арабия Адел ал-Джубейр. \r\nПрез последните дни ситуацията около Сирия стана по-напрегната. Говорителят на Министерство на отбраната на Русия генерал-майор Игор Конашенков заяви, че според независими източници терористи подготвят провокация, с която да обвинят Дамаск в употребата  на химическо оръжие срещу цивилното население на провинция Идлиб. \r\nПо-рано американският военен министър Джеймс Матис заяви, че САЩ активно обсъждат с Русия предотвратяването на възможното използване на химическо оръжие в Сирия.  Тереза Герова", "date": "2018.08.29", "title": "Сергей Лавров: Надяваме се, че Западът няма да се меси в евентуална операция в Идлиб"}
{"url": "http://www.focus-news.net/news/2018/08/29/2561192/ministerstvo-na-turizma-zalichava-21-turoperatora-ot-natsionalniya-turisticheski-registar.html", "text": "Министерство на туризма заличава вписването на 21 туроператора от Националния туристически регистър (НТР). Причината е, че дружествата не са предоставили задължителна застраховка „Отговорност на туроператора“, което е изрично условие за извършване на туроператорска дейност. Това съобщиха от пресцентъра на  министерството . Компаниите са със седалище и адрес на управление в градовете София, Варна, Пловдив, Несебър, Поморие и с. Горна Малина.  \r\nЗаличаването се  предприема по заповед на министъра на туризма Николина Ангелкова, съгласно решение на Експертна комисия по регистрация на туроператори и туристически агенти към ведомството. В нея участват експерти от Министерството на туризма, както и сдружения на туроператори и турагенти.  \r\nЗаличените дружества няма да бъдат премахнати от НТР, но ще бъде отразена заповедта за заличаването им, като имената им са оцветени в червено. Така потребителите, при справка в регистъра ще получават информация дали туроператорът е коректен и извършва дейност, спазвайки закона. \r\nОпределен е период от две години, през който заличените дружества нямат право да заявяват регистрация за извършване на туроператорска дейност. Срокът се определя считано от датата на издаване на настоящата заповед. \r\nСпоред Закона за туризма всеки регистриран туроператор ежегодно трябва да сключва договор за застраховка „Отговорност на туроператора“ с дружество по смисъла на Кодекса за застраховането и да я представи на министъра на туризма, в 14 дневен срок от подписване на споразумението. След това тя се вписва и в Националния туристически регистър.", "date": "2018.08.29", "title": "Министерство на туризма заличава 21 туроператора от Националния туристически регистър"}
{"url": "http://www.focus-news.net/news/2018/08/29/2561193/snezhana-zaharieva-istorik-voynitsite-na-gen-georgi-todorov-sazdavat-dneshniya-park-sv-vrach-v-sandanski-zasazhdayki-parvite-fidanki-v-nego.html", "text": "Войниците на ген. Георги Тодоров създават днешния парк „Св. Врач“ в Сандански, засаждайки първите фиданки в него. Това каза за  Радио „Фокус“ – Пирин  историкът и бивш уредник в Регионален исторически музей – Благоевград Снежана Захариева. Тя отбеляза, че това се случва през 1916 година. „Под големият чинар на центъра на града дори е монтирана мраморна плоча, носеща богата информация за древната култура по долината на река Струма, а на входа на парка има и паметник на Генерал Тодоров“, отбеляза  Захариева. \r\nТази година по повод 160-годишнина от рождението на генерал Тодоров в парка бе засадено поредното дръвче, за да се засвидетелства почитта към него. „Фокус“ припомня: \r\nГенерал Георги Тодоров е командир през 1913 година на Седма пехотна рилска дивизия, геройски отблъснала турците при Булаир, Шаркьой и сражавала се при Калиманци, а като командващ ІІ българска армия през 1915-1916 г. и ІІІ българска армия през 1917 г. воюва успешно в Македония и на Добруджанския фронт. През 1918 г. е помощник-главнокомандващ и за кратко – главнокомандващ. \r\nЛивия НИНОВА", "date": "2018.08.29", "title": "Снежана Захариева, историк: Войниците на ген. Георги Тодоров създават днешния парк „Св. Врач“ в Сандански, засаждайки първите фиданки в него"}
{"url": "http://www.focus-news.net/news/2018/08/29/2561194/blagoevgrad-potrebitelite-na-dnevniya-tsentar-za-palnoletni-litsa-s-uvrezhdaniya-svetlina-predstavyat-svoi-proizvedeniya-v-gradskata-hudozhestvena-galeriya-na-31-avgust.html", "text": "Потребителите на Дневен център за пълнолетни лица с увреждания „Светлина“ представят свои произведения в Градска художествена галерия в Благоевград, съобщиха от пресцентъра на  Общината . Откриването на събитието ще бъде на 31 август от 11.00 часа. Изложбата включва творби, изработени от Виктор Манов, Георги Бойков, Вера Бибова, Десислава Дедлева и Иван Радев. По време на изложението ще бъде представена и групова изработка на потребителите от центъра. Гостите ще имат възможност да закупят всеки един от артикулите срещу символични суми. Събраните средствата ще бъдат инвестирани в дейността на центъра. Изложбата се организира по повод Световния ден на психичното здраве - 10 октомври, и включва картини, гоблени, пана. Подредените творби ще останат в залата на ГХГ в рамките на една седмица. \r\nДневен център за пълнолетни лица с увреждания „Светлина“ е социална услуга в общността, която предоставя на лица с увреждания дневна грижа, като цели развитие, обогатяване и подобряване на психологични, психиатрични, здравни грижи, както и образователни и обучителни мероприятия.  \r\nЧаст от трудовотерапевтичната дейност в Дневния център включва дейности по изобразително изкуство: рисуване с цветни моливи, водни бои, пастели, акварел, декориране чрез комбиниране на разнородни елементи, шиене на гоблени, изработване на пана от текстилни и природни материали и други.", "date": "2018.08.29", "title": "Благоевград: Потребителите на Дневния център за пълнолетни лица с увреждания „Светлина“ представят свои произведения в Градската художествена галерия нa 31 август"}
{"url": "http://www.focus-news.net/news/2018/08/29/2561191/v-golyamata-peshtera-i-v-peshterata-prikazna-zhiveyat-nay-golemite-kolonii-na-prilepi-v-regiona.html", "text": "В „Голямата пещера” и в пещерата „Приказна” живеят най-големите колонии на прилепи в региона. Това съобщиха за  Радио „Фокус” – Кюстендил  от Туристически информационен център - Невестино. „Голямата пещера” се намира в най-крайните югоизточни дялове на Осоговската планина, на границата с Република Македония. Пещерата е обявена за защитен природен обект. Заради голямата колония от прилепи достъпът до пещерата през есенно-зимния сезон се ограничава, но през останалото време тя е отворена за туристи. Колония от прилепи, но значително по-малка, има и в пещерата „Приказна” край село Смоличано. Тя се намира в скалата от която се спуска водопадът „Св. Яна”. Три вида прилепи се срещат на територията на Община Кюстендил. Първият вид е „Голям подковонос”, откриван в подземни убежища – пещери, изоставени минни галерии и рядко през лятото в приземните части на постройки или тавани. Вторият вид е пещерен дългокрил прилеп, срещан в изоставените минни галерии в Осогово, както и в малки пещери в района. Третият вид е средиземноморско прилепче, наблюдаван в самия град, в парковете и около крепостта в лесопарк „Хисарлъка”. \r\nВенцеслав ИЛЧЕВ", "date": "2018.08.29", "title": "В „Голямата пещера” и в пещерата „Приказна” живеят най-големите колонии на прилепи в региона"}
{"url": "http://www.focus-news.net/news/2018/08/29/2561195/faz-v-mrezhata-se-poyavi-zapovedta-za-arest-na-irakchanina-zapodozryan-za-ubiystvoto-na-germanets-v-kemnits.html", "text": "В интернет пространството бе публикувана заповедта за арест на единия от двамата заподозрени за убийството на 35-годишен германец в Кемниц, съобщава националният ежедневник  Die Frankfurter Allgemeine Zeitung , като допълва, че Прокуратурата в Дрезден е започнала разследване за нарушаване на служебна тайна. \r\nИнформацията бе потвърдена от регионалното правосъдно министерство в Дрезден. Към настоящия момент не е ясно кой е отговорен за изтичането на информацията. Документът засяга 22-годишен иракчанин. Той е заподозрян, че е намушкал 35-годишен германец в Кемниц в неделя. Негов съучастник е бил 23-годишен сириец. Инцидентът провокира спонтанни протести в източногерманския град, които прераснаха в сблъсъци между десни и леви.  Тереза Герова", "date": "2018.08.29", "title": "FAZ: В мрежата се появи заповедта за арест на иракчанина, заподозрян за убийството на германец в Кемниц"}
{"url": "http://www.focus-news.net/news/2018/08/29/2561199/duvar-uzhasyavashto-preduprezhdenie-kam-turtsiya-mozhe-da-ima-ryazko-svivane-na-ikonomikata-do-yuli-2019-ta-ima-padezhi-za-blizo-180-mlrd-shtd-vanshni-dalgove.html", "text": "Инвестиционната банка JP Morgan със седалище в САЩ направи оценката, че до юли 2019-та Турция трябва да изплати външни дългове в размер на 179 млрд. ЩД, пише вестник „Дувар”. Това представлява близо една четвърт от целия БВП на Турция и  при тази перспектива има риск от силно и рязко свиване на икономиката. В изпратено днес уведомление до клиентите на банката се посочва, че 146 млрд. ЩД от този външен дълг е на частния сектор и особено – на банките. Съотношението външен дълг – БВП в Турция се е увеличило до рекордно високи нива, наблюдавани по време на икономическата криза в страната през 2001-2002 година. Посочва се също така, че през следващите 12 месеца нуждите от кредитиране на страната ще са големи, но достъпът до финансовите пазари ще е силно ограничен. Защото само до края на годината трябва да бъдат пратени общо 32 млрд. ЩД външни дългове. Международните банки очакват рисковете в Турция най-малкото да бъдат намалени; за някои институции в страната обаче никак няма да бъде лесно отново да преструктурират и рефинансират задълженията си, посочва още JP Morgan, цитирана от „Дувар”.  Георги Димов", "date": "2018.08.29", "title": "„Дувар”: Ужасяващо предупреждение към Турция: Може да има рязко свиване на икономиката – до юли 2019-та има падежи за близо 180 млрд. ЩД външни дългове"}
{"url": "http://www.focus-news.net/news/2018/08/29/2561197/blagoevgrad-park-sveti-vrach-v-sandanski-po-plosht-e-edin-ot-nay-golemite-v-balgariya-i-edinstven-s-pyasachni-alei.html", "text": "Парк „Свети Врач“ в Сандански по площ е един от най-големите в България и единствен с пясъчни алеи, предаде репортер на  Радио „Фокус“ – Пирин . Той се разпростира на площ от 344 декара на двата бряга на река Санданска Бистрица. Първите посадени фиданки в него са били бял и черен бор от войниците и командира на Втора армия генерал Георги Тодоров през 1916 година. Три години по-късно около река Санданска Бистрица имало много комари, затова е взето решение да се доставят и посадят от Италия 18 фиданки от кедър и софора. През 1981 година градският парк получава името „Свети Врач“. От 1991 година е паметник на градинско-парковото изкуство. През 2005 година на входа на парка е изграден паметник на ген. Георги Тодоров.  \r\nПаркът впечатлява с богатото многообразие от различни растения. Към днешна дата техния брой е над 150. Сред растенията има вековни чинари, обявени за природни забележителности. Срещат се растителни видове от Далчения изток – еукомия, софора, лагерстремия, сакура, криптомерия, магнолия, гинко; от Америка – гимнокладус, ликвидамбар, секвоя, декоративни кленове; от Средиземноморието – кипарис, кедър, нар, зокум, корков дъб, лавровишня, латексово дърво, албиция, пиния, лаврово дърво, смокиня. Около водните площи и скалните кътове са засадени вечнозелени храсти. В парк „Свети Врач“ има изградено изкуствено езеро, в което плават патици и лебеди. За най-малките посетители са изградени множество детски кътове и водно колело с диаметър 3,40 m. Също така има множество чешми и фонтани. Един от най-известните фонтани е „Момче с рибка“, изграден през 1940 година. 16 години по-късно е открит плувен комплекс. Над река Санданска Бистрица са построени два въжени моста, които през нощта са осветени, първият от тях е изграден през 1959 година.  \r\nПрез 1961 година е направен „Пиринеумът“ – макет на Пирин. На територията на парка се намира стадион „Спартак“, на който играе футболен клуб „Вихрен“, а през 1974 година е построен летен театър, на който се провеждат концерти и фестивали – „Пирин фолк“ и „Младостта на Балканите“. \r\nЛивия НИНОВА", "date": "2018.08.29", "title": "Благоевград: Парк „Свети Врач“ в Сандански по площ е един от най-големите в България и единствен с пясъчни алеи"}
{"url": "http://www.focus-news.net/news/2018/08/29/2561198/svilen-topchiev-sdruzhenie-sutkya-rakitovo-v-peshterata-lepenitsa-ima-koloniya-ot-nad-100-prilepi-ot-vida-golyam-podkovonos.html", "text": "В пещерата „Лепеница” край Ракитово има колония от над 100 прилепи от вида голям подковонос, каза за  Радио „Фокус” – Пазарджик  Свилен Топчиев от Сдружение „Суткя” - Ракитово. Той обясни, че през различните години броят на прилепите е различен. „Имали сме години, в които те били няколко пъти повече. През зимата прилепите са в период на хибернация. След това те излизат от хибернация, телесната им температура се повишава. Те започват да обикалят и да търсят храна. В пещерата има такава и тя е добро място, неопасно за живота им”, коментира Топчиев.  \r\nТой допълни, че за опазването на този вид пещерата „Лепеница” се затваря за посетители всяка година от декември до април. Топчиев каза също, че прилепите от вида подковонос представляват интерес и са обект на изследване от различни учени. Конкретно за пещерата „Лепеница” те са проучвани от чешки учени от университета в град Бърно. \r\nВаня НИКОЛОВА", "date": "2018.08.29", "title": "Свилен Топчиев, Сдружение „Суткя” - Ракитово: В пещерата „Лепеница” има колония от над 100 прилепи от вида голям подковонос"}
{"url": "http://www.focus-news.net/news/2018/08/29/2561183/dzhumhuriet-turskata-lira-prodalzhava-da-gubi-stoynost-spryamo-dolara-i-evroto.html", "text": "След напрежението със САЩ, щатският долар отново сериозно поскъпна в Турция, пише вестник „Джумхуриет”. Сутрешните котировки започнаха от нива 1 ЩД = 6.25 т.л., след като на валутния пазар имаше известно „затишие” по време на Курбан Байрама в продължение на 9 дни. В момента спадът за деня на т.л. е с 2.86% и разменните курсове са 1 ЩД = 6.45 т.л. При еврото дневният спад е 2.42%, а котировките в момента са 1 евро = 7.52 т.л.    Георги Димов", "date": "2018.08.29", "title": "„Джумхуриет”: Турската лира продължава да губи стойност спрямо долара и еврото"}
{"url": "http://www.focus-news.net/news/2018/08/29/2561196/angel-ivanov-peshternyak-i-ekspert-po-prilepite-ot-38-vida-prilepi-v-evropa-36-se-sreshtat-v-balgariya.html", "text": "От 38 вида прилепи в Европа, 36 се срещат  в България. Това каза за  Радио „Фокус“ – Бургас  Ангел Иванов, пещерняк и експерт по прилепите, по повод Европейската нощ на прилепите, която отбелязваме днес. „Те се срещат навсякъде – има в пещери, в хралупи на дървета, в изоставени тунели и подземия. В градовете също има доста – в панелните фуги, в подпокривни пространства. Настаняват се навсякъде, където им е удобно“, посочи още Иванов. \r\nПо думите му прилепите са полезни, защото част от тях консумират невероятно количество насекоми, като у нас се срещат предимно насекомоядни видове. Ангел Иванов коментира, че прилепите изобщо не пречат, могат много внимателно да се хванат, да се изнесат на терасата, да се оставят вечерта и би трябвало да си излетят, по повод случай, при който прилеп е влязъл в дом на възрастна жена и два дни не е могъл да излезе от тям. „Те не са опасни животни, няма нещо с което да навредят“, каза още Иванов. По думите му ако не излетят сами, има горещи телефони на които да се позвъни. Според него РИОСВ са отговорни затова. „Но по принцип в такива случаи те звънят на нас. Във всеки град си има хора, които биха свършили тази работа“, допълни Иванов. Той добави още, че когато получат сигнал за прилепче, което не можа да излети или е болно или е наранено, отиват и го прибират. „Обикновено го изпращаме в Стара Загора, центъра за диви животни „Зелени балкани“. Това е една много добра институция, която се грижи много добре за такъв тип животни“, каза още експертът по прилепите. \r\nНощта на прилепите бургаският пещерен клуб ще отбележи през септември. „Събитието е насочено предимно към децата, защото са много любознателни. Прави се работилница – децата рисуват или изрязват прилепи. Запознават се с техните местообитания, показваме им как се влиза в пещери с каски и с въже. \r\nВеселина НИКОЛОВА", "date": "2018.08.29", "title": "Ангел Иванов, пещерняк и експерт по прилепите: От 38 вида прилепи в Европа, 36 се срещат в България"}
{"url": "http://www.focus-news.net/news/2018/08/29/2561201/varna-okrazhniyat-sad-zadarzha-pod-strazha-ruski-grazhdanin-izdirvan-ot-vlastite-vav-finlandiya-za-trafik-na-golemi-kolichestva-narkotitsi-narkotitsi-i-grabezhi.html", "text": "Варненският окръжен съд разгледа искане на Окръжна прокуратура – Варна за предаването на руския гражданин Вячеслав Ф. на властите във Финландия за водени срещу него наказателни производства за престъпления и изтърпяване на присъда. Съдът определи мярка за неотклонение „задържане под стража“ до приключване на производството му по екстрадиция. Той е обявен за международно издирване от съдебните власти на Република Финландия въз основа на две Европейски заповеди за арест (EЗА). Това съобщиха от пресцентъра на  съда . \r\nСпоред съдържанието първата Европейска заповед за арест, издадена на 9.06.2014г. от прокуратурата в Салпаусселкя, е във връзка с разследване на престъпление за притежание и разпространение на наркотици. \r\nСпоред финландските власти между 1 януари 2010 г. и 18 април 2011 г. Вячеслав Ф. е пренасял големи количества високо рискови наркотични вещества – амфетамин и метамфетамин от Русия в Коувола и Хювинкяя във Финландия. Престъплението е тежко по смисъла на финландското законодателство, като максималното наказание е 10г. „лишаване от свобода“. \r\nВтората Европейска заповед за арест, издадена на 11 септември 2017г от прокуратурата в Хелзинки, е във връзка с изпълнение на наложено наказание „лишаване от свобода“. 47-годишният мъж е с влязла в сила присъда през 2008г. за 4 извършени престъпления отново свързани с притежание и разпространение на високо рискови наркотични вещества в Лахти. Вячеслав Ф. е осъден и за извършване в съучастие на два организирани грабежа. Наложеното му наказание е 6г. и 6 месеца затвор, като в ЕЗА е посочено, че той е избягал от затвора в Коннунсуо на 28 май 2009 година. \r\nОбявеният за издирване мъж е бил арестуван на 19 юли 2018г. на Летище-Варна. При извършения паспортен контрол било установено, че задържания Стефан Н. и Вячеслав Ф. са едно и също лице, което е направило опит да унищожи папиларния си рисунък с цел да избегне идентификация. В първото заседание по делото във Варненския окръжен съд на 26 юли 2018г, защитата на руския гражданин оспори експертизата за установяване на самоличността му и поиска нова. И при повторната тройна дактилоскопска и лицево-идентификационна експертиза, вещите лица са категорични, че Вячеслав Ф. и Стефан Н. са едно и също лице. \r\nПред съда, руският гражданин уточни, че поводът за пребиваването му в България е почивка с приятели. \r\nСъдебният състав като съобрази всички представени доказателства и становища прецени, че искането за временно задържане на Вячеслав Ф. е съобразено с изискванията на Европейската конвенция за екстрадиция, както и че е налице валидна заповед за арест. ВОС определи мярка за неотклонение „задържане под стража“, за да бъде гарантирано явяването на лицето на делото, на което ще се разглежда по същество искането на финландските власти за екстрадицията му. \r\nОпределението на съда може да се протестира и обжалва пред Апелативен съд Варна.", "date": "2018.08.29", "title": "Варна: Окръжният съд задържа под стража руски гражданин, издирван от властите във Финландия за трафик на големи количества наркотици наркотици и грабежи"}
{"url": "http://www.focus-news.net/news/2018/08/29/2561200/shumen-devet-skorostni-etapa-shte-preminat-pilotite-v-49-toto-izdanie-na-rali-stari-stolitsi.html", "text": "Девет скоростни етапа ще преминат пилотите в 49-тото издание на рали „Стари столици“ в Шумен. Организацията на състезанието беше представена на брифинг с участието на Савко Панайотов, директор на ралито, представители на организационния комитет и ОДМВР, предаде репортер на  Радио „Фокус“-Шумен . Ралито ще се проведе на 1 и 2 септември. В първия ден е предвиден пробег на 4 скоростни етапа, като финалът е с етап на пл. „България“. Затвореният маршрут се включва за трета година в ралито и ще започне от 17.07 часа на 1 септември. Във втория ден на състезанието, 2 септември е предвиден пробег на 5 скоростни изпитания. 221 км е общата дължина на състезанието, 81 км са скоростни изпитания. Официалното откриване на „Стари столици“ е от 12.30 часа в събота пред сградата на общината. Преди това, от 11.45 часа зрителите ще могат да разгледат автомобилите в предстартовия закрит парк. Първия скоростен етап - „Лозево“ започва в 13.43 часа. Всички трасета ще бъдат затворени за движение час и половина преди графика на първия автомобил, посочи Панайотов. Той уточни, че вече е изготвена книга, книгата за сигурност, издадени за съответните разрешителни, както и заповед за временната организация на движение в рамките на ралито.  \r\n„Очаква ни силно състезание, всички силни автомобили са тук, миналогодишният шампион, както и водачът в класирането дотук“, посочи Панайотов. Той отбеляза, че организацията на рали е специфична и сложна и обърна особено внимание на сигурността на състезатели и зрители. „Нека зрителите, да спазват стриктно указанията в листовките, които сме подготвили, да няма хора на трасето, да спазват указанията на полицейските служители и охранителите, да не напускат огражденията, да не навлизат в обезопасителните зони и да не пресичат трасето“, каза Панайотов. В охраната на ралито са ангажирани 20 полицейски служители и 54 охранители. Награждаването на победителите ще бъде от 14.30 часа в неделя пред сградата на общината. \r\nИвелина ИВАНОВА", "date": "2018.08.29", "title": "Шумен: Девет скоростни етапа ще преминат пилотите в 49-тото издание на рали „Стари столици“"}
{"url": "http://www.focus-news.net/news/2018/08/29/2561202/b92-sarbiya-cherna-gora-otgovari-na-obvinenieto-na-ivitsa-dachich-za-diskriminatsiya-na-sarbite-v-stranata.html", "text": "Управляващата в Подгорица Демократическа партия на социалистите (ДПС) бе категорична, че сърбите в Черна гора никога не са и няма да бъдат дискриминирани, предава белградското радио  B92 . \r\nПартията реагира на съответните обвинения, отправени неотдавна от сръбския министър на външните работи Ивица Дачич. ДПС подчертаха, че в действителност Сърбият води активна кампания срещу Черна гора и че Подгорица ще „реагира съобразно тези предизвикателства\". \r\nКоментирайки претенциите на Дачич, че черногорското правителство дискриминира и измъчва сърбите в Черна гора, депутатът от ДПС Обрад Станишич заяви: „Не е случайно, че има цяла кампания тези дни, идваща от Сърбия и от вътрешността на Черна гора, свързана с предполагаема заплаха за сърбите в страната“. Той добави, че на тези изявления „държавата ще реагира съобразно тези предизвикателства\". \r\nУправляващата партия също така заяви, че Черна гора е независима държава и никога повече няма да позволи съдбата й да се решава извън нейните граници. \r\nПо-рано черногорският премиер Душко Маркович коментира изявлението на Дачич като „неточно и обидно\".  Тереза Герова", "date": "2018.08.29", "title": "B92 (Сърбия): Черна гора отговори на обвинението на Ивица Дачич за дискриминация на сърбите в страната"}
{"url": "http://www.focus-news.net/news/2018/08/29/2561203/haskovo-obshtina-topolovgrad-shte-se-vklyuchi-v-kampaniyata-da-izchistim-balgariya-zaedno.html", "text": "И тази година година Община Тополовград  ще се включи в националната кампания \"Да изчистим България заедно!\". Това съобщиха от пресцентъра на  Общината . \r\nАнтоанета Христова, мл. експерт в Община Тополовград, уведоми, че местата, определени за почистване на 15 септември 2018 г., са следните:  \r\n- четири нерегламентирани замърсявания извън регулационните граници на гр.Тополовград - изходните артериии на града за Ямбол, Елхово, Стара Загора, Харманли; \r\n- две детски площадки в Тополовград - до Дядова чешма и до Сухата чешма (спирка за Орешник); \r\n- зелени площи и главни улици на Тополовград;  \r\n- три местни водоизточници (чешми) в Тополовград - Дядова чешма, Целувката и Палазова чешма; \r\n- райони в урбанизираната територия на села в община Тополовград.", "date": "2018.08.29", "title": "Хасково: Община Тополовград ще се включи в кампанията \"Да изчистим България заедно!\""}
{"url": "http://www.focus-news.net/news/2018/08/29/2561204/umbalsm-n-i-pirogov-uspeshno-priklyuchi-operatsiyata-na-postradaloto-13-godishno-momche-v-uasg-deteto-e-sas-seriozna-kravozaguba-i-ostava-za-nablyudenie.html", "text": "Приключи операцията на 13-годишното момче, което пострада по-рано днес в УАСГ. Това съобщиха от пресцентъра на  УМБАЛСМ \"Н. И. Пирогов\" . Оперативната интервенция е успешна. То е със сериозна кръвозагуба и остава за активно наблюдение и лечение в Детската реанимация на \"Пирогов\".", "date": "2018.08.29", "title": "УМБАЛСМ \"Н. И. Пирогов\": Успешно приключи операцията на пострадалото 13-годишно момче в УАСГ, детето е със сериозна кръвозагуба и остава за наблюдение"}
{"url": "http://www.focus-news.net/news/2018/08/29/2561206/ep-34-mln-evro-ot-fond-solidarnost-na-es-za-gartsiya-polsha-litva-i-balgariya.html", "text": "Помощите от ФСЕС на стойност от 34 млн. eвро, отпуснати за възстановяване в Гърция, Полша, Литва и България след природните бедствия през 2017 г., бяха одобрени от Комисията по бюджети в сряда, се казва в съобщение от  пресслужбата на Европейския парламент. \r\nСредствата, които следва да бъдат потвърдени на пленарно заседание в Страсбург и Съвета, включват 16 918 941 евро за възстановяване в Литва след продължителните дъждове и наводнения, които причиниха щети на отводнителни системи, язовири и пътища, както и земеделски земи през лятото и есента на 2017 г.   \r\nПолша ще получи 12 279 244 евро за възстановяването на щетите от силните бури и проливни дъждове в три войводства — Куявско-Поморско, Поморско и Великополско, които унищожиха десетки хиляди хектара гори и реколта, както и транспортна и енергийна инфраструктура.  \r\nГърция ще получи 2 535 796 евро за възстановяване на засегнатите части на остров Кос, който беше разтърсен от земетресението през юли 2017 г.  \r\nПрез есента на 2017 г., силни бури и дъждове също засегнаха района на Бургас, в резултат на което бяха причинени щети на мостове, дренажни канали и подпорни стени и на основната инфраструктура. Наводнението взе 5 жертви и засегна 6 000 души, като 142 жилищни и над 1 200 нежилищни имоти бяха наводнени. Предоставените помощи на стойност от 2 258 225 евро ще покрият отчасти разходите за възстановителни дейности на основна държавна инфраструктура.  \r\nПроектодокладът на Януш Левандовски (ЕНП, Полша) бе приет с 33 гласа „за“ с 0 „против“, и 0 „въздържали се“. Необходимият проект на коригиращ бюджет No 4/2018 на докладчика Зигфрид Мурешан (ЕНП, Румъния), беше приет с 33 гласа „за“ и 0 „против“, и 0 „въздържали се“  \r\nИнформационни фишове за помощите на ФСЕС за България, Гърция, Литва и Полша могат да бъдат намерени онлайн на страницата на Комисията. Допълнителна обща информация може да бъде открита в предложението на Комисията и в доклада на Парламента.  \r\nСъветът се очаква да одобри помощите до 4 септември. Фондовете ще бъдат достъпни няколко седмици след като Европейският парламент одобри предложението по време на септемврийската пленарна сесия.  \r\nФСЕС е създаден през 2002 г. след сериозните наводнения в Централна Европа през лятото на същата година. Оттогава той е бил използван при 80 различни бедствия, причинени от природни катастрофи като наводнения, горски пожари, земетресения, бури и суша. До момента Фондът е предоставил помощ на 24 различни европейския държави в размер от над 5 млрд. евро.  \r\nСредствата от фонда „Солидарност“ на ЕС могат да служат за възстановителни дейности и за покриване на част от разходите за спасителни операции, за предоставяне на временно настаняване, за почистване на засегнати региони и за защита на културно наследство, и имат за цел да облекчат финансовите тежести, с които трябва да се справят местните власти след природни бедствия.", "date": "2018.08.29", "title": "ЕП: 34 млн. евро от фонд „Солидарност“ на ЕС за Гърция, Полша, Литва и България"}
{"url": "http://www.focus-news.net/news/2018/08/29/2561205/sport-aleksandar-lazov-otpadna-vav-vtoriya-krag-na-turnira-v-shveytsariya.html", "text": "Александър Лазов отпадна във втория кръг на турнира по тенис на червени кортове в швейцарския град Нюшател. Поставеният под номер четири в основната схема българин допусна загуба от шведския квалификант Кристиан Линдел с 3:6, 6:7 след почти два часа игра. \r\nВ първи кръг националът на България за „Купа Дейвис\" започна с победа над Едуардо Дишингер от Бразилия с 3:6, 6:3, 6:4.", "date": "2018.08.29", "title": "Спорт: Александър Лазов отпадна във втория кръг на турнира в Швейцария"}
{"url": "http://www.focus-news.net/news/2018/08/29/2561207/plovdiv-ostava-tezhko-sastoyanieto-na-11-godishnoto-momche-koeto-be-udareno-ot-voltova-daga-v-selo-trud.html", "text": "Остава тежко състоянието на 11-годишното момче, което бе ударено от волтова дъга в село Труд. Това съобщиха за  Радио „Фокус“ – Пловдив  от пресцентъра на Университетската болница „Св. Георги“ в града. Според лекарите се наблюдава подобрение в статуса на раните, но предстои дълго лечение. Детето е настанено с 65% изгаряния в Клиниката по изгаряния на лечебното заведение. „При такъв процент изгаряния възстановяването е изключително бавно“, посочиха от пресцентъра на Университетската болница „Св. Георги“. „Фокус“  припомня, че на 21 август момчето е получило токов удар с напрежение от 25 000 волта, след като си е правило селфи на товарен влак. \r\nТони МИХАЙЛОВ", "date": "2018.08.29", "title": "Пловдив: Остава тежко състоянието на 11-годишното момче, което бе ударено от волтова дъга в село Труд"}
{"url": "http://www.focus-news.net/news/2018/08/29/2561209/direktorat-na-byuro-po-truda-veliko-tarnovo-obreshko-nechev-chetirima-bezrabotni-sa-se-konkurirali-za-edno-rabotno-myasto-prez-yuli.html", "text": "Четирима безработни са се конкурирали за едно работно място във Велико Търново през юли. Това съобщи на пресконференция директорът на Дирекция „Бюро по труда“ - Велико Търново Обрешко Нечев, предаде репортер на  Радио „Фокус“ – Велико Търново . За преходния месец конкуриращите се са били трима. Заявените свободни работни места за месеца в Дирекция „Бюро по труда“ – Велико Търново са били общо 263 работни места. Те са със 146 по-малко в сравнение с месец юни. За община  Велико Търново те са 251, за община Елена – 11, и за община Златарица – едно. \r\nЗаявени свободни работни места на първичен трудов пазар са били 257, като от тях в частния сектор – 165. 152 са били местата са за лица без квалификация, 40 – за специалисти, а 65 – за лица с работническа професия. \r\nОбрешко Нечев каза също, че заетите работни места общо за месеца са били 418, като за община Велико Търново – 388, за община Елена – 24, за община Златарица – 6. Те са с 24 места повече от месец юни. Заетите работни места на първичен трудов пазар общо за месеца са 392 места, като от тях 295 места са в частния сектор, 140 са за лица с работническа професия, 44 места за специалисти, а 208 места за лица без квалификация. \r\nОбрешко Нечев посочи, че изходящият поток за месец юли е 346 души, като за община Велико Търново – 251, за община Елена – 48, за община Златарица – 47. Отчита се спад с 94 души спрямо юни. От тях 95.1% са постъпили на работа, 4% са отпаднали поради наложена санкция от Дирекция „Бюро по труда“, 0,9% са отпаднали поради причини като смяна на местожителство, пенсиониране и други. От постъпилите на работа безработни лица 303 души или 92,1% са устроени на несубсидирани работни места. В това число с посредничество на Дирекция „Бюро по труда“ 243, по програми за заетост – пет лица, по ОП „Развитие на човешките ресурси“ – 18 лица, и по мерки – 3 лица. Изходящият поток през юли бележи превес над входящия, в резултат на което равнището на безработицата намалява спрямо предходния месец. \r\nОбрешко Нечев съобщи, че през юли са включени пет безработни лица в програми за заетост и три безработни лица в мерки за заетост. Работилите общо по програми и мерки са 178 души. В заетост по проект „Работа“ са наети 14 безработни лица, по проект „Родители в заетост“ 3 безработни лица като детегледачки, а по проект „Обучения и заетост на младите хора“ е нает един безработен младеж. \r\nНадежда КРЪСТЕВА", "date": "2018.08.29", "title": "Директорът на „Бюро по труда“ - Велико Търново Обрешко Нечев: Четирима безработни са се конкурирали за едно работно място през юли"}
{"url": "http://www.focus-news.net/news/2018/08/29/2561210/vecher-makedoniya-pravitelstvoto-v-skopie-vse-oshte-ne-e-reshilo-dali-ortse-kamchev-shte-stane-pocheten-konsul-na-balgariya-v-makedoniya.html", "text": "След почти пет месеца правителството в Скопие все още не е решило дали бизнесменът Орце Камчев  ще стане почетен консул на България в Македония. Управляващите отбелязват накратко единствено, че процедурата още е в ход, съобщава електронното издание на македонския вестник  „Вечер“ \r\nБългария назначи Камчев, един от най-богатите македонци, за почетен консул през април, и изпрати искането си до македонските власти. \r\nСъгласно процедурата, то трябва да бъде разгледано в Министерството на външните работи, след което да  се поиска становище от Министерството на финансите и Секретариата за законодателство към правителството. Когато процедурата приключи, министърът на външните работи предлага кандидата на чуждата държава за гласуване от правителството, което има последната дума, припомнят от редакцията.", "date": "2018.08.29", "title": "„Вечер“ (Македония): Правителството в Скопие все още не е решило дали Орце Камчев  ще стане почетен консул на България в Македония"}
{"url": "http://www.focus-news.net/news/2018/08/29/2561213/blagoevgrad-sadat-nalozhi-nakazanie-lishavane-ot-svoboda-na-uchastnik-v-telefonna-izmama-vzel-1000-lv-na-parking-v-grada.html", "text": "Съдът е одобрил споразумение, сключено между Районна прокуратура – Благоевград и защитата на подсъдимия И.И., обвинен за участие в телефонна измама с цел имотна облага – престъпление по чл. 209, ал. 1, вр. чл. 20, ал. 4 НК. Това съобщиха от пресцентъра на  Апелативна прокуратура - София . Около 14:15 ч. на 01.08.2018 г., на паркинга на магазин „Кауфланд“ в гр. Благоевград, подсъдимият И. взел сумата от 1000 лева от Д.П. под предлог, че парите са необходими за операция на близък. Преди това двамата пострадали от действията му били въведени в заблуждение чрез телефонни разговори, проведени от неустановен извършител.  \r\nИ.И. се е признал за виновен за извършеното от него престъпление и се съгласил да му бъде наложено наказание от една година и два месеца „лишаване от свобода“ с четиригодишен изпитателен срок.  \r\nОпределението на съда има характера на влязла в сила присъда.", "date": "2018.08.29", "title": "Благоевград: Съдът наложи наказание \"лишаване от свобода\" на участник в телефонна измама, взел 1000 лв. на паркинг в града"}
{"url": "http://www.focus-news.net/news/2018/08/29/2561212/iliya-valev-etnograf-v-regionalniya-istoricheski-muzey-vav-veliko-tarnovo-v-narodnite-vyarvaniya-seknovenie-se-svarza-sas-secheneto-na-denya.html", "text": "В народните вярвания Секновение се свърза със „сеченето“ на деня. Това каза в интервю за  Радио „Фокус“ – Велико Търново  Илия Вълев, етнограф в Регионалния исторически музей във Велико Търново. На този ден хората и животните започват да се готвят за зимата. „Докато Преображение, който отбелязване на 6 август, се свързва с бавното но постепенно преобразяване на природата към есен и зима, днес празникът се свърза със сеченето, т.е. с началото на скъсяването на светлата част на денонощието. От другата страна само след две седмици, на 14 септември, ще отбележим Кръстовден, за който народната вяра казва, че денят и нощта се кръстосват, т. е. - те се израняват и вече нощта започва да става все по-дълга“, обясни Илия Вълев.  \r\nТой посочи, че според народния календар Секновение се смята за лош, празен ден. На този ден не се предприема никакво начинание – не се тръгва на път, не се правят венчавки, не се строи нова къща, защото каквото и да се започне, то ще се пресече и няма да излезе нищо от него. През деня се спазва строг пост. Яде се постна храна, без термична обработка, т.нар. „сухоежбина“. От уважение към пролятата кръв на Св. Йоан Кръстител не се яде нищо червено. Не се ядат домати, диня, ябълки, не се пие даже червено вино. \r\nНадежда КРЪСТЕВА", "date": "2018.08.29", "title": "Илия Вълев, етнограф в Регионалния исторически музей във Велико Търново: В народните вярвания Секновение се свърза със „сеченето“ на деня"}
{"url": "http://www.focus-news.net/news/2018/08/29/2561214/kyustendil-obshtina-shte-kandidatstva-s-proekt-za-rekultivatsiya-na-zakritoto-smetishte.html", "text": "Община Кюстендил ще кандидатства с проект за рекултивация на закритото сметище. Това съобщиха за  Радио „Фокус” – Кюстендил  от Общински съвет – Кюстендил. В деловодството му е внесена докладна записка от кмета на Община Кюстендил Петър Паунов, чрез която се иска одобрение от общинските съветници, за провеждане на процедура за кандидатстване пред Предприятието за управление на дейностите за опазване на околната среда. Целта е да бъде отпусната безвъзмездна финансова помощ за реализиране на проект „Закриване и рекултивация на общинското депо”. Депото за твърди битови отпадъци се намира в землището на село Радловци, но не отговаря на изискванията на българското и на европейското законодателство за опазване на околната среда и управление на отпадъците. От края на миналата година общинското депо е спряно от експлоатация. Необходимата финансова помощ ще бъде насочена към рекултивация и възстановяване на прилежащите към депото терени в приемлив вид. \r\nВенцеслав ИЛЧЕВ", "date": "2018.08.29", "title": "Кюстендил: Община ще кандидатства с проект за рекултивация на закритото сметище"}
{"url": "http://www.focus-news.net/news/2018/08/29/2561215/okrazhna-prokuratura-kyustendil-izpalnyava-tri-evropeyski-zapovedi-za-arest-postapili-ot-sadebnite-vlasti-v-gartsiya-chehiya-i-makedoniya.html", "text": "В Окръжна прокуратура – Кюстендил е постъпила Европейска заповед за арест, издадена от апелативен прокурор при прокуратура в гр. Атина, спрямо български гражданин, с двойно гражданство, срещу когото се води наказателно производство за четири престъпления. Той е обвинен за участие в престъпна група, измама, фалшифициране с употреба на документи, извършено в съучастие като продължавано престъпление, и сдобиване и обработка на лични документи, с цел получаване на лична облага. По Наказателния кодекс на Гърция за тези престъпления се предвижда наказание „лишаване от свобода“ за срок до десет години. На основание съдебно решение на Окръжен съд – Кюстендил е допуснато незабавно предаване на лицето на гръцките власти. Това съобщиха от пресцентъра на  Апелативна прокуратура - София . \r\nОсвен този случай с международно-правна специфика, по искане на Окръжна прокуратура – Кюстендил е допуснато изпълнение на Европейска заповед за арест, издадена от Градския съд в гр. Прага, спрямо македонски гражданин, задържан на ГКПП – Гюешево на излизане от България. Той е бил осъден за две престъпления по Наказателния кодекс на Чехия, квалифицирани като особено тежки престъпления - намаляване на данъчни приходи, такси и други задължителни налози и нарушаване на правата спрямо защитена марка и други обозначения. Осъденият за тези деяния чужденец следва да изтърпи наказание „лишаване от свобода“ за срок от шест години и шест месеца. Постановено е предаването му властите в Чехия.  \r\nВ Окръжна прокуратура – Кюстендил са постъпили материали от Върховна касационна прокуратура и Гранично полицейско управление – Гюешево, касаещи албански гражданин, издирван във връзка с влязла в сила присъда на Основен съд – гр. Тетово за въоръжен грабеж. Наказанието, което той следва да изтърпи, е петнадесет години лишаване от свобода. Съдебните власти на Македония, чрез Интерпол-Скопие, са поискали временното задържане на осъдения. Понастоящем той е с мярка за неотклонение „задържане под стража“, до провеждане на производството по екстрадицията.", "date": "2018.08.29", "title": "Окръжна прокуратура - Кюстендил изпълнява три европейски заповеди за арест, постъпили от съдебните власти в Гърция, Чехия и Македония"}
{"url": "http://www.focus-news.net/news/2018/08/29/2561216/sliven-obshtinata-shte-prehvarli-na-darzhavata-sobstvenostta-varhu-5-yazovira.html", "text": "Община Сливен ще прехвърли на държавата собствеността върху  5 язовира, които са изгубили предназначението си. Това съобщи пред  Радио „Фокус“ – Сливен  председателят на Общински съвет – Сливен Димитър Митев. Това са язовирите в Скобелево, Горно Александрово, Биково, Глуфишево и Злати Войвода. Промените в Закона за водите дават възможност на общините да прехвърлят собствеността върху тях на държавна компания, която да се занимава с тяхното стопанисване и поддръжка. \r\nПреди да бъдат определени язовирите, които община Сливен иска да прехвърли на държавата, нарочна комисия, назначена със заповед на кмета Стефан Радев,  направи анализ на състоянието на всички язовири, собственост на Община Сливен. \r\nЛюдмила ЙОРГОВА", "date": "2018.08.29", "title": "Сливен: Общината ще прехвърли на държавата собствеността върху  5 язовира"}
{"url": "http://www.focus-news.net/news/2018/08/29/2561218/deneshen-makedoniya-sdsm-prez-2014-godina-erga-omnes-e-nepriemlivo-reshenie.html", "text": "Електронното издание на скопския вестник  „Денешен“   публикува статия от изданието „Утрински вестник“ от 18 ноември 2014 г., от която става ясно, че тогава за СДСМ решението на спора за името на принципа „ерга омнес“ е било неприемливо за партията.  \r\nЕто какво пише в разпространения текст: „СДМС: \"Ерга омнес\" е нелогично искане и не води към решение на проблема. Чрез съобщение СДСМ оцени, че е недопустимо гръцкият министър за външните работи Евангелос Венизелос да злоупотребява с членството на страната му в Европейския съюз и от тази позиция да си позволява да поставя условия на Македония във връзка със спора. С подобни възгледи гръцкият министър Венизелос отново потвърди, че вместо да се ръководи от европейските политики на XXI-ви век, които подразбират диалог, интеграция и взаимно уважение, Република Гърция за съжаление все още живее в миналото“,  се казва в съобщението на СДМС отпреди близо четири години.   Тереза Герова", "date": "2018.08.29", "title": "„Денешен“ (Македония): СДСМ през 2014 година: „Ерга омнес“ е неприемливо решение"}
{"url": "http://www.focus-news.net/news/2018/08/29/2561221/afp-iranskiyat-vanshen-ministar-e-bil-na-iznenadvashto-poseshtenie-pri-erdogan.html", "text": "Министърът на външните работи на Иран Мохамад Джавад Зариф е провел преговори с държавния глава на Турция Реджеп Тайип Ердоган в Анкара, предава  AFP , като подчертава, че посещението на първия дипломат на Техеран не е било обявено предварително. \r\nИнформацията е потвърдена от Президенството в Анкара. \r\nЗариф е бил приет за разговорите в седалището на управляващата партия на Ердоган. Агенцията отбелязва, че те са проведени на фона на нарастващите опасения от нова офанзива в провинция Идлиб в Северозападна Сирия, граничеща с Турция.  Тереза Герова", "date": "2018.08.29", "title": "AFP: Иранският външен министър е бил на изненадващо посещение при Ердоган"}
{"url": "http://www.focus-news.net/news/2018/08/29/2561171/gd-granichna-politsiya-intenziven-e-trafikat-na-granichnite-punktove-makaza-i-kapitan-petko-voyvoda.html", "text": "Интензивен е автомобилният трафик на българо-гръцката граница на ГКПП „Маказа“ на изход и на ГКПП „Капитан Петко войвода“ на вход, съобщиха за  Радио „Фокус“ – Смолян  от Главна дирекция (ГД) „Гранична полиция“. През граничния пункт „Златоград“ преминаването се осъществява нормално и без забавяне. \r\nНели ГЕРГЬОВСКА", "date": "2018.08.29", "title": "ГД „Гранична полиция“: Интензивен е трафикът на граничните пунктове „Маказа“ и „Капитан Петко войвода“"}
{"url": "http://www.focus-news.net/news/2018/08/29/2561211/kiril-dobrev-bsp-tryabva-da-podkrepim-realnata-ikonomika-za-da-mozhem-da-pravim-sotsialna-politika.html", "text": "Търсим партньори, с които да обсъдим „Визия за България” и заедно да вървим напред. Правим го, за да може нещата, които трябва да се променят, да не бъдат измислени лабораторно от политици, които няма да ги осъществят, а да бъдат обсъдени с хората в реалния бизнес. Това каза зам.-председателят на НС на БСП Кирил Добрев на среща с представители на БСЧП „Възраждане”, съобщиха от пресцентъра на  БСП . Той добави, че социалистите осъзнават, че няма как да правят социална политика без развита икономика. „Затова трябва да подкрепим реалната икономика, за да можем да осъществяваме своите идеи в социалната сфера и сме застъпили тези идеи във Визията”, добави Добрев.  Той заяви, че целта на левицата е всеки един българин да намери себе си във „Визия за България” и това е нейният смисъл. „Правим срещи с браншови организации и граждани, за да могат те да дадат своите предложения и да намерят себе в този документ”, каза още Кирил Добрев. \r\n„Много често партиите идват на власт и се чудят какво да правят с нея. Ние искаме да направим обратното- да знаем какво ще правим, когато хората ни дадат своето доверие. Отворени сме за откровен диалог с всички върху основните елементи на „Визия за България”. Това каза зам.-председателят на ПГ на „БСП за България” Крум Зарков. Той добави, че левицата е  ангажирала екип, който събира всички предложения, за да може в края на годината да излезе пред българите с ясна визия за това, което трябва да се направи в България, за да излезем от порочния кръг, в който страната ни се намира. „Вчера стана ясно, че чуждестранните инвестиции в страната ни са се стопили десетки пъти. Според НСИ, спрямо юни тази година, бизнес средата се е влошила драстично през лятото и то във всички сектори. Точно този модел искаме да обърнем”, припомни Крум Зарков. „Нужна ни е икономика, обърната към хората, които произвеждат. Затова трябва да изберем- дали средствата да се разпределят на близки до властта хора, както се случва в момента, или да разпределим ресурса на базата на приоритети. Ние предлагаме точно това, защото разпределянето на ресурса е разковничето”, поясни зам.-председателят на ПГ на БСП. \r\n„Визия за България”  ни направи огромно впечатление със своята сериозност и задълбоченост. Хубаво е, че се мисли напред и БСП си дава сметка за това, което става в страната и че то не е добро”. Това каза по време на срещата председателят на БСЧП „Възраждане” Виктор Серов. Той добави, че България е най-бедната държава членка на ЕС, с най-висока смъртност, най-ниска раждаемост и най-висока корупция и тези няколко показателя ни определят като държава в момента. „Когато управлява, БСП трябва да реши тези проблеми, за да не бъдат българите малцинство в собствената си държава”, каза още Серов. Той заяви, че проблемите са много сериозни и това, че БСП ги вижда и разсъждава по тях, е много важно. „Хубаво е, че документът е плод на усилията на хора, които познават реалната обстановка в България”, каза още Виктор Серов.", "date": "2018.08.29", "title": "Кирил Добрев, БСП: Трябва да подкрепим реалната икономика, за да можем да правим социална политика"}
{"url": "http://www.focus-news.net/news/2018/08/29/2561219/kyustendil-folkloren-tantsov-flashmob-se-organizira-na-6-septemvri-v-dupnitsa.html", "text": "Фолклорен танцов флашмоб се организира на 6 септември в Дупница. Това съобщиха за  Радио „Фокус” – Кюстендил  от отдел „Култура” към Община Дупница. Отбелязването на 133 години от Съединението на България ще започне от 10.15 часа на площад „Свобода”, когато е предвиден концерт на общинския духов оркестър. В 10.30 часа ще бъдат поднесени венци и светя на паметната плоча на Опълченците. От 11.00 часа се организира голямо българско хоро.В акцията ще участват местните фолклорни танцови състави, а Община Дупница кани всички граждани да се включат в голямото хоро на площад „Свобода”. \r\nВенцеслав ИЛЧЕВ", "date": "2018.08.29", "title": "Кюстендил: Фолклорен танцов флашмоб се организира на 6 септември в Дупница"}
{"url": "http://www.focus-news.net/news/2018/08/29/2561222/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-prohoda-predel.html", "text": "Повишена е опасността от падащи камъни в района на Кресненското дефиле и прохода Предел. Нормално интензивно е движението по главен път Е-79 и АМ „Струма“ в участъка от областта. Това каза за  Радио „Фокус“ – Пирин  дежурният служител в Областно пътно управление-Благоевград. Няма ремонтни дейности на територията на Благоевград и региона. Няма тежки пътни инциденти през изминалия ден. \r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия. \r\nНатали СТЕФАНОВА", "date": "2018.08.29", "title": "Благоевград: Повишена е опасността от падащи камъни в района на Кресненското дефиле и прохода Предел"}
{"url": "http://www.focus-news.net/news/2018/08/29/2561208/umbalsm-n-i-pirogov-informatsiya-za-aktualnoto-sastoyanie-na-postradalite-zheni-v-katastrofata-kray-svoge-shte-bade-dadena-na-30-avgust.html", "text": "Утре сутрин в 7.30 часа пред УМБАЛСМ „Н. И. Пирогов“ ще се проведе брифинг за актуалното състояние на жените, които пострадаха при пътнотранспортно произшествие с автобус край Своге в събота. Това съобщиха от пресцентъра на  болничното заведение .", "date": "2018.08.29", "title": "УМБАЛСМ „Н. И. Пирогов“: Информация за актуалното състояние на пострадалите жени в катастрофата край Своге ще бъде дадена на 30 август"}
{"url": "http://www.focus-news.net/news/2018/08/29/2561220/blagoevgrad-okrazhnata-prokuratura-e-vnesla-obvinitelen-akt-sreshtu-zhena-predizvikala-katastrofa-na-am-struma-i-otnela-choveshki-zhivot.html", "text": "Окръжна прокуратура – Благоевград е внесла обвинителен акт срещу Т. М., привлечена към наказателна отговорност за извършено от нея престъпление по чл. 343, ал. 4, вр. ал. 3, б. „б“, пр. 1, вр. чл. 342, ал. 1, пр. 3 от НК. Това съобщиха от пресцентъра на  Апелативна прокуратура - София . Обвиняемата Т. М. е правоспособен шофьор, от години живее и работи в Гърция, като често пътува до България. Сутринта на 02.03.2016 г., заедно със сестра си, тя тръгнала от гр. Аргостолион в Гърция за гр. Казанлък с управлявания от нея лек автомобил „Нисан Кашкай“. Колата била натоварена с много багаж. Около 19.00 ч. обвиняемата преминала през ГКПП \"Кулата\" и продължила да шофира по главен път Е-79 в посока към гр. Сандански. След пътен знак, обозначаващ края на населено място с. Кулата, започвало включването на пътуващите в тази посока превозни средства в автомагистрала „Струма А-3“ и съответно излизането от нея за движещите се в обратна посока – към ГКПП.  По същото време в дясна пътна лента, в посока от гр. Сандански към ГКПП Кулата, се движел лек автомобил „Митсубиши Лансер“, управляван от гръцкия гражданин – Х. К. С него пътували двама негови сънародници.  Около 19:10 ч. автомобилът на Х.К. бил изпреварен от движещата се в същата посока „Хонда Акорд“, с водач К. М. В същото време управляваната от обвиняемата кола, въпреки надлъжната пътна маркировка, последвана от друга, указваща площ забранена за движение на ПТС, и започващата след нея двойна разделителна мантинела в началото на автомагистралата, навлязла в лявата (вътрешна) лента на насрещното платно за движение. В нея, след приключване на маневра „изпреварване“, се движел лекият автомобил „Хонда Акорд“. Водачът му възприел като опасност движещият се срещу него „Нисан Кашкай“ и му подал сигнал чрез превключване на светлините. Въпреки това обвиняемата не преустановила неправомерното движение на автомобила си и закачила лявото странично огледало на „Хонда Акорд“, преди водачът му да успее да се престрои в дясната лента за движение, за да избегне удара.  \r\nТ.М. продължила да шофира в лявата лента от насрещното платно със скорост 74 км/ч. В този момент в същата пътна лента, със скорост около 120 км/ч (при разрешената до 140 км/ч), се движел управляваният от гръцкия гражданин автомобил „Митсубиши Лансер“. Водачът му предприел аварийно спиране и отклонил посоката на движение надясно. Въпреки че имала обективна възможност да възприеме движещото се срещу нея МПС и да спре преди мястото на удара, обвиняемата не го направила, а се отклонила в същата посока.  Между „Митсубиши Лансер“ и „Нисан Кашкай“ настъпил челен удар. Управляваният от обвиняемата автомобил се завъртял, а другият се преобърнал по таван. Вследствие на сблъсъка водачът на „Митсубиши Лансер“ починал на място, а на пътуващите с него били причинени множество и различни по вид телесни повреди. Предстои насрочване на делото от съда.", "date": "2018.08.29", "title": "Благоевград: Окръжната прокуратура е внесла обвинителен акт срещу жена, предизвикала катастрофа на АМ „Струма“ и отнела човешки живот"}
{"url": "http://www.focus-news.net/news/2018/08/29/2561223/plovdiv-opasnost-ot-padashti-kamani-ima-po-patishtata-asenovgrad-smolyan-krichim-devin-i-yugovsko-hanche-yugovo-laki.html", "text": "Натоварено е движението по основните направления в Пловдивска област. Това съобщиха за  Радио „Фокус“ – Пловдив  от Областното пътно управление. Най-интензивен е трафикът по пловдивския участък на АМ „Тракия“, също по пътищата Пловдив-Карлово и Пловдив-Асеновград. Пътните настилки на територията на областта са сухи, в планинските райони – частично мокри, но нормално проходими. Опасност от падащи камъни има по пътищата Асеновград-Смолян, Кричим-Девин и Юговско ханче-Югово-Лъки. Водачите трябва да бъдат особено бдителни, преминавайки по посочените пътни участъци, предупреждават от Областното пътно управление. До 15 септември движението по пътя Пловдив-Асеновград, от изхода на града до Асеновград ще се извършва двупосочно в едното платно поради ремонтни дейности. До 30 септември преминаването по пътя Югово-Лъки ще се осъществява в една лента, поради пропадане на част от пътното платно. Движението в проблемния участък се регулира с пътни знаци. \r\nТрафикът на територията на град Пловдив също е интензивен към този час. По-засилено автомобилно движение се отчита по булевардите „Найчо Цанов“, „Христо Ботев“, „Цар Борис III Обединител“, „Васил Априлов“, „Пещерско шосе“, „Шести септември“, „Източен“, „Санкт Петербург“ и „Освобождение“, както и по всички входно-изходни артерии. Призовават се водачите да шофират с повишено внимание и съобразена скорост, за да не се създават предпоставки за възникването на пътни инциденти. Пътищата на територията на града са сухи и нормално проходими. \r\nТони МИХАЙЛОВ", "date": "2018.08.29", "title": "Пловдив: Опасност от падащи камъни има по пътищата Асеновград-Смолян, Кричим-Девин и Юговско ханче-Югово-Лъки"}
{"url": "http://www.focus-news.net/news/2018/08/29/2561224/mrrb-otpuska-nad-38-mln-lv-za-energiyna-efektivnost-v-28-malki-obshtini-po-operativna-programa-regioni-v-rastezh-proekti-za-nad-23-mlrd-lv-se-izpalnyavat-v-momenta-po-programata.html", "text": "51 проектни предложения за над 38 млн.лв. са подадени в Министерството на регионалното развитие и благоустройството (МРРБ) в рамките на процедурата „Енергийна ефективност в периферните райони - 2“, която се финансиране по Оперативна програма „Региони в растеж“ (ОПРР) 2014-2020 г. Това съобщиха от пресцентъра на  МРРБ . Крайният срок за подаване на проектни предложения изтече в 19.00 часа на 27 август. По процедурата „Енергийна ефективност в периферните райони - 2“ по приоритетна ос 2 „Подкрепа за енергийна ефективност в опорни центрове в периферните райони” на Оперативна програма „Региони в растеж” 2014-2020 г. кандидатстват само 28-те общини бенефициенти от 4-то ниво на националната полицентрична система. Общият размер на финансовите средства по процедурата, която е на 100% безвъзмездна финансова помощ, възлиза на 38,17 млн.лв. Основна цел е да се повиши енергийната ефективност на публичната инфраструктура и на жилищния сектор в общините бенефициенти. Дейностите целят постигане най-малко клас на енергопотребление „С“ в жилищния сектор, в сгради от културната, образователната и социалната инфраструктура и в сгради на държавната и общинската администрация, както и намаляване на крайното енергийно потребление и разходите за енергия, включително намаляване на емисиите на парникови газове.  Постигането на по-високо ниво на енергийна ефективност на сградите ще осигури и по-добро качество на въздуха, условията на живот и работна среда в съответствие със съвременните изисквания и критерии за устойчиво развитие. С подобряването на експлоатационните характеристики на сградите се очаква да се удължи не само техния жизнен цикъл, но и да се запазят традиционните функции на малките градове да бъдат т.нар. опорни центрове в предлагането на административни услуги за местното население. Допълнителният ефект от инвестициите по ОПРР 2014-2020, който се търси в в малките населени места, е свързан не само с подобряване на условията за предоставяне на административни услуги, но и с намаляване на темпа на миграция към по-големите градове и задържане на икономически активното население в целевите територии.  \r\nПредстои сформирането на оценителна комисия, която в рамките на 3 месеца следва да разгледа подадените в срок проектни предложения и да предложи одобрените проекти за финансиране. Изпълнението на процедурата се извършва чрез подбор на проектни предложения.  \r\nОт началото на програмен период 2014-2020, Управляващият орган на Оперативна програма „Региони в растеж“ 2014-2020 г., в МРРБ  е обявил общо 16 процедури за предоставяне на безвъзмездна финансова помощ на обща стойност над 3 млрд.лв. Подадените проектни предложения по програмата са 604. Към момента са сключени 512 договора, на обща стойност от 2,309 млрд. лв.", "date": "2018.08.29", "title": "МРРБ отпуска над 38 млн. лв. за енергийна ефективност в 28 малки общини по Оперативна програма „Региони в растеж“, проекти за над 2.3 млрд. лв. се изпълняват в момента по програмата"}
{"url": "http://www.focus-news.net/news/2018/08/29/2561120/georgi-parvanov-abv-vmesto-da-reagira-argumentirano-v-polza-na-balgarskiya-harakter-na-ilindenskoto-vastanie-vitsepremierat-zaharieva-predpochete-da-vodi-vatreshnopoliticheski-debat.html", "text": "Озадачен съм, че вицепремиера Захариева вместо да реагира аргументирано в полза на българския характер на Илинденското въстание, предпочете да води вътрешнополитически дебат. Това каза президентът на Република България в периода 2002-2012 г. и основател на АБВ Георги Първанов по време на пресконференция, предаде репортер на  Агенция „Фокус“.   Според него най-твърдо е звучал премиерът Бойко Борисов, но тази му твърдост не отнема възможността да се реагира по същество и с аргументи и да се влезе в преговори с правителството за Скопие за някакво общо становище. Според него договорът е трябвало да съдържа становище за българския характер на въстанието. „Не искам да влизам  в партийно оцветена полемика, но като ме провокирате ще споделя впечатления. Направи ми впечатление, че министърът на отбраната се изказа свръхдипломатично, като каза, че видите ли въстанието е общо. То е на двете държави, които го честват. От друга страна като продължение може би на тази позиция дипломат номер 1 г-жа Захариева пък се изказа в стила на ранното ВМРО с една доста агресивна позиция по отношение на БСП. Тук мога да ви разказвам с часове моето виждане, оценката ми за политиката на БКП преди това на тесните социалисти по македонската тема. Не е Благоев човекът, който трябва да бъде атакуван по този въпрос. Грешките и престъпленията на Коминтерна и секция БКП съм коментирал преди 1989 г., когато голяма част от тези, които днес пламенно се изказват на трибуната, ги нямаше в публичното пространство“, поясни още Първанов.  \r\nДеница КИТАНОВА", "date": "2018.08.29", "title": "Георги Първанов, АБВ: Вместо да реагира аргументирано в полза на българския характер на Илинденското въстание, вицепремиерът Захариева предпочете да води вътрешнополитически дебат"}
{"url": "http://www.focus-news.net/news/2018/08/29/2561225/pregled-na-mezhdunarodnite-novini-do-18-chasa-agentsiya-fokus.html", "text": "Русия се надява, че Западът, който твърди, че е в ход подготовка за химическа атака в сирийската провинция Идлиб, няма да възпрепятства антитерористична операция в района. Това заяви министърът на външните работи на Руската федерация Сергей Лавров, предава  РИА Новости . \r\n„Много се надявам, връщайки се към темата за спекулации по повод планираната от правителството (на Сирия) химическа атака, че западните партньори, които активно разпалват тази тема, няма да се отдадат на провокации, на драматизации, каквито явно се подготвят, и няма да се намесват в антитерористичната операция срещу „Джабхат ан-Нусра“ в тази зона на деескалация“, подчерта Лавров на пресконференция с външния министър на Саудитска Арабия Адел ал-Джубейр. \r\nПрез последните дни ситуацията около Сирия стана по-напрегната. Говорителят на Министерство на отбраната на Русия генерал-майор Игор Конашенков заяви, че според независими източници терористи подготвят провокация, с която да обвинят Дамаск в употребата  на химическо оръжие срещу цивилното население на провинция Идлиб. \r\nПо-рано американският военен министър Джеймс Матис заяви, че САЩ активно обсъждат с Русия предотвратяването на възможното използване на химическо оръжие в Сирия. \r\n***  Министърът на външните работи на Иран Мохамад Джавад Зариф е провел преговори с държавния глава на Турция Реджеп Тайип Ердоган в Анкара, предава  AFP , като подчертава, че посещението на първия дипломат на Техеран не е било обявено предварително. \r\nИнформацията е потвърдена от Президенството в Анкара. \r\nЗариф е бил приет за разговорите в седалището на управляващата партия на Ердоган. Агенцията отбелязва, че те са проведени на фона на нарастващите опасения от нова офанзива в провинция Идлиб в Северозападна Сирия, граничеща с Турция. \r\n***  Министрите на финансите на Израел и САЩ Моше Калон и Стивън Мнучин са се съгласили да формират общ екип за налагане на икономическите санкции срещу Иран по време на срещата им във Вашингтон във вторник, пише  израелското електронно издание The Jerusalem Post . \r\nКалон заяви, че „санкциите срещу Иран допринасят за отстраняването на заплахата срещу сигурността на Израел и сигурността на целия‚свободен свят‘“. \r\nФокусът на срещата е бил Иран и конкретно санкциите в сферата на високите технологии. Отговорността за икономическите санкции се носи от финансовите ведомства на двете страни. Съвместният план ще се прилага с персонал, както от израелското, така и от американското министерство, отбелязва изданието. \r\nТова е четвъртата среща между министрите за последната година, припомня още JPost. \r\nПрез май САЩ се оттеглиха от ядрената сделка с Техеран, в която бяха отменени санкциите. След това те бяха повторно наложени след оттеглянето на Вашингтон. В допълнение към отрязването на Иран от долари и злато, американските санкции, наложени по-рано този месец, също ограничават достъпа на Иран до индустриални метали и са насочени към автомобилния сектор на страната, износа на килими и продажбата на шамфъстък. \r\nНай-суровите ограничителни мерки на Вашингтон ще влязат в сила на 4 ноември, като до този момент администрацията на Тръмп се надява да унищожи иранския пазар за износ на петрол. Протести избухнаха в няколко града в Иран, отбелязва израелската медия. \r\nИранският президент Хасан Рухани беше подложен на натиск на живо по телевизията във вторник заради обещаните икономически печалби, които не се състояха, корупционните скандали на правителството и засилващата се инфлация. \r\n\"Икономическите санкции, въведени от САЩ срещу Иран, се оказват [ефективни],\" заяви Калон в сряда. \r\n\"Те допринасят за отстраняването на заплахата за сигурността на Израел и за сигурността на целия ‚свободен свят‘ и затова трябва да сме благодарни на САЩ. Срещата ми с финансовия министър Стивън Мнучин има за цел да подпомогне нашите стратегически икономически връзки с Съединените щати, които сме създали и те ще бъдат от голямо значение за затягането на санкциите срещу Иран \". \r\nКалон коментира новото развитие с „туийт“ в сряда сутринта, казвайки: \"Ние работим с истински приятели във Вашингтон и заедно се грижим за интересите на Израел в областта на сигурността\". \r\n***  След 3 години на застой Анкара отново съживява целта си за членство в ЕС, пише вестник  „Джумхуриет” . На масата за дискусии и решения от едната страна ще седнат бюрократи и технократи, а от другата – политици. \r\nОт известно време Анкара полага някакви усилия да нормализира отношенията си със страните-членки на ЕС и днес ще се проведе изключително важна и критична среща. В сградата с променена табела „Председателство на ЕС” (след преминаването към президентска система), ще бъдат разисквани стъпките за съживяване на  процеса на реформи с участието на министрите на външните работи, на правосъдието, на вътрешните работи и на финансите и хазната; както и на висши представители на тези министерства, имащи отношение към хармонизацията с ЕС. Целта е да бъдат взети решения за отваряне на пътя и перспективата на фактически спрените преговори с Брюксел. \r\nПървоначалното име „Група за следене на реформите” бе променено на „Група за действия за реформи” (Екшън група за реформи), но въпреки очакванията, досега не бяха предприети очакваните мерки. Този път целта пак е „реформа”, а в рамките на дневния ред са „демокрация, човешки права и върховенство на закона”.  \r\nПреди критичната среща е било проведено подготвително съвещание на ангажираните технократи. В тази връзка, като първа крачка Турция цели да прекрати „процеса на мониторинг”, наложен отново от Съвета на Европа на Анкара след предходния период без мониторинг в продължение на 13 години. На Анкара предварително е известно обаче, че този процес може да отнеме дори и години.  \r\nПрави впечатление, че на масата за дискусии ще присъства зетят на Ердоган и министър на финансите и хазната Берат Албайрак. Освен това има сигнали за участието на външния министър Мевлют Чавушоглу в неофициалната среща на външните министри на страните-членки на ЕС в Австрия на 30-31 август. Това се оценява като положителен жест от страна на Брюксел. За последно отношение по темата взе френският президент Емануел Макрон, който предложи на Анкара не пълноправно членство в ЕС, а стратегическо партньорство. Направи впечатление, че реакциите на турското МВнР по това предложения не бяха чак толкова „силни” и останаха „ограничени”. \r\nОсвен това се очертава визовата либерализация за турски граждани да остане една далечна цел. Понеже дори и да бъдат набелязани мерки, не се окачва Брюксел да съживи процеса в краткосрочен план. Причината са постоянно предприеманите стъпки от МВР Сюлейман Сойлу, свързани с „борбата срещу тероризма”. Защото при тази ситуация просто не е реалистично да се очакват някакви промени в Турция по отношение на антитерористичното законодателство. \r\nЗа разлика от това, на дневен ред са сериозните усилия за създаване на специализиран орган за опазване на личните данни. Това е нещо, което по една или друга причина не се случва от дълги години в Турция, посочва още „Джумхуриет”. \r\n***  В интернет пространството бе публикувана заповедта за арест на единия от двамата заподозрени за убийството на 35-годишен германец в Кемниц, съобщава националният ежедневник  Die Frankfurter Allgemeine Zeitung , като допълва, че Прокуратурата в Дрезден е започнала разследване за нарушаване на служебна тайна. \r\nИнформацията бе потвърдена от регионалното правосъдно министерство в Дрезден. Към настоящия момент не е ясно кой е отговорен за изтичането на информацията. Документът засяга 22-годишен иракчанин. Той е заподозрян, че е намушкал 35-годишен германец в Кемниц в неделя. Негов съучастник е бил 23-годишен сириец. Инцидентът провокира спонтанни протести в източногерманския град, които прераснаха в сблъсъци между десни и леви. \r\n*** Гръмотевична буря, придружена с порои е причинила огромни щети на насажденията от мастиково дърво на остров Хиос,  предава електронното издание на вестник \"Еleftherostypos\" . \r\nВестникът цитира председателя на Асоциацията на производителите на мастика на острова, Георгиос Тумпос, който заявява че само за една нощ е била унищожена цялата реколта, която е трябвало да гарантира производството на узо за 2018 г.   \r\nМестното електронно издание \"Аstraparis.gr\" публикува шокиращи фотографии от опустошените мастикови плантации, в които калните потоци и ветровете са отнесли цялата почва около растенията. \r\nОстров Хиос се смята за най-значимият гръцки производител на мастика (наричана и мастиха) от най-дълбока древност, като неслучайно смолата, която се отделя от мастиковото дърво и е основа за производството на мастика, се нарича Сълзите на Хиос. Производството на мастика е основен поминък на населението на острова в продължение на столетия. \r\n***", "date": "2018.08.29", "title": "Преглед на международните новини до 18 часа (Агенция „Фокус)"}
{"url": "http://www.focus-news.net/news/2018/08/29/2561226/smolyan-povishena-e-opasnostta-ot-padashti-kamani-po-vsichki-patishta-na-teritoriyata-na-oblastta.html", "text": "Сухи и нормално проходими са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е слънчево. Заради пресечения релеф на областта е повишена опасността от падащи камъни и свличане на земни маси по всички пътища в област Смолян, затова водачите трябва да шофират с повишено внимание и съобразена скорост. През изминалото денонощие няколко пъти са получавани сигнали за паднали камъни по пътя Девин – Михалково, като екипи на поддържащата фирма своевременно са разчистили пътното платно. \r\nПропаднали пътни банкети и пътни платна затрудняват движението по направленията Хвойна – Чепеларе – местност Рожен, Широка лъка – Девин, Рудозем – Бяла река, Рудозем – Смилян. Движението по път ІІІ-866 Девин – Михалково, в отсечката от новопостроения път при строителството на язовир „Цанков камък“ собственост на НЕК, която не се поддържа от ОПУ-Смолян се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. \r\nОстава затворен пътят Смолян – Мадан, край село Тикале заради голямото срутище. Обходният маршрут за автомобили до 12 тона е Влахово – Орешец. Другите алтернативни маршрути на затворения път са Смолян – Смилян – Рудозем за тежкотоварни автомобили и Смолян – Фатово – Рудозем за леките автомобили. \r\nДвижението по направленията Лъки – пътно кръстовище за хижа Момчил юнак и Момчиловци – Славейно – местност Момина е ограничено за автомобили с маса над 12 т,  поради стеснен габарит. Движението по пътя с. Арда – с. Горна Арда е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. \r\nВ Смолян пътните настилки са сухи. Автомобилният трафик в края на работния ден е интензивен по бул. „България“, прилежащите към него улици и кръстовища, както и по входно-изходните артерии на града. \r\nНели ГЕРГЬОВСКА", "date": "2018.08.29", "title": "Смолян: Повишена е опасността от падащи камъни по всички пътища на територията на областта"}
{"url": "http://www.focus-news.net/news/2018/08/29/2561228/blagoevgrad-intenziven-e-trafikat-na-izhod-na-gkpp-kulata-promahon.html", "text": "Интензивен е трафикът на изход на ГКПП „Маказа-Нимфея“ и ГКПП „Кулата-Промахон“. Това съобщиха за  Радио „Фокус“-Пирин  от ГД \"Гранична полиция\". Натоварено е движението на вход на ГКПП „Капитан Петко войвода-Орменион“. Спокойно се осъществява преминаването и на останалите гранични пунктове с Република Гърция. \r\nЛора КАЛЧЕВА", "date": "2018.08.29", "title": "Благоевград: Интензивен е трафикът на изход на ГКПП „Кулата-Промахон“"}
{"url": "http://www.focus-news.net/news/2018/08/29/2561230/vidin-vodopodavaneto-shte-bade-spryano-v-tsentralnata-chast-na-grada-na-30-avgust.html", "text": "Във връзка с изпълнението на строително-монтажни работи на обект “Основна реконструкция на централна пешеходна зона”, ще бъде спряно водоподаването във Видин в зоната на ул. “Градинска“, ул. “Витоша“, част от ул. “Цар Симеон Велики“ (от Фонтана до ул. “Витоша“) и част от ул. “Цар Александър II“ (от площад ”Бдинци” до ул. “Еделвайс“), ул. ”Рибарска”, ул. ”Еделвайс”, ул. ”Дунавска” (в участъка от ул. ”Рибарска” до ул. ”Княз Александър Батенберг”), за времето от 08.00 часа до 17.00 часа на 30 август, четвъртък. Това съобщиха от пресцентъра на  Община Видин .", "date": "2018.08.29", "title": "Видин: Водоподаването ще бъде спряно в централната част на града на 30 август"}
{"url": "http://www.focus-news.net/news/2018/08/29/2561232/afp-donald-tramp-obyavi-skoroshnoto-napuskane-na-advokata-na-beliya-dom-don-makgan.html", "text": "Държавният глава на САЩ Доналд Тръм обяви, че съветникът на Белия дом Дон Макган скоро ще напусне поста си, тъй като специалният прокурор Робърт Мюлер, който ръководи разследването за руската намеса в изборите - затваря вътрешния кръг на американския президент, предава  AFP . \r\n„Адвокатът на Белия дом Дон Макган ще напусне поста си през есента, малко след потвърждението (надяваме се) на съдия Брет Каванау пред Върховния съд на САЩ\", съобщи Тръмп в социалната мрежа „Туитър“.  \r\n„Работя с Дон от дълго време и наистина оценявам службата му!\" добави американският президент, без да изложи каквато и да било причина, поради която Макган напуска длъжността си.  \r\nПо-рано този месец The New York Times съобщи, че Макган  e „сътрудничил\" с екипа на Мюлер.Тръмп заяви, че е упълномощил екипа си да сътрудничи на следователите, но се появиха спекулации за това, което Макган е разказал конкретно за това дали лидерът на Вашингтон се е опитал да възпрепятства правосъдието.   Тереза Герова", "date": "2018.08.29", "title": "AFP: Доналд Тръмп обяви скорошното напускане на адвоката на Белия дом Дон Макган"}
{"url": "http://www.focus-news.net/news/2018/08/29/2561233/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за  Радио „Фокус” – Кюстендил  дежурният на българо-македонския пункт. Трафикът е слабо натоварен. Няма образували се колони от чакащи автомобили. Пътят в посока към граничния пункт е сух. Няма наложени ограничения за движението на моторни превозни средства. \r\nВенцеслав ИЛЧЕВ", "date": "2018.08.29", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/08/29/2561234/veliko-tarnovo-dvizhenieto-v-uchastak-ot-pat-pavlikeni-gorna-studena-se-osashtestvyava-v-edna-lenta-poradi-remontni-deynosti.html", "text": "Добри са условията за пътуване на територията на област Велико Търново, предаде репортер на  Радио „Фокус“ – Велико Търново . Времето е слънчево. Температурата е 29 градуса. Проходът на Републиката е отворен за движение на всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 11 януари 2019 година. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят Велико Търново – с. Шемшево, през Западна промишлена зона, поради изграждане на мостово съоръжение. Обходният маршрут за селата: с. Шемшево, с. Буковец, с. Керека се извършва по Гл. път I-4 – през с. Леденик. \r\nОграничено е движението в участък от път Стефан Стамболово – Обединение поради ремонтни дейности. Обходен маршрут е по път Стефан Стамболово – VTR1235/за Полски Сеновец/ – път I-5 Полски Тръмбеш – път-502 – Обединение и обратно. \r\nДвижението в участък от път Павликени – Горна Студена се осъществява в една лента поради ремонтни дейности на асфалтовата настилка. Превозните средства се пропускат последователно в двете посоки от регулировчици. Организацията на движение е в сила до 18.00 часа на 31 октомври. \r\nНадежда КРЪСТЕВА", "date": "2018.08.29", "title": "Велико Търново: Движението в участък от път Павликени – Горна Студена се осъществява в една лента поради ремонтни дейности"}
{"url": "http://www.focus-news.net/news/2018/08/29/2561227/sliven-opasnost-ot-padashti-kamani-ima-po-patya-sliven-ichera-gradets.html", "text": "Сухи и  нормално проходими са пътищата в Сливенско, съобщиха от  Областно пътно управление . Движението е натоварено. Затворени за тежкотоварни автомобили над 10 т са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. \r\nДвижението в участъка от с.Мокрен до кръстовище Петолъчката от км 232+550 до км 233+550 се осъществява в едната лента поради извършване ремонтни дейности на асфалтовата настилка. Движението се регулира с пътни знаци. Движението по пътя  между селата Тополчане и Калояново от км 402+700 до км 405+000 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Движението по пътя Гурково – Нова Загора – Свиленград  в участъка от с. Млекарево до ТЕЦ 2 Марица Изток  се осъществява с повишено внимание поради частични ремонтни дейности на асфалтовата настилка, оформяне на банкети и окопи. Ремонтите ще приключат в края на август. Движението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари 2019 г.", "date": "2018.08.29", "title": "Сливен: Опасност от падащи камъни има по пътя Сливен – Ичера – Градец"}
{"url": "http://www.focus-news.net/news/2018/08/29/2561235/sport-petar-hubchev-obyavi-spisaka-na-sastava-na-natsionalniya-otbor-za-machovete-sas-sloveniya-i-norvegiya.html", "text": "Селекционерът на националния отбор по футбол на България Петър Хубчев обяви пълния списък на разширения състав за мачовете със Словения и Норвегия, които ще се играят съответно  в Любляна на 6 септември и в София на 9 септември. \r\nЗа първи път от дълги години 16 играчи от родното първенството попадат сред 23-мата футболисти, които ще представляват България в първите мачове на новия турнир на УЕФА – „Лигата на нациите\".  \r\nБългария е в квалификационна Група 3 от Лига C на Лигата на нациите заедно с отборите на Норвегия, Словения и Кипър. Победителят в групата ще спечели промоция за Лига B от следващото издание на надпреварата, както и право на участие в баражите за класиране на Евро 2020.", "date": "2018.08.29", "title": "Спорт: Петър Хубчев обяви списъка на състава на националния отбор за мачовете със Словения и Норвегия"}
{"url": "http://www.focus-news.net/news/2018/08/29/2561236/blagoevgrad-s-kontsert-na-ansambal-pirin-v-gotse-delchev-shte-otbelezhat-133-godini-ot-saedinenieto.html", "text": "133-та годишнина от Съединението на Княжество България с Източна Румелия ще бъде отбелязана в Гоце Делчев с празничен концерт на ансамбъл „Пирин“. Това съобщиха от пресцентъра на  Община Гоце Делчев . Концертът, организиран от Общината, ще се проведе на 6 септември (четвъртък), от 18.00 часа, на площад „Македония“.", "date": "2018.08.29", "title": "Благоевград: С концерт на Ансамбъл „Пирин“, в Гоце Делчев ще отбележат 133 години от Съединението"}
{"url": "http://www.focus-news.net/news/2018/08/29/2561237/gabrovo-dvizhenieto-v-uchastak-ot-pat-sevlievo-draganovtsi-se-osashtestvyava-v-edna-lenta-poradi-remont-na-patni-saorazheniya-i-ukrepitelna-stena.html", "text": "Добри са условията за пътуване на територията на област Габрово. Това казаха за  Радио „Фокус“ – Велико Търново  от Областно пътно управление-Габрово. Пътните настилки са мокри. Времето е облачно. Температурата на въздуха е 29°. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. \r\nНа пътя с. Кормянско-с. Малък Вършец, при км 10+080, има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – /Кормянско-Малък Вършец/ – при км 46+800 по общински път до III-403 в с. Малък Вършец. \r\nОграничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 август 2018 година. \r\nНа път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 30 септември 2018г. Движението в участък от път Севлиево – Драгановци се осъществява с повишено внимание поради извършване на строително-монтажни работи. \r\nДвижението в участък от път Драгановци – Габрово се осъществява в една лента поради извършване на ремонт на пътно съоръжение. Поставена е необходимата пътна сигнализация. \r\nДвижението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 август. \r\nДвижението в участък от път Севлиево – Драгановци се осъществява в една лента поради ремонт на пътни съоръжения и укрепителна стена, до 31 октомври. \r\nНадежда КРЪСТЕВА", "date": "2018.08.29", "title": "Габрово: Движението в участък от път Севлиево – Драгановци се осъществява в една лента поради ремонт на пътни съоръжения и укрепителна стена"}
{"url": "http://www.focus-news.net/news/2018/08/29/2561240/smolyan-udalzhava-se-srokat-na-profilaktikata-na-pluven-baseyn-smolyan.html", "text": "Срокът на задължителната гаранционна техническа профилактика на Плувен басейн – Смолян се удължава от 1 до 10 септември 2018 г. Това съобщиха от пресцентъра на  Община Смолян .", "date": "2018.08.29", "title": "Смолян: Удължава се срокът на профилактиката на Плувен басейн – Смолян"}
{"url": "http://www.focus-news.net/news/2018/08/29/2561229/varna-nad-10-vida-prilepi-obitavat-priroden-park-zlatni-pyasatsi-kray-grada.html", "text": "Над 10 вида прилепи обитават Природен парк „Златни пясъци“ край Варна. Данните са от проучване, извършено в рамките на проект „ВО-ПП „Златни пясъци“ – Опазване, поддържане и възстановяване на биоразнообразието в природен парк „Златни пясъци“, финансиран от Оперативна програма „Околна среда“ 2007 – 2013 година, сочи справка в сайта на  Природен парк „Златни пясъци“ . Според проучването в парка се срещат почти половината от видовете прилепи в България. С цел запазване на тяхното местообитание с европейски средства са монтирани над 20 специални къщички за прилепи и са поставени решетки на обитаваните от тях галерии.", "date": "2018.08.29", "title": "Варна: Над 10 вида прилепи обитават Природен парк „Златни пясъци“ край града"}
{"url": "http://www.focus-news.net/news/2018/08/29/2561241/gd-granichna-politsiya-intenziven-e-trafikat-na-granitsata-s-rumaniya-sarbiya-gartsiya-i-turtsiya.html", "text": "Интензивен е трафикът на границата с Румъния, Сърбия, Гърция и Турция, съобщиха от пресцентъра на  ГД \"Гранична полиция\" . На българо-румънската граница трафикът е интензивен на всички гранични контролно-пропускателни пунктове. На българо-сръбската граница, на ГКПП \"Калотина\" трафикът е интензивен на изход за леки автомобили. На българо-гръцката граница трафикът е интензивен на ГКПП \"Кулата\" и ГКПП \"Маказа\" на изход и ГКПП \"Капитан Петко войвода\" на вход. На българо-турската граница на ГКПП \"Капитан Андреево\" и ГКПП \"Лесово\" трафикът е интензивен на вход от леки автомобили. На българо-македонската граница трафикът е нормален на всички гранични контролно-пропускателни пунктове.", "date": "2018.08.29", "title": "ГД \"Гранична полиция\": Интензивен е трафикът на границата с Румъния, Сърбия, Гърция и Турция"}
{"url": "http://www.focus-news.net/news/2018/08/29/2561238/vidin-chetiri-vida-prilepi-se-nablyudavat-v-peshtera-magurata-kray-belogradchik.html", "text": "Четири вида прилепи се наблюдават в пещера Магурата край Белоградчик, съобщиха за  Радио “Фокус”- Видин  от туристическия обект. Пещерата е известна с праисторическите си рисунки, направени с прилепен тор (гуано). Прилепите се срещат повече в галерията, където са прочутите праисторически рисунки защото там е много по топло. В Залата на тополата се наблюдават прилепи от вида нощник. Наблюдаваните прилепи в Магурата са голям и малък подковонос, голям нощник и пещерен дългокрил. Прилепите в пещерата могат спокойно да излизат и да влизат в нея. Температурата в пещерата е около 10-12 градуса, а общата дължина галериите е  2500 м. Над Концертната зала през този сезон се намират изключително сухи помещения, където се размножава най-голямата прилепова колония в пещерата от няколко вида. През зимата зимуващите в пещерата прилепи са 2000 броя. \r\nАнна ЛОЗАНОВА", "date": "2018.08.29", "title": "Видин: Четири вида прилепи се наблюдават в пещера Магурата край Белоградчик"}
{"url": "http://www.focus-news.net/news/2018/08/29/2561242/radio-svobodna-evropa-makedoniya-chuzhdestranni-nelitsenzirani-ekskurzovodi-razvezhdat-turisti-iz-makedoniya.html", "text": "Докато се чака македонските власти да се задействат с проверки, чуждестранни екскурзоводи и гидове без лиценз за туристически водачи пристигат в Македония с организирани групи и ги развеждат из забележителностите й, предупреждава   Радио „Свободна Европа“  в местната си редакция.  \r\nПредставителите на бранша предупреждат, че презентациите на тези нелицензирани екскурзоводи може да съдържат погрешна информация за Македония. Проблемът с фалшивите гидове е разрешен на вътрешно ниво, но все още има чужденци, които без разрешение развеждат туристически групи по забележителностите в Македония. Проблемът се корени в това, че местните власти нямат разрешение да им налагат глоби на място, обясняват от Асоциацията на екскурзоводите в Македония.  \r\nДиректорът на Асоциацията Бранко Босилков справянето с фалшивите гидове от чужбина се крие в „развързването на ръцете“ на туристическите инспектори. Той е категоричен, че поради строгите наказания в страни като Хърватия, Гърция и Турция никой не дръзва да води незаконно туристически групи. Поради тази причина представителите на туристическия бранш в страната са настояли правителството да прокара законови промени. \r\nСпоред сегашния закон в Македония проверките на екскурзоводите се осъществят от местни инспектори, но проблемът е, че техният брой е много малък. Затова се обмислят промени, които ще дадат възможност за наблюдение и контрол върху чуждестранните екскурзоводи от представители на местни власти, а не само от компетентните органи, свързани с туризма. \r\nОт редакцията припомнят, че наказанието за екскурзоводи и гидове без лиценз е в размер на 400 евро, а за агенцията, която го изпраща – две хиляди евро.   Тереза Герова", "date": "2018.08.29", "title": "Радио „Свободна Европа“ (Македония): Чуждестранни нелицензирани екскурзоводи развеждат туристи из Македония"}
{"url": "http://www.focus-news.net/news/2018/08/29/2561239/iliya-valev-etnograf-sled-razpeti-petak-seknovenie-e-nay-pechalniyat-den-v-godinata-za-hristiyanite.html", "text": "След Разпети Петък Секновение е най-печалният ден в годината за християните. Това каза в интервю за  Радио „Фокус“ – Велико Търново  Илия Вълев, етнограф в Регионалния исторически музей във Велико Търново.  Той посочи, че на този ден е отсечена главата на Св. Йоан Кръстител и Предтеча Господен, който става невинна жертва за користолюбието и коравосърдечието на две лица с власт – Цар Ирод и неговата втора жена Иродиада. Те ненавиждат Св. Йоан Кръстител заради това, че той справедливо ги разобличава в непорочен и незаконен съпружески живот. „Иродиада е била съпруга на брата на Цар Ирод. След като Ирод се е развел с първата си жена и взел съпругата на брат си. Св. Йоан ги разобличил в сериозен грях и така навлякъл върху себе си ненавистта на царя и на неговата незаконна съпруга. В Евангелието много точно и ясно се описват събитията в последните дни на светия Предтеча и как той бива обезглавен в резултат на едно лекомислено клетвено обещание от страна на Ирод и едно жестоко желание от страна на Иродиада и нейната дъщеря Саломия“, допълни Илия Вълев. \r\nНадежда КРЪСТЕВА", "date": "2018.08.29", "title": "Илия Вълев, етнограф: След Разпети Петък Секновение е най-печалният ден в годината за християните"}
{"url": "http://www.focus-news.net/news/2018/08/29/2561231/zam-kmetat-na-svoge-inzh-georgi-petkov-v-grada-se-provede-shestvie-do-myastoto-na-katastrofata-pri-koyato-zaginaha-17-dushi.html", "text": "В града се проведе шествие до мястото на катастрофата, при която загинаха 17 души. Това каза за  Агенция „Фокус“  зам.-кметът на Своге инж. Георги Петков. \r\n„Хора от Своге организираха шествие във връзка с катастрофата, при която загинаха 17 души, а други 21 бяха ранени. Шествието е тръгнало от кв. „Дренов“ до мястото, където се е случил трагичният инцидент, като разстоянието е около 500 м.“, каза още инж. Петков и посочи, че са били взети всички мерки по обезопасяване. По думите му по време на шествието движението в района е било затруднено. \r\nЦветилена СИМЕОНОВА", "date": "2018.08.29", "title": "Зам.-кметът на Своге инж. Георги Петков: В града се проведе шествие до мястото на катастрофата, при която загинаха 17 души"}
{"url": "http://www.focus-news.net/news/2018/08/29/2561243/kyustendil-dobro-i-stabilno-finansovo-sastoyanie-kam-kraya-na-2017-godina-otchete-zam-kmetat-nadya-karatova.html", "text": "Добро и стабилно финансово състояние към края на 2017 година отчете зам.-кметът на Община Кюстендил Надя Каратова, предаде репортер на  Радио „Фокус” – Кюстендил . „Отговаряме на изискванията на Закона за публичните финанси. Задълженията на Общината за дълг и просрочени задължения са в граници, които позволяват на Общината да работи спокойно и стабилно, да се развива в изпълнението на проекти като основна цел, да осъществява набелязаните цели за подкрепа за деца и възрастни – социални услуги и образование”, каза Надя Каратова. По думите й Общината е осигурявала около 30% от приходите по бюджета за годината. „При тази структура на собствените приходи това е оптималната сума, която ние може да събираме и в следващите години. Трябва да има промяна в Закона за местните данъци и такси, с разширяване на приходните правомощия на общините”, каза Надя Каратова. По думите й трябва да има промяна във видовете такси, в начина за определяне на някои от таксите, промяна в подхода за видовете данъци и преотстъпване на част от корпоративния данък или данъка върху доходи на физически лица. „Това са искания на общините от много години насам, които поради една или друга причина все още не са удовлетворени. Това спира децентрализацията на местно ниво и развитието на общините, на регионите в частност”, каза Надя Каратова. По думите й общините продължават да получават допълнителни субсидии с инвестиционна цел, продължават да зависят изцяло от бюджета на държавата. „Исканията на нашите съграждани, справедливите им искания, стават все по-големи. Те очакват от нас да се справяме поне с инфраструктурата, да не е опасна, да изглежда добре, да не са изоставени на произвола на времето улиците, парковете, градинките, тротоарите, а как да се случва с 10 000 лева”, каза Надя Каратова. \r\nВенцеслав ИЛЧЕВ", "date": "2018.08.29", "title": "Кюстендил: Добро и стабилно финансово състояние към края на 2017 година отчете зам.-кметът Надя Каратова"}
{"url": "http://www.focus-news.net/news/2018/08/29/2561244/kyustendil-poradi-propadane-na-patnoto-platno-e-ogranicheno-dvizhenieto-na-tovarni-avtomobili-nad-35-tona-po-patya-smolichano-pelatikovo.html", "text": "Поради пропадане на пътното платно е ограничено движението на товарни автомобили над 3,5 тона по пътя Смоличано – Пелатиково. Това съобщи за  Радио „Фокус” – Кюстендил  дежурният в Областно пътно управление – Кюстендил. Ограничението важи за участъка от километър 10 до километър 14 от пътя. Мястото е сигнализирано с пътни знаци. Въведеният обходен маршрут е Згурово – Невестино – Друмухар – Ваксево. Срокът е до 31 август. В участък от пътя Бобов дол – Жедна се изгражда нов път заради свлачище. Водачите на моторни превозни средства трябва да се движат с повишено внимание, мястото е сигнализирано съгласно проект за временна организация и безопасност на движението със срок до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nВенцеслав ИЛЧЕВ", "date": "2018.08.29", "title": "Кюстендил: Поради пропадане на пътното платно е ограничено движението на товарни автомобили над 3,5 тона по пътя Смоличано – Пелатиково"}
{"url": "http://www.focus-news.net/news/2018/08/29/2561248/nimh-utre-shte-bade-slanchevo-maksimalnite-temperaturi-shte-sa-mezhdu-28-i-33.html", "text": "Атмосферното налягане през деня ще се задържи почти без промяна - малко по-високо от средното за август. През нощта ще бъде ясно, а утре слънчево. В Източна България ще духа до умерен североизточен вятър. Максимални температури между 28° и 33°, в София около 28°. \r\nНад Черноморието ще бъде слънчево с до умерен североизточен вятър. Максималните температури ще са между 27° и 29°, а температурата на морската вода е 26° - 27°. Вълнението на морето ще бъде 2 - 3 бала. Това съобщи за  Агенция „Фокус“  дежурният синоптик Христо Христов. \r\nНад планините ще бъде слънчево, след обяд с купеста облачност, но ще бъде почти без валеж. Ще духа слаб, по най-високите върхове до умерен северен вятър. Максималната температура на височина 1200 метра ще е около 22°, на 2000 метра – около 15°. \r\nДо края на седмицата ще бъде предимно слънчево. Временни увеличения на облачността ще има над планинските райони, но вероятността за валежи е малка. Вятърът в Източна България ще отслабне, ще бъде от изток-североизток. Дневните температури най-често ще са между 28° и 33°.", "date": "2018.08.29", "title": "НИМХ: Утре ще бъде слънчево, максималните температури ще са между 28° и 33°"}
{"url": "http://www.focus-news.net/news/2018/08/29/2561245/veliko-tarnovo-s-voenen-ritual-i-praznichen-bogoslov-shte-bade-otbelyazano-saedinenieto-na-balgariya-v-grada.html", "text": "С военен ритуал и празничен богослов ще бъде отбелязан Денят на Съединението на България – 6 септември във Велико Търново, съобщиха от пресцентъра на  Общината . Празничната програма започва в 10.30 часа пред сградата на Община Велико Търново с военен ритуал за издигане на националното знаме на Р България и празнично слово на кмета инж. Даниел Панов. Възпитаниците на ПМГ „Васил Друмев” Белослава Маринова, Ивана Петрова и Михаил Георгиев ще представят литературна композиция, посветена на Деня на Съединението. В 10.50 часа на Паметник „Майка България”ще бъде отслужен празничен благослов от Негово Високопреосвещенство Великотърновския митрополит Григорий. \r\nЩе се състои военен ритуал по полагане на венци и цветя на признателност. В 11.15 часа по ул. „Васил Левски” ще премине Почетният караул от НВУ „Васил Левски” в тържествен марш. \r\nОт 21.30 часа от площад „Цар Асен I”жителите и гостите на града ще могат да се насладят на Аудио-визуалния спектакъл „Царевград Търнов - звук и светлина”. Организатори на празничната програма са Община Велико Търново, Национален военен университет „Васил Левски” и Великотърновска Света митрополия.", "date": "2018.08.29", "title": "Велико Търново: С военен ритуал и празничен богослов ще бъде отбелязано Съединението на България в града"}
{"url": "http://www.focus-news.net/news/2018/08/29/2561246/vidin-dvizhenieto-po-pat-ii-14-vidin-kula-vrashka-chuka-e-ogranicheno-poradi-ukrepvane-na-svlachishte.html", "text": "Движението по път II-14 Видин – Кула – Връшка чука е ограничено поради укрепване на свлачище, съобщиха за  Радио „Фокус“ – Видин  от Областно пътно управление. Обходният маршрут се осъществява по съществуващия стар път в непосредствена близост до път II-14. Движението се регулира с вертикална сигнализация. Срокът  на ремонтните дейности е до ноември. Движението по път III-114 Лом – Ружинци е ограничено за автомобили над 12 т поради ремонтни дейности. Срокът за ремонтните дейности е до 2 октомври. Предимно тежкотоварни автомобили се движат по път I-1 в посока за граничен пункт „Дунав мост 2“. \r\nВъв Видин трафикът е натоварен в централната градска част, на входно-изходните артерии на града и по бул. \"Панония\". \r\nАнна ЛОЗАНОВА", "date": "2018.08.29", "title": "Видин: Движението по път II-14 Видин – Кула – Връшка чука е ограничено поради укрепване на свлачище"}
{"url": "http://www.focus-news.net/news/2018/08/29/2561247/aneta-gencheva-kmet-na-obshtina-boynitsa-nov-ploshtad-s-park-kam-nego-se-stroi-v-boynitsa.html", "text": "Нов площад с парк към него се строи в Бойница, каза в предаването „Чудесата на Северозапада“ по  Радио „Фокус“ - Видин . Анета Генчева, кмет на Общината. Тя посочи, че през лятото това е най-големия проект, който се осъществява в общината. „Продължаваме със строителните дейности по площада, освен зелена площ са предвидени и детски площадки към него. Заделени са средства за ремонт на четвъртокласната пътна мрежа,, но ще го извършим след  като земеделските производители приключат с дейността си“, обясни Анета Генчева. Тя заяви, че тежките селскостопански машини, с които сега се прибира реколтата, се движат по четвъртокласната пътна мрежа и я разрушават. \r\nВ населените места на Община Бойница са реализирани социални проекти, назначени са домашни помощници и лични асистенти на възрастни хора. 134 са бенефициентите, на които се раздава топъл обяд. \r\nАнна ЛОЗАНОВА", "date": "2018.08.29", "title": "Анета Генчева, кмет на Община Бойница: Нов площад с парк към него се строи в Бойница"}
{"url": "http://www.focus-news.net/news/2018/08/29/2561249/vesti-online-sarbiya-gartsiya-blizo-200-000-patnitsi-mozhe-da-ostanat-bez-prevoz-prez-natovareniya-turisticheski-sezon.html", "text": "Фериботните компании в Гърция призоваха своите служители да отменят планирата за 3 септември стачка, съобщава сръбското електронно издание  Vesti Online , като подчертава, че ако тя се проведе, то близо 200 000 пътници ще бъдат оставени без транспорт и алтернатива за придвижване през натоварения туристически сезон. \r\nГръцката федерация на моряците (PNO) изисква увеличение на заплатите на заетите в бранша и получаването на данъчни облекчения. За да постигна целите си, федерацията обяви 24-часова стачка, която ще засегне движението на фериботите по всички маршрути до гръцките острови, включително до популярните дестинации като Миконос. \r\nФериботните компании обявиха, за деня на стачката 180 000 души са закупили билет. Туристите, които на 3 септември ще останат в капан по гръцките острови, са предупредени, че ще изпуснат полетите си, ако имат билети за връщане у дома същия ден.   Тереза Герова", "date": "2018.08.29", "title": "Vesti Online (Сърбия): Гърция: Близо 200 000 пътници може да останат без превоз през натоварения туристически сезон"}
{"url": "http://www.focus-news.net/news/2018/08/29/2561251/nadya-karatova-zam-kmet-na-obshtina-kyustendil-za-edna-godina-obshtoto-izpalnenie-na-danachnite-prihodi-belezhi-rast.html", "text": "За една година общото изпълнение на данъчните приходи бележи ръст. Това каза по време на обществено обсъждане на изпълнението на общинския бюджет за 2017 година зам.-кметът на Община Кюстендил Надя Каратова, предаде репортер на  Радио „Фокус” – Кюстендил . По думите на зам.-кмета Надя Каратова данъкът за недвижими имоти е изпълнен по годишен план над 70 %. При данъка върху превозните средства има годишен събран облог на 58 %. Заложените общи приходи по бюджета за 2017 година са били 38 035 800 лева. Субсидиите и трансферите са били 22 216 400 лева, а собствените приходи са заложени като 10 553 300 лева. За година време от данък от придобиване на имущество е в размер на 441 000 лева, което показва, че на територията на Община Кюстендил са реализирани сделки за над 22 млн. лева. Значителна събираемост има при туристическия данък. Годишният план е преизпълнен с 9,6 %. При патентния данък има преизпълнение с 30 % от планираното. Разходите по бюджета на общината възлизат на 35 330 000 лева. 21 165 600 лева са похарчени за делегирани от държавата дейности. „Впечатление прави размерът на дофинансирането, което се налага да правим за делегирани от държавата дейности. Размерът на дофинансирането се е увеличил с над 100 000 лева, в сравнение с предходната година”, каза Надя Каратова. Общината е похарчила повече средства за социални услуги. 21 са социалните услуги, а общият капацитет е 3 118 потребители. \r\nВенцеслав ИЛЧЕВ", "date": "2018.08.29", "title": "Надя Каратова, зам.-кмет на Община Кюстендил: За една година общото изпълнение на данъчните приходи бележи ръст"}
{"url": "http://www.focus-news.net/news/2018/08/29/2561255/nim-zavarshi-vtorata-etnografska-ekspeditsiya-v-s-dobarsko.html", "text": "От 17 до 24 август се проведе втора етнографска експедиция в с. Добърско, община Разлог. Това съобщиха от пресцентъра на  Националния исторически музей  (НИМ). Проучванията са част от цялостното етнографско изследване на селото, финансирано от Националния исторически музей. Целта на екипа от етнолози от музея и фолклористи от Института за етнология и фолклористика с етнографски музей към БАН (ИЕФЕМ – БАН), бе да се проучат различни елементи от цялостното материално и нематериално културно наследство в селото, чийто храм „Св. св. Теодор Тирон и Теодор Стратилат” е филиал на НИМ. \r\nЕдин от фокусите на изследването бе традиционният обред „Водици”, празнуван на Йордановден.  \r\nПроследен бе и документиран празникът „Успение Богородично” – от църковната служба до задължителния курбан, провеждан винаги в неделя след църковната дата в близката оброчна местност.  \r\nДруг важен акцент при проучването бяха семейните обичаи и обреди, характерни за селото, практикувани и днес, както и традиционните поминъци на населението.  \r\nВ рамките на експедицията продължи изследването на оброци и местности, разположени в землището на с. Добърско. В т. нар. местност „Петрово въже“ се намира оброк на „Св. Петър“, около който се открива фрагментирана керамика. В местността „Богородица“, съвременният параклис е построен върху останки от некропол, чиято вероятна принадлежност е от османския период. Интерес представляват оброчните места в местностите „Атанасова църква“, „Гергева църква“ и „Копаната църква“, където ясно личат основи на сгради, с ориентация изток-запад – най-вероятно късносредновековни параклиси или църкви. В самия център на съвременното гробище личат основи на църква, градена с оформени камъни, част от които са запазени на място. Според местните мястото се казва „Св. Димитър“.  \r\nТеренните експедиции в периода 18–24 юли и 17–21 август 2018 г. обхванаха и проучиха различни елементи от цялостното материално и нематериално културно наследство на с. Добърско. Сред основните набелязани теми за изследване бяха народен календар, семейна обредност, поминъци, традиционно облекло, народни вярвания и мироглед, религиозна култура, музикален фолклор, а цялостните резултати от изследването се предвижда да се представят и публикуват през втората половина на 2019 г.", "date": "2018.08.29", "title": "НИМ: Завърши втората етнографска експедиция в с. Добърско"}
{"url": "http://www.focus-news.net/news/2018/08/29/2561252/hurriyet-tselite-na-turtsiya-za-2023-g-shte-oformyat-oblika-na-tseliya-region-zayavi-redzhep-taiyp-erdogan.html", "text": "Турция ще оформи бъдещето на целия регион, когато постигне целите си за 2023 г. – стогодишнината от създаването на Републиката. Това заяви държавният глава Реджеп Таийп Ердоган, съобщава електронното издание на турския ежедневник  Hurriyet. \r\nЕрдоган добавя, че страната му е на прага на нови победи и успехи. \r\n„Както се е случвало във всички периоди от нашата история, ние и днес водим борба в името на всички потиснати и онеправдани, които са ни възложили надеждите си, както и в наше име. Великодушието не е недостатък на нашата държава, а тъкмо обратното – то е източник на нашата най-голяма сила. Постигайки целите си за 2023 г., Турция ще оформи бъдещето на целия регион заедно с нейното“, подчерта Ердоган в съобщение по повод Деня на победата. \r\nНа 30 август т.г. Анкара отбелязва 96-годишнината от победата над гръцките войски по време на Турската война за независимост.  \r\n„Спомням си за Гази Мустафа Кемал Ататюрк, командирът в нашата война за независимост и за всички наши военни, които ни подариха тази победа с благодарност и уважение, Бог да прости нашите мъченици и ветерани. Тази последна брънка във веригата от победи, постигната през месец август, има своето място в историята като един от символите, които показват решимостта на турската нация да защитава независимостта и бъдещето си“, допълва още Ердоган. \r\nПобедата, постигната на 30 август е „въплъщение на решимостта да се възродим отново“, подчертава Ердоган, като добавя, че подобна борба за защита на независимостта е била водена от турската нация и при неуспешния опит за преврат от юли 2016 г. срещу „империалистическите желания“. \r\n„Също като други наши победи, 30 август показва, че независимо колко е трудно, винаги има път, по който да успеем“, уверен е турският държавен глава. Ердоган подчертава, че пътят, който Турция е изминала през последните 16 години, доказва, че това е възможно.   \r\n„Вярвам, че сме на прага на нови победи и успехи и днес. Ние ще спечелим и тази битка заедно с онези, които се довериха на Турция и турския народ“, заявява още Реджеп Таийп Ердоган \r\nНачалникът на Генералния щаб на турската армия ген. Яшар Гюлер е отправил отделно послание за Деня на победата, съобщава още Hurriyet. Армията „ще продължи борбата си срещу тероризма, докато и последният терорист не бъде неутрализиран. Ще продължим да допринасяме за световния мир и стабилност в рамките на нашите трансгранични операции и задължения\", се казва в текста на Гюлер.", "date": "2018.08.29", "title": "Hurriyet: Целите на Турция за 2023 г. ще оформят облика на целия регион, заяви Реджеп Таийп Ердоган"}
{"url": "http://www.focus-news.net/news/2018/08/29/2561254/sport-selektsionerat-na-shvetsiya-podpisa-nov-dogovor.html", "text": "Националният треньор на Швеция по футбол Яне Андерсон удължи договора си с федерацията на страната до 2022-ра година. Съответната информация обяви самият той в рамките на пресконференция в Стокхолм, на която представи разширения състав на тима за предстоящите  мачове от новия турнир на УЕФА – „Лигата на нациите\".  \r\nДоговорът на Андерсон бе до 2020 година. Причината за новото предложение, което той получи, е успешното представяне на отбора на Световното първенство по футбол в Русия. Така Андерсон ще остане начело на тима за Европейското първенство през 2020-та и за Мондиал 2022, домакин на който е Катар.", "date": "2018.08.29", "title": "Спорт: Селекционерът на Швеция подписа нов договор"}
{"url": "http://www.focus-news.net/news/2018/08/29/2561253/svetlin-sreteniev-kmet-na-obshtina-boychinovtsi-za-poredna-godina-podpomagame-provezhdaneto-na-svetovnoto-parvenstvo-po-parashutizam-v-selo-erden.html", "text": "За поредна година подпомагаме провеждането на Световното първенство по парашутизъм в село Ерден, каза в предаването „Чудесата на Северозапада“ на  Радио „Фокус“  Светлин Сретениев, кмет на Община Бойчиновци. От 24 до 31 август т.г. на летището край село Ерден, Община Бойчиновци се провежда 35-тото световно първенство по парашутизъм. Участват 350 състезатели от 37 страни. Светлин Сретениев посочи, че Общината е изградила път до летището. „Министерството на финансите отпусна целеви средства за този път, потърсих помощ и от вицепремиера Томислав Дончев – помогна ни. Най-голяма помощ получихме от народния представител от ГЕРБ Дилян Димитров“, каза Светлин Сретениев. На територията на Община Бойчиновци се провежда мотокрос в село Лехчево, където има изградена писта и за трета поредна година се организира надпревара. „Имаме в Лехчево и мотоклуб, а състезателите казват, че в Лехчево сме изградили една от добрите писти в страната“, допълни Сретениев. \r\nАнна ЛОЗАНОВА", "date": "2018.08.29", "title": "Светлин Сретениев, кмет на Община Бойчиновци: За поредна година подпомагаме провеждането на Световното първенство по парашутизъм в село Ерден"}
{"url": "http://www.focus-news.net/news/2018/08/29/2561260/plovdiv-1800-metra-vodoprovodi-shte-badat-podmeneni-v-rayon-trakiya.html", "text": "1800 метра водопроводи ще бъдат подменени в район „Тракия“ в Пловдив. Това каза за  Радио „Фокус“ – Пловдив  районният кмет Костадин Димитров.  По думите му предстои смяна на трасе с дължина 400 метра на улица „Генерал Кисяков“, както и смяна на водопровода по улица „Братан“. „Това са двете най-проблемни трасета, по които ставаха аварии“, каза Димитров. Районният кмет и главния инженер на водоснабдителното дружество в града са инспектирали обектите, по които вече се работи. „Полагат се непрекъснати усилия за поддържане и обновяване на ВиК мрежата в района. Преди две години в „Тракия“ бе подменен водопроводът  по ул. „Спас Зафиров“, каза Димитров и уточни, че проектите са изготвени и съгласувани с Община Пловдив. \r\nТони МИХАЙЛОВ", "date": "2018.08.29", "title": "Пловдив: 1800 метра водопроводи ще бъдат подменени в район „Тракия“"}
{"url": "http://www.focus-news.net/news/2018/08/29/2561257/ruse-dvizhenieto-po-patya-ruse-byala-v-rayona-na-moyseev-bair-e-zatrudneno-zaradi-zapalil-se-tezhkotovaren-kamion.html", "text": "Движението по пътя Русе-Бяла, в района на Мойсеев баир, е затруднено заради запалил се тежкотоварен камион. Това съобщиха за  Агенция „Фокус“  от пресцентъра на МВР. Движението се осъществява в едното платно, регулира се от екип на „Пътна полиция“. На място има пожарен автомобил. При инцидента няма пострадали.", "date": "2018.08.29", "title": "Русе: Движението по пътя Русе-Бяла, в района на Мойсеев баир, е затруднено заради запалил се тежкотоварен камион"}
{"url": "http://www.focus-news.net/news/2018/08/29/2561261/washington-examiner-advokatat-na-beliya-dom-e-iznenadan-ot-tuita-na-donald-tramp-za-napuskaneto-mu.html", "text": "Адвокатът на Белия дом Дон Макган е бил изненадан от съобщението в социалната мрежа „Туитър“, с което държавният глава на САЩ Доналд Тръмп обяви „скорошното му напускане“, отбелязва американското издание  Washington Examiner , като се позовава на медийни доклади.  \r\nСпоред източници Макган е бил разстроен, че Тръмп е публикувал съобщението без предупреждение. Твърди се, че първите думи на адвоката на Белия дом след туита на президента са били: „Разбира се, че ще се случи по този начин“. \r\nОт редакцията припомнят, че не за първи път Тръмп обявява подобна деликатна информация в „Туитър“. По-рано тази година уволнението на вече бившия държавен секретар Рекс Тилърсън също бе съобщено чрез туит.  \r\nПо-рано през деня лидерът на Вашингтон написа, че съветникът на Белия дом Дон Макган скоро ще напусне поста си, тъй като специалният прокурор Робърт Мюлер, който ръководи разследването за руската намеса в изборите - затваря вътрешния кръг на американския президент. \r\n„Адвокатът на Белия дом Дон Макган ще напусне поста си през есента, малко след потвърждението (надяваме се) на съдия Брет Каванау пред Върховния съд на САЩ\", съобщи Тръмп в социалната мрежа „Туитър“.  \r\n„Работя с Дон от дълго време и наистина оценявам службата му!\" добави американският президент, без да изложи каквато и да било причина, поради която Макган напуска длъжността си.  \r\nПо-рано този месец в медиите бе разпространена информация, че Макган  e „сътрудничил\" с екипа на Мюлер.Тръмп заяви, че е дал съответното разрешение, но се появиха спекулации за това, което Макган е разказал конкретно за това дали лидерът на Вашингтон се е опитал да възпрепятства правосъдието.   Тереза Герова", "date": "2018.08.29", "title": "Washington Examiner: Адвокатът на Белия дом е изненадан от туита на Доналд Тръмп за напускането му"}
{"url": "http://www.focus-news.net/news/2018/08/29/2561263/predstoyashti-mezhdunarodni-sabitiya-za-30-avgust-agentsiya-fokus.html", "text": "Международният съд ще изслуша окончателните аргументи по делото, заведено от Иран срещу американските санкции. \r\n***  Министрите на външните работи на страните от ЕС се събират на среща за обсъждане на отношенията между САЩ и Иран. \r\n***  Крайнодясното движение „Про Кемниц“ организира трети протест след убийството на 35-годишен германец в града.  \r\n***  Съветът за сигурност на ООН ще гласува за подновяване на мандата на мисията ЮНИФИЛ в Ливан. \r\n***  Турция отбелязва Деня на победата.  \r\n***  Канцлерът на ФРГ Ангела Меркел продължава обиколката си в Африка с посещение в Гана.  \r\n***  Британският премиер Тереза Мей продължава обиколката си в Африка с посещение в Кения. \r\n***  Започва традиционният фестивал на сръбската скара. \r\n***  Проследяване на развитието в диалога между Косово и Сърбия. \r\n***", "date": "2018.08.29", "title": "Предстоящи международни събития за 30 август (Агенция „Фокус“)"}
{"url": "http://www.focus-news.net/news/2018/08/29/2561262/varna-nad-3-000-parvoklasnitsi-sa-zapisani-v-uchilishtata-v-obshtinata-za-novata-uchebna-20182019-godina.html", "text": "Над 3 000 първокласници са записани в училищата във Варна за новата учебна 2018/2019 година. Това каза в интервю за  Радио „Фокус“ – Варна  Лилия Христова, директор на Дирекция „Образование и младежки дейности“ към Община Варна. Тя отбеляза, че през новата учебна година на територията на община Варна ще функционират 45 общински училища и 51 детски градини. Лилия Христова заяви, че през последната година няма закрити или затворени детски градини и училища. „Към момента в училище са записани 3 130 първокласници, като 46 от учениците са записани в държавни училища, 69 – в частни училища. Останалите 3 015 ученици са записани в общински училища“, допълни Лилия Христова. Тя подчерта, че в целодневна форма на обучение през новата учебна година ще бъдат обхванати 2 723 ученици. \r\nМарияна ВАЛЕНТИНОВА", "date": "2018.08.29", "title": "Варна: Над 3 000 първокласници са записани в училищата в общината за новата учебна 2018/2019 година"}
{"url": "http://www.focus-news.net/news/2018/08/29/2561258/pazardzhik-sas-sredstva-otpusnati-ot-pravitelstvoto-zapochva-izgrazhdaneto-na-dve-ulitsi-vav-velingradskoto-selo-yundola.html", "text": "Кметът на Община Велинград д-р Костадин Коев направи първа копка за изграждане на улици в село Юндола, съобщи за  Радио „Фокус“ – Пазарджик  Бояна Кирилова от общинската администрация. Тя обясни, че вече започва изграждането на две улици в селото. „След първата копка на трите улици в с. Бутрева, продължава подобряването на инфраструктурата в населените места около Велинград. Първата част на проекта, който ще се реализира, включва подмяна на водопровод 250 метра и  полагане на  50 метра асфалтова настилка на улиците „Мальовица” и „Съединение” в село Юндола. Това става възможно с помощта на правителството. Средствата, отпуснати с Министерско постановление, са на стойност 150 000 лева. За втората част има допълнително отпуснати 110 000 лева, за продължаване на полагането на асфалтова настилка на улица „Съединение”, допълни Кирилова. \r\nВаня НИКОЛОВА", "date": "2018.08.29", "title": "Пазарджик: Със средства, отпуснати от правителството, започва изграждането на две улици във велинградското село Юндола"}
{"url": "http://www.focus-news.net/news/2018/08/29/2561250/shofyorat-na-katastrofiraliya-avtobus-kray-svoge-ostava-pod-domashen-arest.html", "text": "Под домашен арест остава шофьорът на катастрофиралия край Своге автобус Григор Григоров, реши Софийският окръжен съд, предава  БНР . \r\nГригор Григоров беше докаран в Съдебната палата със съдебна охрана и с видими следи от катастрофата от събота вечерта.  \r\nС превръзка на главата и накуцвайки, така Григор Григоров влезе в съдебната зала, където бяха негови близки, които мълчаливо изчакваха съдебното решение. Адвокатът на Григоров, Христо Ботев, поиска още време да се запознае с материалите по делото, но още преди да ги прочете, изрази учудването си, че прокуратурата иска за клиента му втората по тежест мярка за неотклонение, при положение, че вече е станало ясно на какъв път е станал инцидентът. В аванс Христо Ботев обяви, че ще настоява за експертиза на пътната настилка и след това на допълнителна техническа експертиза дали е имало значение скоростта, с която се е движил автобусът, тъй като според него, с каквато и скорост да се е движил, при тази пътна настилка е можело да се случи катастрофа и е било въпрос на време това да се случи.  \r\nС постановление на наблюдаващия прокурор на Григоров е наложена забрана да напуска България и му е отнета шофьорската книжка. \r\nПоявата в съдебната зала е първата публична поява на Григор Григоров след тежката катастрофа в събота вечерта. Според адвоката му Христо Ботев той е в изключително тежко психическо състояние, защото от години е познавал част от починалите и пострадалите край Своге.", "date": "2018.08.29", "title": "Шофьорът на катастрофиралия автобус край Своге остава под домашен арест"}
{"url": "http://www.focus-news.net/news/2018/08/29/2561259/predstoyashti-sabitiya-v-stranata-za-30-avgust-agentsiya-fokus.html", "text": "*** \r\nМинистърът на образованието и науката Красимир Вълчев ще участва в работна среща на началниците на регионалните управления на образованието (РУО) в Санитарно-оздравителен комплекс „Камчия\" във връзка с предстоящата учебната година. След срещата, в 12.00 часа, е предвиден брифинг за медии. \r\n*** \r\nОт 07.30 часа пред централния вход на УМБАЛСМ „Н.И. Пирогов“ ще бъде даден брифинг с актуална информация за състоянието на настанените в болничното заведение пострадали от катастрофата край Своге.  \r\n*** \r\nОт 11.00 часа на кортовете на Тенис клуб „Левски-София“ ще се проведе пресконференция за откриване на 28-и Международен тенис турнир за жени „Allianz Cup 2018“. \r\n*** \r\nОт 11.00 часа в Националния пресклуб на БТА, Федерация „Спорт за хора със зрителни увреждания” ще даде пресконференция на тема „2018 – историческа година за спорта сред хората с нарушено зрение“.  \r\n*** \r\nОт 13.30 часа в Зала 1 на Столична община, ще се проведе извънредно заседание на Комисията по транспорт към Столичния общински съвет. Темата е автобусният транспорт до планината Витоша. \r\n*** \r\nОт 18.00 часа в Двореца на пл. „Княз Александър І“ ще се състои откриване на изложбата Живопис – избрано от фонда на художествена галерия „Жорж Папазов“ – Ямбол. \r\n*** \r\nГалерия „Credo Bonum” ще представи изложбата „Нови работи” на художничката Сирма Сарафова – Ораховац. \r\n*** \r\nВълчи дол отбелязва 44 години от обявяването си за град с празнична програма. Началото на тържествата ще бъде поставено с футболна среща между мъже и ветерани и ФК „Вихър” от 17.00 часа. От 19.00 часа ще е официалното откриване на реновирания градски басейн с волейболно игрище. \r\n***    \r\nОт 09.00 часа в Голяма зала на Общината ще се проведе редовна сесия на ОбС.  \r\n***  \r\nОт 09.30 часа на стадиона в селото ще се проведе Футболен турнир за деца и младежи.  \r\n***  \r\nОт 10.00 часа в Читалище „Надежда– 1869“ще се проведе Работилница по бродерия.  \r\n***  \r\nОт 20.00 часа на Сцена „Арт лято“ до ХГ „Борис Денев“ ще се проведе откриване на „Първите двадесет“ – фотоизложба на Георги Петков и Асен Ушев.  \r\n*** \r\nОт 11.00 часа Градски парк „Свети Георги“ (над Грийн палас) ще се състоят игрови занимания на открито,  изложба на детски творби и чаено матине. \r\n*** \r\nОт 14.00 часа в залата на общинския парк-хотел „Кюстендил” Общинският съвет ще разгледа изпълнението на бюджета и състоянието на общинския дълг. \r\n*** \r\nОт 10.00 часа в Районен съд – Несебър ще се гледа делото срещу Тодор Н., блъснал на 24 юни 2017 г. незряща пешеходка от Словакия.  \r\n*** \r\nОт 10.00 до 16.00 часа на паркинга пред общината ще бъде разположен мобилен пункт за събирането на опасни битови отпадъци. \r\n*** \r\nОт 18.30 часа на античната крепост „Перистера“ в Пещера ще се състои фестивалът „Рок на крепостта“. \r\n*** \r\nВ 10.00 часа в междублоково пространство на бул. „България”№45-51 ще бъде направена първа копка за изграждане на нов паркинг. \r\n***   \r\nОт 11.00 часа в зала 308 на Община Разград ще се проведе пресконференция във връзка с културни събития през септември. \r\n*** \r\nОт 10.00 часа в сградата на отделението по Палиативни грижи на Комплексния онкологичен център в Русе ще се проведе пресконференция по повод стартирането на проект № BG05M9OP001-2.010-0494 „Създаване на социално предприятие в КОЦ-Русе ЕООД”. \r\n*** \r\nОт 09. 00  часа в зала „Май“ на Общината ще се проведе заседание на Общинския съвет. \r\n*** \r\nОт 10.00 часа в Детски отдел на библиотека „Родина“, ул. „Българско опълчение“ 69, ще се състои Програма „Чета и играя – знам и мога”. \r\n*** \r\nОт 14.00 часа в заседателната зала на Община Трън Общински съвет – Трън ще обсъди предложението на кмета Цветислава Цветкова за безвъзмездно прехвърляне в собственост на държавата на яз. „Лялинци”.", "date": "2018.08.29", "title": "Предстоящи събития в страната за 30 август (Агенция „Фокус“)"}
{"url": "http://www.focus-news.net/news/2018/08/29/2561265/sport-viktoriya-tomova-se-klasira-za-chetvartfinala-v-budapeshta.html", "text": "Виктория Томова се класира за четвъртфиналите на турнира на червени кортове в унгарската столица Будапеща. Най-добрата българска тенисистка победи Моника Килнарова от Чехия с  6:4, 6:2 в двубой, продължил 68 минути. \r\nВ следващиия кръг поставената под номер едно в основната схема Томова ще играе срещу седмата украинка Катарина Заватска.", "date": "2018.08.29", "title": "Спорт: Виктория Томова се класира за четвъртфинала в Будапеща"}
{"url": "http://www.focus-news.net/news/2018/08/29/2561266/smolyan-blizo-21-ot-naselenieto-na-oblastta-e-zhivyalo-pod-praga-na-bednost-prez-2017-g.html", "text": "През 2017 г. линията на бедност за област Смолян e 309.92 лв. средно месечно на лице от домакинство. При този размер на линията под прага на бедност са били 20.9% от населението на областта. Това съобщиха от  отдел „Статистически изследвания“ – Смолян към Териториално статистическо бюро „Юг“ . В сравнение с предходната година размерът на линията на бедност нараства с 3.5%, а относителният дял на бедното население намалява с 1.4 процентни пункта. Индикаторите за бедност и социално включване са част от общите показатели на Европейската общност за проследяване на напредъка на страните в борбата с бедността и социалната изолация. Основен източник на статистически данни за пресмятане на индикаторите е ежегодно провежданото наблюдение „Статистика на доходите и условията на живот (EU-SILC)“. \r\nСистемата за социална защита има съществено значение за редуциране на бедността. Данните за 2017 г. показват, че ако в доходите на домакинствата се включат доходите от пенсии, но се изключат останалите социални трансфери (обезщетения, социални и семейни помощи и добавки), равнището на бедност се повишава от 20.9 до 31.1%, или с 10.2 процентни пункта. Съответно при изключване на пенсиите и останалите социални трансфери равнището на бедност нараства до 48.6%, или с 27.7 процентни пункта. \r\nВ общите показатели за оценка на бедността са включени и субективни индикатори, свързани с материални лишения. Те показват субективната оценка и личните нагласи на лицата и домакинствата относно възможностите за задоволяване на отделни нужди и потребности. За оценка на материалните лишения на домакинствата се използват девет въпроса, свързани с потреблението на конкретни стоки и услуги. \r\nНай-голям брой лица изпитват ограничения по отношение на възможностите да посрещнат неочаквани разходи (за неотложен ремонт на жилището или колата, подмяна на пералня или хладилник, внезапно заболяване и др.) със собствени средства (64.9%) и почивката извън дома (60.5%). Успоредно с това 1.5% от лицата не могат да си позволят телефон, вкл. мобилен, 1.9% – цветен телевизор, 7.6% – автоматична пералня, а 50.7% посочват, че не могат да си позволят потребление на месо, пиле или риба всеки втори ден. Близо една трета от лицата в домакинствата изпитват затруднения при плащането навреме на разходите, свързани с жилището, а 38.8% от лицата се ограничават при отоплението на жилището си. През 2017 г. 43.1% от населението на област Смолян живее в тежки материални лишения (ограничения в 4 от 9 показателя).", "date": "2018.08.29", "title": "Смолян: Близо 21 % от населението на областта е живяло под прага на бедност през 2017 г."}
{"url": "http://www.focus-news.net/news/2018/08/29/2561268/veliko-tarnovo-parvi-panair-na-keramikata-predstoi-v-grada.html", "text": "Първи по рода си Панаир на керамиката ще се проведе в центъра на Велико Търново. Събитието е част от проекта „Отражения – претворено наследство – Търновска сграфито керамика”, финансиран по програма „Култура“ на Община Велико Търново. Това каза за  Радио „Фокус“ – Велико Търново  Гергана Пенова, ръководител на проекта и организатор на инициативата. Покани за участие са изпратени до малки и големи. По време на панаира ще има много работилници, в които ще са представени всички процеси за работа с глина – от суровата обработка, през сграфито-грънчарско колело, издраскването и оцветяването на предметите. „Основната идея е всички, които имат интерес към този вид изкуство, да се запознаят с него и да имат възможност да пробват“, коментира Гергана Пенова. Тя припомни, че грънчарството е избрано именно, защото Търново е център на керамиката от много столетия. „Посетителите ще имат възможност да се запознаят с историята на грънчарството в Търново. Минавайки по различните маси, те ще се срещнат с всички технологични стъпки, а майсторите ще им разкажат всичко, което ги интересува“, допълни Гергана Пенова. Фестивалът е в събота (на 1-ви септември) в парк „Марно поле“. Началото ще е в 10.00 часа, а събитието ще продължи през целия ден. \r\nЛуиза ТРАНЧЕВА", "date": "2018.08.29", "title": "Велико Търново: Първи панаир на керамиката предстои в града"}
{"url": "http://www.focus-news.net/news/2018/08/29/2561267/gd-granichna-politsiya-intenziven-e-trafikat-na-granitsata-s-rumaniya-sarbiya-gartsiya-i-turtsiya.html", "text": "Интензивен е трафикът на границата с Румъния, Сърбия, Гърция и Турция, съобщиха от пресцентъра на  ГД \"Гранична полиция\" . На българо-румънската граница трафикът е интензивен на всички гранични контролно-пропускателни пунктове. На българо-сръбската граница, на ГКПП \"Калотина\" трафикът е интензивен на изход за леки автомобили. На българо-гръцката граница трафикът е интензивен на ГКПП \"Кулата\" и ГКПП \"Маказа\" на изход и ГКПП \"Капитан Петко войвода\" на вход. На българо-турската граница на ГКПП \"Капитан Андреево\" и ГКПП \"Лесово\" трафикът е интензивен на вход от леки автомобили. На българо-македонската граница трафикът е нормален на всички гранични контролно-пропускателни пунктове.", "date": "2018.08.29", "title": "ГД \"Гранична полиция\": Интензивен е трафикът на границата с Румъния, Сърбия, Гърция и Турция"}
{"url": "http://www.focus-news.net/news/2018/08/29/2561287/politico-80-grazhdanite-na-es-iskat-premahvane-na-lyatnoto-chasovo-vreme.html", "text": "Преобладаващо мнозинство от европейските граждани искат да премахнат промяната на часовото време два пъти годишно, предава   Politico. \r\nОколо 80% от респондентите в публичната консултация, стартирана от ЕК миналия месец съобщиха, че подкрепят премахването на лятното часово време. Комисията започна консултацията като част от прегледа на директивата по въпроса на ЕС. Участвали са около 4,6 милиона европейски граждани. \r\nЕвропейският комисар по транспорта Виолета Булц ще информира комисарите за резултатите и ще състави доклад преди консултациите в ЕП. \r\nКонсултацията не е обвързваща и следва молба на Европейския парламент да се проведе „задълбочено проучване“ на лятното часово време, въпреки продължаващата десетилетия практика часовниците да се поставят напред с един час между март и октомври.  Виктор Турмаков", "date": "2018.08.29", "title": "Politico: 80% гражданите на ЕС искат премахване на лятното часово време"}
{"url": "http://www.focus-news.net/news/2018/08/29/2561256/afp-kanada-e-obnadezhdena-ot-napredaka-v-pregovorite-za-nafta.html", "text": "Канада е обнадеждена  от напредъка в преговорите с американските официални представители за новото Северноамериканско споразумение за свободна търговия (НАФТА). Това заяви канадският външен министър Кристия Фрийланд, предава  AFP. \r\n„Продължавам да съм обнадеждена от ползотворните разговори, които водим и от напредъка, който постигаме“, заяви Фрийланд пред репортери, докато преговорите  в централата на Търговското представителство на САЩ във Вашингтон са още в ход.  \r\nПо-рано AFP предаде, че министър-председателят на Канада Джъстин Трюдо ще подпише споразумение за НАФТА, което е „добро“ за страната му, Агенцията припомня, че САЩ и Мексико преодоляха различията си по новия договор. \r\n„Ние ще се ангажираме по позитивен начин и очакваме с нетърпение да сключим сделка, стига да е добра за Канада и да бъде полезна за канадците от средната класа\", заяви Трюдо, след като външният му министър Кристия Фрийланд се присъедини към тристранните преговори по НАФТА във Вашингтон.  Тереза Герова", "date": "2018.08.29", "title": "AFP: Канада е обнадеждена  от напредъка в преговорите за НАФТА"}
{"url": "http://www.focus-news.net/news/2018/08/29/2561264/zapochva-da-se-tarsi-variant-kak-nimh-da-izleze-ot-ban-obzor.html", "text": "Започва да се търси вариант как Националния институт по метеорология и хидрология (НИМХ) да излезе от Българската академия на науките (БАН). Това стана ясно след среща в Министерски съвет на ръководствата на НИМХ и БАН с министър-председателя Бойко Борисов и министърa на образованието е науката Красимир Вълчев. Премиерът Бойко Борисов  заяви, че не може да остави държавата да е заложник на процесите, които текат там, и ако не се разберат с БАН, правителството ще реши проблема.  \r\nСлед срещата министър Красимир Вълчев обяви, че започва разглеждане на решението как НИМХ да излезе от БАН, като ако трябва, ще се направят и законови промени. „Обсъдихме двата варианта, които дадохме миналата седмица, като по-приемлив се оказва този за извеждане на НИМХ от БАН. Това решение ще бъде разгледано на Общото събрание на БАН вероятно на 10 септември. Това е най-добрият вариант, който можем да изберем и за БАН, и за НИМХ“, коментира той. Министърът посочи, че в следващите дни от БАН ще оформят предложението, за да не се налага да се правят законови промени. По думите му, ако Общото събрание на БАН вземе решение за изваждане на НИМХ, извеждането на Института може да се реализира много по-бързо и лесно. „Но ако се стигне до законово уреждане, това вече зависи от възможността на Народното събрание в най-кратки срокове да вземе решението“, каза още той и посочи, че и при двата варианта най-реалистичният срок това да се случи е на 1 януари 2019 г.  \r\nПредседателят на Българската академия на науките  акад. Юлиан Ревалски  заяви, че БАН ще направи всичко възможно да подпомогне процеса по извеждане на НИМХ от Академията, щом това е единственото решение. „Направихме предложение за финансова независимост на НИМХ към БАН, но колегите не го приемат. Затова се разбрахме, че въпросът за извеждане на НИМХ от БАН ще бъде поставен на Общото събрание. Това е единственото решение, заради това БАН ще направи всичко възможно да подпомогне този процес“, обясни акад. Ревалски. \r\nОт своя страна, директорът на НИМХ  проф. Христомир Брънзов  коментира, че няма да има пречки учените от Института, които смятат, че тяхното бъдещо развитие е в БАН, да останат в Академията и след раздялата на институциите. „В предложението, което НИМХ отправи към БАН, оставането на учени в Академията от състава на Института, е застъпено“, обясни проф. Брънзов. \r\nПо-рано през деня десетки работещи в НИМХ излязоха на пореден протест, който започна пред сградата на БАН в София и приключи пред Министерския съвет. Недоволството на метеоролозите се зароди още през април месец, когато те се обявиха против несправедливото разпределение на бюджетната субсидия за 2018 година от страна на БАН, което според тях застрашава функционирането на националната хидро-метеорологична служба.  \r\nЦветилена СИМЕОНОВА", "date": "2018.08.29", "title": "Започва да се търси вариант как НИМХ да излезе от БАН (ОБЗОР)"}
{"url": "http://www.focus-news.net/news/2018/08/29/2561289/makfaks-makedoniya-v-sarbiya-raste-broyat-na-smartnite-sluchai-ot-zapadnonilska-treska.html", "text": "Шестима души са загинали от западнонилска треска в Сърбия през последните седем дни, като общата смъртност в Сърбия се е увеличила от 15 до 21 души, предава македонската информационна агенция  „Макфакс“. \r\nВ същото време броят на хората, засегнати от тропическата болест, предавана от комари, се е увеличил и в момента е 213, в сравнение с предходната седмица, когато имаше 159 случая. \r\nВ Белград броят на заразените лица се е увеличил, като сега възлиза на 108 в сравнение със 78 преди седем дни, според последните данни на Института по обществено здраве „Д-р Милан Йованович – Батут“.  Виктор Турмаков", "date": "2018.08.29", "title": "„Макфакс“ (Македония): В Сърбия расте броят на смъртните случаи от западнонилска треска"}
{"url": "http://www.focus-news.net/news/2018/08/29/2561286/the-hill-dzhastin-tryudo-zayavi-che-do-petak-e-vazmozhno-podpisvane-na-sporazumenie-za-nafta-no-edinstveno-ako-e-dobro-za-kanada.html", "text": "Канадският министър-председател Джъстин Трюдо заяви, че  реформирането на Северноамериканското споразумение за свободна търговия може да бъде възможно до петък, но би предпочел да напусне преговорната маса, вместо да сложи подпис под лош договор, пише   The Hill. \r\n„Разбираме, че има възможност да го постигнем до петък, но това е само възможност, защото зависи дали в крайна сметка ще е добро за Канада“, заяви Трюдо. „Никакво споразумение за НАФТА е по-добро от лошо споразумение за НАФТА“, допълни той. \r\nКанадският министър на търговията Кристия Фриланд проведе преговори във Вашингтон, след като търговско споразумение между САЩ и Мексико бе обявено в понеделник. Тя допълни, че „по отношение на специфичните въпроси, ние имаме огромно количество работа на министерство ниво“. \r\n„Канада може да бъде част от сделката“, на свой ред заяви американският президент Тръмп. Той допълни, че ако тя не подпише търговското споразумение, Вашингтон ще наложи допълнителни мита върху нейния внос.  Виктор Турмаков", "date": "2018.08.29", "title": "The Hill: Джъстин Трюдо заяви, че до петък е възможно подписване на споразумение за НАФТА, но, единствено ако е добро за Канада"}
{"url": "http://www.focus-news.net/news/2018/08/29/2561288/tv-21-makedoniya-referendumat-formira-badeshteto-na-stranata-es-startira-kampaniyata-v-makedoniya.html", "text": "Генералният директор на ЕС по политиката на добросъседство и разширяване Кристиан Даниелсон призова избирателите в Македония да бъдат активни на референдума от 30 септември за името. Според него тогава те ще изберат бъдещето на страната си, предава македонският телевизионен канал   „ТВ-21“. \r\n„Използвайте демократичното си право да гласувате. Това е единствената възможност да оформите обществото, в което искате да живеете и да видите как се развиват вашите деца“, заяви  Даниелсон. Според него вече е възможно да се почувстват стъпките на Македония по пътя ѝ към ЕС. „Това е пътят, водещ до по-голямо развитие, икономически прогрес и повече работни места“, добави той.  \r\nПремиерът Зоран Заев, който присъства на старта на европейската кампания, заяви, че страната вече е направила избора си - и това е европейската Македония. \r\nЕвропейски представители през следващите седмици се очаква да посетят различни общини в Македония и от близо да предадат своето послание до гражданите, че с подкрепата на въпроса за референдума ще се приближат до другите в Европа и до техния стандарт на живот. \r\n„Нашите срещи ще бъдат възможност да чуем исканията на гражданите за проблемите, с които се сблъскват в тяхната общност. Миграцията, безработицата, здравните проблеми, замърсяването, фискалната децентрализация - това са само някои от проблемите, които кметовете на общините повдигнаха по време на моите дискусии с тях“, заяви посланикът на ЕС в Скопие Самуел Жбогар.  Виктор Турмаков", "date": "2018.08.29", "title": "„ТВ-21“ (Македония): „Референдумът формира бъдещето на страната“, ЕС стартира кампанията в Македония"}
{"url": "http://www.focus-news.net/news/2018/08/29/2561217/vidin-trima-rabotodateli-ot-oblastta-dalzhat-zabaveni-trudovi-vaznagrazhdeniya-v-razmer-na-49-000-lv-za-yuli.html", "text": "Трима работодатели от Видинска област дължат забавени трудови възнаграждения в размер на 49 000 лв. за месец юли, съобщиха за  Радио „Фокус“ – Видин  от дирекция „Инспекция по труда“ - Видин. Изплатената сума на забавените работни заплати след намесата на инспекцията през юли е в размер на 57 000 лв., като това са задължения от предишен период. Забавени възнаграждения  от началото на годината са в размер на 340 000 лева. Общо 14 предприятия във Видинско са забавили заплатите на своите работници, като по-голяма част от сумата е за стари периоди. \r\nАнна ЛОЗАНОВА", "date": "2018.08.29", "title": "Видин: Трима работодатели от областта дължат забавени трудови възнаграждения в размер на 49 000 лв. за юли"}
{"url": "http://www.focus-news.net/news/2018/08/29/2561269/pravitelstvoto-predvizhda-sazdavane-na-nova-darzhavna-struktura-koyato-da-nadzirava-bezopasnostta-po-patishtata-obzor.html", "text": "Правителството предвижда създаване на нова държавна структура, която да надзирава безопасността по пътищата. Това стана ясно след среща на институциите при министър-председателя Бойко Борисов на тема „Пътна безопасност“. Вицепремиерът Томислав Дончев обясни, че идеята е всички служби, които имат отношение към темата за безопасността на пътя – МВР, Министерството на транспорта, Министерството на регионалното развитие и благоустройството, АПИ, Министерството на образованието и др., да бъдат консолидирани в едно звено с контролни функции. „По този начин няма да има типичното разделение на отговорностите и сложния въпрос от всяко ведомство кой е най-отговорен за нередност или инцидент“, заяви вицепремиерът. По думите му предстои работа по темата с оглед конкретизиране на редица детайли. „Ако искаме едно такова звено да е ефективно, трябва да имаме много фин баланс на неговите правомощия спрямо отговорностите на всички останали институции“, уточни той. Дончев разясни, че основната функция на това звено ще е да упражнява силен контрол на всички останали държавни служби по темата „Пътна безопасност“, за да си вършат по-добре работата. „Звено, което ще има отговорността да прави политики в тази сфера. Буквално от днес започваме техническата работа по темата, за да не губим време и да излезем с конкретно предложение, включително законодателно“, каза още той. Дончев уточни, че новата структура не бива да е под шапката на отделно министерство, а да е максимално близо до Министерския съвет или директно подчинена на министър-председателя. По думите му така държавният орган ще има достатъчно институционална мощ, за да може да разпорежда на министерствата. \r\nМинистърът на регионалното развитие и благоустройството Николай Нанков обясни, че ще бъде направен доста сериозен мониторинг на пътищата в България. „Предвиждаме и крути мерки, които ще обявим през следващите дни“, посочи той. \r\nОт своя страна, Богдан Милчев – член на Института по пътна безопасност, коментира, че е налице политическа воля за промяна на модела на управление. „Институтът остава коректив на всичко, което се случва в държавата във връзка с пътната безопасност. Ще продължим да извършваме извънсистемен контрол и ако има несъответствие, ще сме първите, които ще достигаме до тези, които ще управляват“, каза още Милчев. По думите му проблемът с пътната безопасност не е политически, но решаването му става с политически средства. \r\nЦветилена СИМЕОНОВА", "date": "2018.08.29", "title": "Правителството предвижда създаване на нова държавна структура, която да надзирава безопасността по пътищата (ОБЗОР)"}
