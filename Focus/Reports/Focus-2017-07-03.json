{"url": "http://www.focus-news.net/news/2017/07/03/2411682/tsvetanka-komsalova-bibliotekar-detsata-imat-interes-kam-poseshteniyata-v-bibliotekata-i-s-udovolstvie-tarsyat-i-chetat-detski-knizhki.html", "text": "Децата имат интерес към посещенията в библиотеката и с удоволствие търсят и четат детски книжки. Това каза за Радио „Фокус“ – Пазарджик Цветанка Комсалова, библиотекар в читалище „Просвета“ в село Мало Конаре. По думите ѝ проблем с четенето имат повечето ромски деца, който нямат интерес към образователния процес. „Повечето от тях посещават библиотеката по повод, когато имат зададени материали от учителите в местното училище. Децата от този етнос се увличат повече по телевизионните сериали. Голяма част от тях са апатични към образователни процес, книгите и четенето. Те дори не четат книгите от задължителните списъци по учебната им програма. Прави ми впечатление, че родители, които са идвали като ученици в нашата библиотека, идват сега и техните деца като читатели. Първата година, когато бяха поставени компютрите в библиотеката, те имаха интерес към интернет и работата на компютъра, вече и това не ги интересува“, каза още Цветанка Комсалова. Тя отбеляза също, че сред любимите четива на децата се книгите за „Пипи дългото чорапче“, „Ян Бибиян“, приказките на Братя Грим, Андерсен, както и българските народни приказки. \r\nАлбена ЖИЛЕКОВА", "date": "2017.07.03", "title": "Цветанка Комсалова, библиотекар: Децата имат интерес към посещенията в библиотеката и с удоволствие търсят и четат детски книжки"}
{"url": "http://www.focus-news.net/news/2017/07/03/2411684/futbol-timoti-vea-podpisa-dogovor-s-pszh.html", "text": "Тимоти Веа подписа договор с ПСЖ. Договорът между 17-годишния либериец и отбора от Париж е до 2020 г.\r\nВеа игра за младежкия национален отбор на САЩ до 17-годишна възраст, провеждайки шест мача и отбелязвайки един.   Виктор Турмаков", "date": "2017.07.03", "title": "Футбол: Тимоти Веа подписа договор с ПСЖ"}
{"url": "http://www.focus-news.net/news/2017/07/03/2411679/veliko-tarnovo-kanavki-i-trotoari-shte-badat-remontirani-v-selo-nikyup-sas-sredstva-ot-obshtinskata-programa-mestni-initsiativi.html", "text": "Канавки и тротоари ще бъдат ремонтирани в село Никюп със средства от Общинската програма „Местни инициативи“. Това съобщи за Радио „Фокус“ – Велико Търново кметът на населеното място Йорданка Атанасова. Тя посочи, че ще бъдат обновени водосъбирателни и открити дъждовни окопи в централната част на селото и на по-наклонените улици. Атанасова добави, че сега при обилни дъждове настилката в тези участъци се компрометира. Проектът е на Сдружение „Бъдеще за Никюп“ и е на стойност 12 000 лева. Ремонтните дейности ще се извършват през есента.\r\nТази година финансовата рамка на програма „Местни инициативи“ е 450 000 лева. С отпуснатите средства ще се извърши ремонт на уличната мрежа в 28 села, а в 8 населени места ще се извършат частично обновяване на площадни пространства и на сгради – общинска собственост. Програмата на Община Велико Търново стартира през 2012 година с бюджет от 160 000 лева, като годишната финансова рамка постоянно нараства. През 2015 година тя бе 300 000 лева, а през 2016 година – 400 000 лева.\r\n„Местни инициативи” е програма на местните общности. Общината няма за цел да наложи на някое населено място да кандидатства с проект за разрешаване на точно определен проблем. Предложенията и проектите идват от местната общност – от читалищните настоятелства, от инициативните групи, от сдруженията и те изработват проект, съобразявайки се с необходимостите и приоритетите на жителите в съответните населени места.\r\nНадежда КРЪСТЕВА", "date": "2017.07.03", "title": "Велико Търново: Канавки и тротоари ще бъдат ремонтирани в село Никюп със средства от Общинската програма „Местни инициативи“"}
{"url": "http://www.focus-news.net/news/2017/07/03/2411680/sitel-makedoniya-makedonskata-armiya-shte-uchastva-v-dve-mezhdunarodni-ucheniya.html", "text": "Войници от армията на  Македония от 11 до 20 юли ще участват в голямото международно учение \"Сейбър Гардиън 2017\", която ще се проведе на територията на Унгария, Румъния и България, предаде македонската медия \"Сител\"\r\nПрессекретарят на армията на Македония подполковник Тони Яневски съобщи, че на учението, което се организира от командването на армията на САЩ в Европа, ще участват армии на 22 страни с около 25000 участници. Македония ще я представляват 71 войници, включително 40 души с осем превозни средства и оборудване от батальона на военната полиция, 14 войници от батальона за специални цели, осем от инженерния  батальон и девет членове от балканските медицински специални сили.\r\nЦелта на умението е да се насърчи  стабилността и сигурността в Черноморския регион, както и да се укрепят партньорските съоръжения и взаимното доверие между САЩ и сухопътните войски на страните-участнички. Според сценария на учението трябва да демонстрира готовност към колективна отбрана, което включва полево обучение и тренировки с бойни мишени.\r\nОповестено е и предстоящото съвместно учение на македонската армия с командването на армията на САЩ за Европа под името \"Dragoon Guardian 17\", която ще се проведе в Република Македония в края на юли и началото на август на армейския полигон \"Криволак\".\r\nВ учението ще участват 300 членове на армията на САЩ и 95 войници от Македония от инженерния батальон от Първа  механизирана пехотна бригада. Виктор Турмаков", "date": "2017.07.03", "title": "\"Сител\" (Македония): Македонската армия ще участва в две международни учения"}
{"url": "http://www.focus-news.net/news/2017/07/03/2411683/varna-nad-170-000-zriteli-sa-posetili-predstavleniyata-na-teatrite-v-oblastta-prez-poslednata-godina.html", "text": "763 представления са организирани в действащите 3 театъра в област Варна през 2016 година, които са били посетени от 171 000 зрители. Това съобщиха за Радио „Фокус“ – Варна от Териториално статистическо бюро – Североизток. Според статистиката, в сравнение с 2015 година представленията се увеличават с 3.0%, а посещенията – с 28.1%. Средният брой посетители на едно представление нараства от 181 души през 2015 година на 225 души през 2016 година. През годината двата драматични театъра са реализирали 443 представления, а кукленият театър – 320 представления.\r\nСпоред статистическите данни в областта на културата през 2016 година в област Варна дейност са развивали 4 професионални ансамбъла за народни песни и танци. Спрямо 2015 година представленията на тези колективи нарастват с 41.4%, а посещенията – с 69.8%. Дружества, сдружения и музикални компании са организирали 12 рецитала, посетени от 2 200 зрители. През 2016 година в област Варна са осъществени 272 концерта, посетени от 109 000 зрители. Най-често са организирани фолклорни концерти – 134, посетени от 40 000 души, което е 36.6% от всички посетители на концерти.\r\nМарияна ВАЛЕНТИНОВА", "date": "2017.07.03", "title": "Варна: Над 170 000 зрители са посетили представленията на театрите в областта през последната година"}
{"url": "http://www.focus-news.net/news/2017/07/03/2411685/kyustendil-obshtina-dupnitsa-zapochna-priem-na-dokumenti-za-potrebiteli-na-nova-sotsialna-usluga-dneven-tsentar-za-vazrastni-hora-s-uvrezhdaniya.html", "text": "Община Дупница започна прием на документи за потребители на нова социална услуга – Дневен център за възрастни хора с увреждания. Това съобщи за Радио „Фокус” – Кюстендил Нина Александрова, специалист в отдел „Социални дейности“ към Община Дупница. Приемът на заявления ще продължи до 14 юли. „Заявлението е стандартно. Подаването на документите става в стая 38 на общинска администрация. При подаване на заявлението кандидат–потребителят или неговият законен представител декларират, че посочените в заявлението обстоятелства отговарят на фактическата обстановка. Към момента на кандидатстването, потребителите не трябва да ползват същата социална услуга по други национални програми, или по програми, финансирани от други източници”, каза Александрова. По думите ѝ към заявлението се прилагат и различни документи, представящи здравословното състояние на кандидат-потребителя на социалната услуга. „35 потребители ще бъде капацитетът на новата социална услуга за възрастни хора с увреждания в Дупница“, каза още Александрова. По думите ѝ социалната услуга се разкрива, след спечелен от страна на Община Дупница проект, чиято стойност е близо 377 00 лева. По този начин ще се осигурява напълно безплатно целодневно обгрижване потребителите. Ползването на услугата е дневно и почасово и ще започне от месец септември тази година. В центъра, ползвателите ще могат да се възползват от психологическо консултиране, рехабилитация, медицинско обслужване, арт-терапия, трудо-терапия и други. За предоставянето на социалните услуги ще бъде нает и персонал, чиято численост е 12 души.\r\nВенцеслав ИЛЧЕВ", "date": "2017.07.03", "title": "Кюстендил: Община Дупница започна прием на документи за потребители на нова социална услуга – Дневен център за възрастни хора с увреждания"}
{"url": "http://www.focus-news.net/news/2017/07/03/2411708/ria-novosti-kitay-e-protiv-nalaganeto-na-ednostranni-sanktsii-spryamo-severna-koreya.html", "text": "Китай е против налагането на едностранни санкции по отношение на Северна Корея, само мерките, приемани от Съвета за Сигурност на ООН, могат да бъдат част от решаването на проблема на Корейския полуостров, предава РИА Новости. \r\n„Ние смятаме, че Съветът за сигурност може да вземе решение относно мерките за подобряване на ситуацията и предотвратяване на нейното влошаване. Но даже при такъв подход ние не смятаме, че въведените санкции са единственият начин. Това трябва да бъде част от други усилия за намирането на решение на проблема“, коментира пред журналисти постоянният представител на Китай в ООН Лю Цзеи. \r\nПрез юли Китай председателства Съвета за сигурност.  \r\n„Ние винаги сме против едностранните санкции извън ООН“, подчерта постоянният представител.  Мария Динкова", "date": "2017.07.03", "title": "РИА Новости: Китай е против налагането на едностранни санкции спрямо Северна Корея"}
{"url": "http://www.focus-news.net/news/2017/07/03/2411686/dobrich-vtoro-izdanie-na-detskiya-festival-pyasachni-tvoreniya-shte-se-provede-na-plazha-kray-dvoretsa-v-balchik.html", "text": "Второ издание на детския фестивал „Пясъчни творения“ ще се проведе на плажа край Държавния културен институт – Културен център (ДКИ-КЦ) „Двореца“ в Балчик. Това съобщи Галя Георгиева, мениджър „Културни и специални събития“ в ДКИ-КЦ, предаде кореспондент на Радио „Фокус” – Варна. Новост във фестивала е безконкурсния му характер. Всички участници ще получат медали и грамоти за участие. Ще бъдат връчени и специални награди. 5-членно жури ще оценява творенията от пясък. Фестивалът ще се проведе на 8 юли на плажа пред вила „Тихото гнездо“, която навремето е била личната вила на румънската Кралица Мария. Организатор на събитието е Държавен Културен Институт - Културен Център „Двореца“. Проектът се реализира и с подкрепата на морската община, на чиято територия се намира културния център. Програмата на фестивала ще започне в 8.30 часа, тогава е регистрацията на участниците. В 9.00 часа е официалното откриване на фестивала, а награждаването ще бъде в 11.00 часа. Желаещите да участват могат да заявят това до 5 юли по електронен път или по телефона, които са обявени на сайта на ДКИ-КЦ „Двореца“. Участниците ще бъдат разделени в 4 възрастови групи, като най-малките са на 3 години, а най-големите – на 15 години. Партньор на фестивала е Регионален исторически музей – Добрич. Първото издание на фестивала се проведе през месец юни миналата година. Любопитен факт е, че инициативата за този фестивал е на едно момче от град Балчик – Мартин Кръстев, за когото медиите писаха, че е „все още малко момче, но с голямо сърце!“. \r\nЖулиета НИКОЛОВА", "date": "2017.07.03", "title": "Добрич: Второ издание на детския фестивал „Пясъчни творения“ ще се проведе на плажа край „Двореца“ в Балчик"}
{"url": "http://www.focus-news.net/news/2017/07/03/2411687/predstoyashti-mezhdunarodni-sabitiya-za-4-yuli-agentsiya-fokus.html", "text": "Президентът на Китай Си Дзинпин ще посети Москва, където ще проведе преговори със своя руски колега Владимир Путин. \r\n*** Ще се проведе съдебен процес срещу председателя на основната прокюрдска партия в страната за \"терористична дейност\". \r\n*** САЩ празнуват своя национален празник Денят на независимостта.  Министър-председателят на Индия Нарендра Моди ще посети Израел. \r\n***", "date": "2017.07.03", "title": "Предстоящи международни събития за 4 юли /Агенция „Фокус“/"}
{"url": "http://www.focus-news.net/news/2017/07/03/2411691/afp-turski-morski-kapitan-tvardi-che-korabat-mu-e-bil-obstrelvan-ot-gratskata-bregova-ohrana.html", "text": "Капитанът на турски товарен кораб съобщи, че съдът му е попаднал под огъня на гръцката брегова охрана, след като е отказал да се подчини на заповед да пусне котва в гръцко пристанище в Егейско море, предаде  AFP.\r\n„Корабът ми има 16 дупки от куршум“, съобщи капитан Калъч Сами Калкаван пред турски медии. Турското МВнР осъди действията на гръцката брегова охрана, сочейки, че „няма абсолютно никакво оправдание да се стреля по кораба“, който е напуснал пристанище Искендерун в Южна Турция и е трябвало да достигне до залива Измит в западната част на страната. \r\nМинистерството описва инцидента като „възмутителен“ и добавя в официално заявление, че осъжда „това излишно действие“.\r\nКап. Кавалкан съобщи, че гръцката брегова охрана му е наредила да акостира „незабавно“ в пристанището в Родос. „Те ми казаха, че ще инспектират кораба, но ние не приехме това. Те казаха, че ще стрелят, ако не спра и те направиха тъкмо това“, заяви той. Капитанът посочи, че гръцката брегова охрана е стреляла по него, докато корабът му се е връщал в турски води. \r\nГръцката полиция съобщи, че е получила анонимен сигнал, според който корабът е превозвал наркотици.  „Властите в пристанището веднага видяха кораба североизточно от Родос в гръцки териториални води“, посочи тя, добавяйки, че капитанът не се е подчинил да спре, което е накарало бреговата охрана да произведе предупредителни изстрели.  Виктор Турмаков", "date": "2017.07.03", "title": "AFP: Турски морски капитан твърди, че корабът му е бил обстрелван от гръцката брегова охрана"}
{"url": "http://www.focus-news.net/news/2017/07/03/2411690/stara-zagora-biblioteka-iskra-v-kazanlak-za-sedmi-pat-otkri-svoyata-lyatna-akademiya-pod-mototo-zabavno-lyato-v-bibliotekata.html", "text": "Библиотека „Искра” за седми път откри своята Лятна академия за децата на Казанлък под мотото „Забавно лято в библиотеката”, предаде кореспондент на Радио „Фокус”. Академията ще се провежда всеки работен ден от седмицата в часовете от 10.00 до 12.00 часа до края на месец август. В тези часове ще се провеждат различни занятия с децата, като акцентът е върху развитието на техните художествени умения, изграждане на правилно отношение към четенето и книгата, както и предоставяне на възможност за творческа изява. Заниманията ще се провеждат както в Детски отдел на библиотеката, така и в останалите и структури. Част от заниманията ще се провеждат в новооткрития Детски център за творчество и четене разположен в единия от филиалите на библиотеката в стария квартал на Казанлък - „Кулата“. Организаторите са подготвили богата програма за лятото на децата от Казанлък и гостите на града, която включва краеведски експедиции и много творчески работилници. Ще бъде продължена традицията по издаване на вестника на академията „Наше лято“. За втора поредна година децата ще бъдат приобщени към големия свят на българския фолклор, чрез начинанията в рубриката „Пръски от извора“, в което библиотеката си партнира с Фолклорен ансамбъл „Гъдулица“.  \r\nПо време на лятната занималня децата ще имат възможност да участват в два от конкурсите, обявени от библиотеката в Казанлък, посветени на 180-годишнината от рождението на Васил Левски. Конкурсът за рисунка е под надслов „Подвигът на Апостола“, а за литературна творба – „Паметта за Левски днес“. Творбите за двата конкурса ще се приемат в срок от 3 юли до 21 юли, след което на 17 юли с рисунките от конкурса ще бъде открита изложба във фоайето на библиотеката, а резултатите от конкурса за литературно творчество ще бъдат обявени на 25 юли.\r\nСлавяна ГАЙДАРОВА", "date": "2017.07.03", "title": "Стара Загора: Библиотека „Искра” в Казанлък за седми път откри своята Лятна академия под мотото „Забавно лято в библиотеката”"}
{"url": "http://www.focus-news.net/news/2017/07/03/2411689/prof-plamen-pavlov-knigata-levski-drugoto-ime-na-svobodata-predstavya-nov-i-dostapen-prochit-na-lichnostta-i-deloto-na-apostola.html", "text": "Книгата „Левски: Другото име на свободата“ представя нов и достъпен прочит на личността и делото на Апостола. Това каза за Радио „Фокус\" авторът на творбата историкът проф. Пламен Павлов. Той добави, че книгата е предназначена за широката публика. „Моята цел беше в един по-достъпен стил да обясня и да развия някои идеи за Васил Левски, за неговото време, за неговата епоха, за неговите съратници. И колкото и да изглежда може би самоуверено, мисля, че доста нови неща съм предложил. Аз по-скоро съм поставил на много места въпроси и акценти. Не претендирам да съм дал точния отговор на нещата, но ми се струва, и не само на мен, но на други колеги, че личността и делото на Левски се нуждаят от нов прочит\", обясни проф. Пламен Павлов. Той отбеляза, че заглавието на книгата е свързано с произхода на името на Апостола. Той обясни, че Васил приема името Левски не заради емблематичния лъвски скок, за който се пише в редица книги, а заради символа на лъва като олицетворение на България.", "date": "2017.07.03", "title": "Проф. Пламен Павлов: Книгата „Левски: Другото име на свободата“ представя нов и достъпен прочит на личността и делото на Апостола"}
{"url": "http://www.focus-news.net/news/2017/07/03/2411414/pregled-na-osnovnite-temi-vav-varnenskiya-pechat.html", "text": "„От 1 юли токът във Варна поскъпна с 0,41%“ е заглавие от първа страница в днешния брой на варненския вестник „Черно море“. Комисията за енергийно и водно регулиране (КЕВР) утвърди новите цени на газа, електроенергията и топлинната енергия от 1 юли. Регулаторът утвърждава на всяко тримесечие цената на природния газ по искане на “Булгаргаз”. От 1 юли пък влиза в сила новият регулаторен период за електроенергийния сектор, който приключва на 30 юни 2018 година. „Координационен център бори шума и алкохолния туризъм по Черноморието“ е друго заглавие в броя. Центровете ще имат предназначение да извършват контрола върху процесите на туристическата дейност в трите области Варна, Добрич и Бургас, като центърът, който днес ще бъде съставен и организиран той ще отговаря за Варна и за Добричка област. А на 3-ти юли в понеделник ще бъде съставянето на центъра в Бургас. Вицепремиерът и заместник министър-председател по икономическата и демографска политика Валери Симеонов коментира случващото се в Асеновград. Не трябва да се допусне разпалването на още по голямо етническо напрежение в Асеновград, за да не се стигне до втора Катуница, отбеляза той. „Реално това е един битов конфликт, който започва като битов и прераства в етнически. Тези процеси са ни добре познати на всички нас. Стремежа е да не се допусне разпалването на още по-голямо напрежение, саморазправа на българи с цигани, защото тогава ще бъде страшно“, подчерта Валери Симеонов. По думите му полицията е успяла да овладее конфликта и след него незабавно са започнали проверки. „В жегите линейки прибират колабирали по улиците“, е друга тема в изданието. За последните 2 дни екипите на Спешна помощ са оказали помощ на над 10 души, колабирали в жегите на обществени места. С увеличаване на температурите броят на пострадалите от топлото ще се увеличи. „Ухапванията от кърлежи във Варна се превръщат в напаст“, информира изданието. През седмицата 105 души са потърсили медицинска помощ, с 13 повече от предходната. 84 от тях са от Варна, останалите – от селища в областта. Статистиката сочи, че средно над 20 души на ден търсят доктор за изваждане на кърлежи. „Осем концерта изнася представителният духов оркестър на ВМС“ четем още в броя. Осем концерта под наслов „На брега на моето лято…” ще изнесе през юли и август представителният духов оркестър на Военноморските сили с диригенти Мирослав Трифонов и Георги Зайранов. Първият концерт ще бъде на 7 юли в обновената зона на Морска гара. Останалите седем концерта ще бъдат на пл. Антон Новак“ на входа на Морската градина в дните 14-и, 21-ви и 28-и юли и на 4-ти, 11-и, 18-и и 25-и август. Началният час на всички концерти е 19,30 часа. В програмата ще звучат маршове, хорá на Дико Илиев, полки, валсове, танго, евъгрийни. Ще има и изпълнения на клубовете по спорни танци „Варна” и „Кристал”, Фолклорния ансамбъл „Варна”, клуба по акробатичен рокендрол „Star Dance”. Организатор на проявата е дирекция „Култура и духовно развитие“ към Община Варна.", "date": "2017.07.03", "title": "Преглед на основните теми във варненския печат"}
{"url": "http://www.focus-news.net/news/2017/07/03/2411688/nimh-nay-golyamo-kolichestvo-valezhi-za-poslednite-12-chasa-e-otcheteno-v-pleven-76-lkv-m.html", "text": "Най-голямо количество валежи за последните 12 часа е отчетено в Плевен - 76 л/кв. м Това съобщиха за Агенция „Фокус“ от Националния институт по метеорология и хидрология (НИМХ). В Русе падналото количество е 67 л/кв. м Във Видин са отчетени - 54 л/кв. м, Свищов - 41 л/кв. м, Ново село – 35 л/кв. м, Шумен – 38 л/кв. м, Кнежа – 34 л/кв. м, Силистра – 32 л/кв. м, София – 19 л/кв. м. На връх Ботев за последните 12 часа се отчетени 49 л/кв. м.", "date": "2017.07.03", "title": "НИМХ: Най-голямо количество валежи за последните 12 часа е отчетено в Плевен - 76 л/кв. м"}
{"url": "http://www.focus-news.net/news/2017/07/03/2411461/vidin-spirat-vodopodavaneto-v-pet-naseleni-mesta-vav-oblastta-zaradi-avarii.html", "text": "Спират водоподаването в пет населени места във Видинска област заради аварии, предаде репортер на Радио „Фокус” – Видин. От водоснабдителното дружество във Видин съобщават, че отстраняване авария на уличен водопровод Ф100 е причина за спиране на водоподаването за село Въртоп до 13:00 часа. \r\nВ село Плакудер ще бюде спряно водоподаването до 14.00 часа заради отстраняване авария на главен водопровод, до 14.00 часа ще бъде спряно водоподаването в селата Подгоре и Извор. Там авариите са в улични водопроводи, а в град Кула също заради авария на уличен водопровод водподаването частично ще бъде спряно.\r\nАнна ЛОЗАНОВА", "date": "2017.07.03", "title": "Видин: Спират водоподаването в пет населени места във областта заради аварии"}
{"url": "http://www.focus-news.net/news/2017/07/03/2411692/shesta-poredna-vecher-na-protesti-v-asenovgrad.html", "text": "За шеста поредна вечер жители на Асеновград се събраха на протест, за да подкрепят родителите на пострадалите деца след инцидента на язовир \"40-те извора\", предаде БНР. \r\nПротестът тази вечер прерасна в дискусия за медийното му отразяване. Родителите на пострадалите деца настояха, че темата не следва да се употребява политически, от което партиите да трупат дивиденти, както според тях се е случило до сега. Вместо това, трябва да започнат дебати за отлагания с годините проблем, както и за начините, по които държавата да се справи с усещането за безнаказаност и дефицит на справедливост. Родителите настояват още за справедлив съдебен процес, както и за премахването на незаконните постройки в Асеновград.", "date": "2017.07.03", "title": "Шеста поредна вечер на протести в Асеновград"}
{"url": "http://www.focus-news.net/news/2017/07/03/2411384/varna-abonatite-v-rayona-na-kk-chayka-kv-izgrev-i-chast-ot-kv-briz-sa-bez-voda-zaradi-avariya.html", "text": "Абонатите в района на к.к. „Чайка“ във Варна са без вода заради авария. Това съобщиха за Радио „Фокус” – Варна от дружеството „Водоснабдяване и канализация”. Очаква се водоподаването да бъде възстановено до около 15.00 часа. \r\nБез вода до 21.00 часа ще бъдат още домакинствата в кв. „Изгрев“ и част от кв. „Бриз“. \r\nС нарушено водоподаване ще бъдат още абонатите в района на спирка „Траката“ до около 19.00 часа.\r\nМарияна ВАЛЕНТИНОВА", "date": "2017.07.03", "title": "Варна: Абонатите в района на к.к. „Чайка“, кв. „Изгрев“ и част от кв. „Бриз“ са без вода заради авария"}
{"url": "http://www.focus-news.net/news/2017/07/03/2411279/predstoyashti-sabitiya-v-stranata-za-3-yuli-agentsiya-fokus.html", "text": "***\r\nОт 09.00 часа екоорганизациите  „Грийнпийс\" и „За Земята“ организират събиране пред пред сградата на Министерството на околната среда и водите за отправяне на призив към министъра на околната среда и водите Нено Димов да предприеме незабавни и решителни мерки за спиране на замърсяването с т.нар. найлонови торибички.\r\n***\r\nОт 11.00 часа в Дома на Европа ще се проведе публична дискусия на тема „Бъдещето на Европа“. \r\n***\r\nОт 11.15 часа в БТА ще се проведе пресконференция  по повод  Тържествен концерт \r\n180 години от рождението на Апостола, който ще се проведе на 17 юли в  парка на Военната академия \"Г.С. Раковски\". В пресконференцията ще вземат участие д-р Тодор Чобанов - зам.-кмет на Столичната община; ген.-майор Груди Ангелов - началник на Военната академия „Г. С. Раковски“, акад. Пламен Карталов - директор на Софийската опера и балет, Васил Василев - председател на Общобългарския комитет \"Васил Левски\" и др.\r\n***\r\nОт 18.00 часа в галерия „Академия“ ще бъде открита изложба скулптура и рисунки на Димитар Илийев.\r\n***\r\nОт 18.30 часа в ателие-книжарница „Къща за птици” ще се състои Вечер в памет отец проф. Павел Стефанов.\r\n***\r\nОт 19.00 часа в зала „Пеша Николова“ на Центъра за култура и дебат „Червената къща” ще се проведе дискусия на тема „Мишел Фуко: нови проблематизации“.\r\n***\r\nОт 21.30 часа Народният театър „Иван Вазов” ще закрие сезон 2016-2017 със събитие на открито – „ТЕАТЪР ПРЕД ТЕАТЪРА”.\r\n***\r\nОт 11.00 часа народните представители от ГЕРБ Дилян Димитров и Ирена Димова организират приемна за граждани в офиса на партията на ул. „Кирил и Методий“ № 7.\r\n***\r\nОт 10.00 часа в експоцентър „Флора“ ще бъде открита изложба на над 200 пеперуди.\r\n***\r\nОт 13.30 часа в Заседателната зала на Община Бургас, зам.-кметът Йорданка Ананиева и Александър Текелиев - директор на Държавна опера Бургас, ще дадат подробна информация за тазгодишните Бургаски музикални празници.\r\n***\r\nОт 13.30 часа народният представител от „БСП за България“ Иван Иванов ще приема граждани в централата на ГС на БСП - Варна - ул. „Македония” №33.  От 14.30 часа на същото място започва приемната на  народния представител проф.  Анелия Клисарова.\r\n***\r\nОт 14.00 до 16.00 часа народният представител от ПП ГЕРБ – Варна Таня Петрова ще има приемен ден за граждани в клуба на партията на ул. „Г. Бенковски” №1.\r\n***\r\nОт 10.00 часа в центъра на Велинград започват Пленер „Велинград в багри и ноти“, с който продължават Празниците на културата.\r\n***\r\nОт 10.00 часа в Заседателната зала на Община Враца кметът Калин Каменов ще даде пресконференция. \r\n***\r\nОт 10.00 часа народният представител от ГЕРБ Алтимир Адамов организира приемна за жителите на община Главиница, която ще се проведе в офиса на партията на ул. „Витоша 43“.\r\n***\r\nОт 11.00 часа ще се проведе церемонията по „Първа копка“ на реконструкцията и модернизацията на на парк „Детски кът”.\r\n***\r\nОт 08.00 до 17.00 часа в Народно читалище „Йордан Йовков – 1870 г.“ ще се проведе лятна детска занималня.\r\n***\r\nОт 09.00 до 13.00 часа в Младежки център – Добрич, Градски парк „Св. Георги“ и Комплекс „Резиденция“ ще се проведат спортни и занимателни игри, прожекции на филми, посещение на басейн,  част от инициативата Еко лято 2017.\r\n***\r\nОт 10.30 до 11.30 часа в Художествената галерия ще се проведе лятна работилница за въображение. \r\n***\r\nОт 10.00 часа  на стадион „Локомотив” ще бъде поставено началото на лятната футболна академия „Милан Джуниър Камп Дряново“.\r\n***\r\nОт 11.00 часа в регионалния пресклуб на БТА ще се проведе пресконференция на заместник - председателя на Народното събрание  и депутат от \"БСП за България\" Валери Жаблянов.\r\n*** \r\nОкръжен съд –Пазарджик ще гледа делото за екстрадиране на 7 задържани с Европейска заповед за арест, сред които е и кметът на село Семчиново. \r\n***\r\nОт 08.00 часа пред командния противограден пункт в село Поповица ще протестират служители на полигоните за борба с градушките от селата Поповица. Гелеменово и Голям чардак.\r\n***\r\nОт 09.00 часа, във 2 зала, състав на Пловдивския окръжен съд ще заседава по дело срещу подсъдимия Емил Д., на когото е повдигнато обвинение за опит за убийство.\r\n***\r\nОт 09.30 часа в Пловдивския районен съд ще се гледа делото срещу трима шофьори на автобуси на „Хеброс бус“, обвинени в присвояване на суми от продажби на билети чрез манипулиране на фискалните устройства.\r\n***\r\nОт 10.00 часа в щаба на 68-ма бригада \"Специални сили\" - Пловдив, на пл. \"Съединение\" № 1, ще се състои пресконференция на командира на бригадата бригаден генерал Явор Матеев във връзка с предстоящото честване на Празника на гарнизон Пловдив - 4 юли.\r\n***\r\nОт 10.30 часа край финалната кула на Гребния канал олимпийски шампиони, легендарни спортисти и ръководители ще представят символа на предстоящото световно първенство по гребане от 19 до 23 юли в Пловдив. \r\n***\r\nВ 11.30 часа в Малка конферентна зала на Дома на културата „Борис Христов“ ще се проведе пресконференция във връзка с предстоящата инициатива „Безплатно 3D кино на открито – Пловдив“.\r\n***\r\nОт 14.30 часа, във 2 зала, състав на Пловдивския окръжен съд ще заседава по дело срещу подсъдимия Асен Г., на когото е повдигнато за причиняване на смъртта на пешеходец и бягство от местопроизшествието.\r\n***\r\nОт 18.00 часа в Градска художествена галерия – Пловдив ще бъде открита изложба с дипломните проекти на студентите от специалността „Графичен дизайн и фотография” в катедра „Приложни изкуства” на Академията за музикално, танцово и изобразително изкуство.\r\n***\r\nОт 10.00 часа в Конферентна зала 2 на Канев център ще се проведе встъпителна пресконференция по проект „Интегрирани интервенции за заетост в трансграничния регион Гюргево – Русе“.\r\n***\r\nОт 11.00 часа в хотел „Аква Варвара“ ще се проведе пресконференция на представители на бизнеса на тема „По-справедливо използване на водата в община Септември“.\r\n***\r\nОт 10.30 часа в Регионална библиотека „Николай Вранчев” ще бъде открита богата тематична изложба по повод 180 години от рождението на Васил Левски.\r\n***\r\nОт 12.00 часа в читалището в село Арда народният представител от БСП  Дора Янкова и общинските съветници на БСП – Смолян ще се срещнат с жители на селото.\r\n***\r\nОт 13.30 часа на Стрелбището на ОДМВР- Смолян ще се проведе открит турнир по стрелба с пистолет.\r\n***\r\nОт 14.00 часа в пенсионерския клуб на село Могилица народният представител от БСП  Дора Янкова и общинските съветници на БСП – Смолян ще разговарят с жителите на селото.\r\n***\r\nОт 16.00 часа в Информационния център в село Смилян народният представител от БСП  Дора Янкова и общинските съветници на БСП – Смолян ще разговарят с жителите на селото.\r\n***\r\nОт 17.00 часа народните представители от ПП ГЕРБ д-р Даниела Дариткова и д-р Красимир Събев ще проведат приемен ден в офиса на партията на бул. „България“ 14. \r\n***\r\nОт 18.00 часа в къща музей „Иван Вазов“ с моноспектакъл ще бъдат открити Вазовите празници в града. \r\n***\r\nОт 13.00 до 15.00 часа народният представител от ПП ГЕРБ д-р Венка Стоянова ще проведе приемен ден в офиса на партията, който се намира на ул. „Преслав“ 7.", "date": "2017.07.03", "title": "Предстоящи събития в страната за 3 юли (Агенция „Фокус“)"}
{"url": "http://www.focus-news.net/news/2017/07/03/2411280/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Според турския външен министър Мевлют Чавушоглу увеличаващите се случаи на нападения срещу мюсюлмани в Европа показват, че трябва да се постави повече фокус върху посредничеството, пише  The Daily Sabah.\r\n„Превенцията е ключова“, заяви Чавушоглу по време на пресконференция под егидата на ООН в Истанбул. Той посочи важността от посредничеството при разрешаването на конфликтите и добави, че Турция играе своята роля. Той добави, че трябва да има обучение на посредници, включително жени и млади хора. \r\n „Трябва да се открият по-ефективни начини за превенция на конфликти. Посредничеството е важна и ефективна част от нашите усилия“, заяви присъстващият на конференцията генерален секретар на ООН Антонио Гутереш. Той добави, че има планове да се увеличи ролята на ООН в посредничеството при мирното разрешаване на конфликти. \r\n***\r\nПрезидентът на Иран Хасан Роухани изпрати писма до иракския си колега Фуад Масум,  до министър-председателя Хайдер Абади и до водещия иракски шиитски духовник аятолах Али ал Систани, за да ги поздрави за освобождаването на Мосул от „Ислямска държава“, изразявайки пълно щастие от факта, пише   Tehran Times.\r\n„Позитивните и развиващите сигурността събития в Ирак и победата в борбата срещу тероризма и екстремизма са в резултат от постоянните усилия на народа и на военните сили на Ирак, както и на помощта на съседните държави при разбиването на „Ислямска държава“ и на нейните последователи“, пише в посланието на Роухани.  „Ясно е, че ще успеем да върнем сигурността и мира в Близкия изток и ще спасим невинните мюсюлмани от кошмара на войната и кланетата, ако продължим да се борим от все сили с терористите“, добави той. \r\nМеждувременно и прессекретарят на иранското МВнР Бахрам Касеми поздрави за победата над ислямистите в Мосул. Той призова общите усилия по изкореняването на терористичната идеология да продължат.\r\n***\r\nКувейтските сили за сигурност са засилили мерките срещу възможното навлизане на терористи от „Ислямска държава“ на територията на страната от Ирак, пише  Asharq al Awsat.\r\nМВР на страната е изпратило телеграма до граничните служби, летищата и службите за разузнаване с молба да предприемат всички необходими мерки срещу заплахата.  Под-секретарят на министерството генерал-лейтенант Махмуд ал Досари е наредил на всички служители да засилят сигурността. \r\nКувейтските власти са получили данни, че терористи може да се опитат да пресекат границата с Ирак след поражението им в Мосул.\r\n***\r\nНовооснованата партия на губернатора на Токио Юрико Койке „Първа токийска партия“ е на път да  постигне мнозинство в събранието на столицата след изборите в неделя, предаде  Mainichi Shimbun.\r\nПопулярният губернатор участва в коалиция с партиите „Комейто“ и с независими кандидати  е успял да победи управляващата Либералдемократическа партия, водена от министър-председателя Шиндзо Абе.", "date": "2017.07.03", "title": "Преглед на някои от основните теми в световния печат (Агенция „Фокус”)"}
{"url": "http://www.focus-news.net/news/2017/07/03/2411283/sport-portugaliya-pobedi-gruziya-s-10-v-mach-ot-evropeyskoto-parvenstvo-po-futbol-za-yunoshi-do-19-g.html", "text": "Португалия победи Грузия с 1:0 във втория мач от група „А“ на Европейското първенство по футбол за юноши до 19 г. Единственото попадение в срещата беше отбелязано от Руи Педро в 66-та минута. \r\nПо-рано се изигра още един двубой от групата, в който Чехия спечели с 2:1 срещу Швеция. \r\nВ понеделник България ще изиграе своя първи мач от група „Б“ срещу Англия.", "date": "2017.07.03", "title": "Спорт: Португалия победи Грузия с 1:0 в мач от Европейското първенство по футбол за юноши до 19 г."}
{"url": "http://www.focus-news.net/news/2017/07/03/2411462/letishte-sofiya-nyama-zakasneli-ili-otlozheni-poleti-vsledstvie-na-loshite-meteorologichni-usloviya.html", "text": "Въпреки лошото време тази сутрин всички полети излетяха по разписание. Това съобщиха за Агенция „Фокус“ от пресцентъра на Летище „София“. Най-ранните полети от летището в София са били в 6.00 часа сутринта. Всички се изпълняват по разписание, както е планирано. Няма закъснели или отложени полети. \r\nСтефан ПЕТРОВ", "date": "2017.07.03", "title": "Летище „София“: Няма закъснели или отложени полети вследствие на лошите метеорологични условия"}
{"url": "http://www.focus-news.net/news/2017/07/03/2411440/miroslav-petrov-oblasten-upravitel-na-pleven-sled-obilnite-valezhi-nay-tezhko-e-polozhenieto-v-dolna-mitropoliya-kadeto-imashe-silen-poroy-i-navodneniya.html", "text": "Най-тежко е положението в Долна Митрополия, това една от големите общини в Плевенска област. Там имаше силен порой, наводнения. Това каза за Агенция „Фокус“ областният управител на Плевен Мирослав Петров. „Ние бяхме на критичния минимум в областта, с оглед захранване на язовирите и реките. Добрата новина е, че няма опасност от някакви наводнения и по-сериозни излизания на реките от коритата“, посочи Петров. По думите му вследствие на метеорологичните явления доста сериозни щети са нанесени в района на община Левски. „Градушка с размер от орех нагоре е потрошила доста покриви, прозорци в Асеновци, Градище и Варана. Там има доста материални щети, но няма пострадали хора“, съобщи той. По думите му в община Гулянци в много населени места са наводнени трафопостове. „Екипи на ЧЕЗ на място се опитват да се справят с проблема. Пожарната отводнява доста мазета в община Гулянци“, каза областният управител. Петров съобщи, че на пътя Плевен-Ловеч се е получило завиряване, което към момента „Пожарна безопасност“ се опитва да отводни. „По пътя се минава, но трябва да се кара с повишено внимание“, посочи той. „Продължава да вали. За щастие няма пострадали хора и животни, единствено има наводнени мазета, дерета и изнесени асфалтови настилки. Най-тежко е положението в Долна Митрополия“, допълни областният управител на Плевен. \r\nСтефан ПЕТРОВ", "date": "2017.07.03", "title": "Мирослав Петров, областен управител на Плевен: След обилните валежи най-тежко е положението в Долна Митрополия, където имаше силен порой и наводнения"}
{"url": "http://www.focus-news.net/news/2017/07/03/2411284/izvestiya-klyuchat-kam-sigurnostta-v-evropa.html", "text": "Генералният секретар на Организацията по сигурност и сътрудничество в Европа (ОССЕ) Ламберто Занер коментира пред руския вестник „Известия“ въпроса за непредсказуемостта по отношение на мира и пътищата за преодоляването на тази неопределеност. \r\nДнес в сферата на сигурността на Европа ние преживяваме труден, но в същото време решаващ момент. Връщането към геополитиката води до призиви за следване на моделите на сътрудничество, които бяха установени в периода след Студената война, а междудържавните отношения все по-често се определят на принципа „кой-кого“. Нарастващата поляризация, намаляването на доверието и увереността, а също така рязкото намаляване на военната предсказуемост повишават напрежението. \r\nТези негативни тенденции още повече се засилили вследствие на разминаващите се представи за заплахи. Разширяването на НАТО и на Европейския съюз беше възприето от страна на Москва като дестабилизиращо и даже заплашващо явление. Съответно нейната реакция беше увеличаване на инвестициите в отбранителна промишленост и на честотата на провеждане на учения. Тези стъпки на свой ред бяха възприети от Запада като агресивни и той отвърна с разширяване на военното присъствие и действия на НАТО в някои региони, разположени близо до Русия. Така нараства броят на опасни инциденти и се повишава рискът от сблъсъци между военните самолети и военноморските плавателни средства.  \r\nВ такава атмосфера на непредсказуемост и неопределеност ние се излагаме на висок риск от попадане в порочен кръг на ескалация, който в крайна сметка може да доведе до конфликт. Мария Динкова", "date": "2017.07.03", "title": "„Известия“: Ключът към сигурността в Европа"}
{"url": "http://www.focus-news.net/news/2017/07/03/2411353/zdf-v-navecherieto-na-g-20-sasht-i-yaponiya-zasilvat-natiska-sreshtu-severna-koreya.html", "text": "В навечерието на срещата на високо равнище на „групата на двайсетте“, държавният глава на Съединените американски щати Доналд Тръмп и японският министър-председател Шиндзо Абе потвърдиха своята твърда позиция по отношение на ядрената програма на Северна Корея, предава германският телевизионен канал ZDF.\r\nС подкрепата на Южна Корея ще бъде увеличен натискът върху правителството в Пхенян, заяви говорителят на Абе след телефонен разговор между двамата политици. От Вашингтон по-късно добавиха, че Тръмп е разговарял по този повод и с китайския си колега Си Дзинпин.\r\nСпорът за ядрената програма на Северна Корея е считан за един от най-опасните конфликти в целия свят, припомня медията.Тереза Герова", "date": "2017.07.03", "title": "ZDF: В навечерието на Г-20: САЩ и Япония засилват натиска срещу Северна Корея"}
{"url": "http://www.focus-news.net/news/2017/07/03/2411282/nezavisimaya-gazeta-v-ponedelnik-zapochva-poseshtenieto-na-si-dzinpin-v-rusiya.html", "text": "В понеделник президентът на Китай Си Дзинпин ще пристигне на посещение в Русия, пише вестник „Независимая газета“. Лидерите на двете страни ще обсъдят международните проблеми и развитието на двустранните отношения. Но най-важната тема ще бъде тази за ситуацията в Северна Корея. Според експерти Москва и Пекин ще направят всичко възможно, за да предотвратят война там. Очаква се вследствие на визитата да бъдат подписани споразумения за икономическо сътрудничество на стойност 10 млрд. долара. \r\nРазширяването на китайско-руското сътрудничество на международната арена и във военната сфера предизвиква болезнена реакция на Запад. По-рано РИА Новости съобщи, че според  министъра на финансите на Германия Волфганг Шойбле, ако САЩ дадат на Русия и Китай свободата да доминират в своите сфери на влияние, това ще бъде краят на либералния световен ред. Шойбле също така смята, че САЩ вече не проявяват същия стремеж да бъдат пазители на световния ред. В тази връзка тази голяма отговорност трябва да бъде поета от Европа. \r\n„Ние не сме военни съюзници. Степента на сътрудничество по военна линия отразява степента на политическа близост и доверие“, коментира руският посланик в Китай Андрей Денисов. Той допълни, че позициите на двете държави като цяло са достатъчно близки, а по много параметри съвпадат.  Мария Динкова", "date": "2017.07.03", "title": "„Независимая газета“: В понеделник започва посещението на Си Дзинпин в Русия"}
{"url": "http://www.focus-news.net/news/2017/07/03/2411385/komisar-tencho-tenev-sdvr-shofyorite-da-karat-mnogo-vnimatelno-i-bavno-tay-kato-v-momenta-patishtata-v-sofiya-sa-mokri-i-vali-proliven-dazhd.html", "text": "Шофьорите да карат много внимателно и бавно, тъй като в момента пътищата в София са мокри и вали проливен дъжд. За това призова в коментар за Агенция „Фокус“ комисар Тенчо Тенев, началник на отдел „Пътна полиция“ към СДВР. „В момента вали проливен дъжд. На няколко места особено в Банкя и \"Люлин\" валя и силна градушка“, посочи комисар Тенев. По думите му това увеличава спирачния път на автомобилите. „Да карат много внимателно с необходимата дистанция спрямо предния автомобил, тъй като основна част от пътнотранспортните произшествия са свързани с неспазване на дистанция“, коментира началникът на отдел „Пътна полиция“ към СДВР.\r\nДеница КИТАНОВА", "date": "2017.07.03", "title": "Комисар Тенчо Тенев, СДВР: Шофьорите да карат много внимателно и бавно, тъй като в момента пътищата в София са мокри и вали проливен дъжд"}
{"url": "http://www.focus-news.net/news/2017/07/03/2411285/plovdiv-ogranichava-se-dvizhenieto-pri-km-136-po-avtomagistrala-trakiya-v-posoka-sofiya-poradi-patnotransportno-proizshtestvie.html", "text": "Ограничава се движението при км 136 по АМ \"Тракия\", в посока София, поради ПТП. Това съобщиха от пресцентъра на Агенция \"Пътна инфраструктура\". \r\nТрафикът в посока София се осъществява по обходен маршрут: пътен възел \"Трилистник\"-Стряма- път II-56 Стряма-Калековец-пътен възел \"Войводиново\".", "date": "2017.07.03", "title": "Пловдив: Ограничава се движението при км 136 по автомагистрала \"Тракия\", в посока София поради пътнотранспортно произществие"}
{"url": "http://www.focus-news.net/news/2017/07/03/2411693/obilni-valezhi-gradushki-i-buri-v-tsyalata-strana-obzor.html", "text": "Обилни валежи и гръмотевични бури обхванаха почти цялата страна. Най-много са валежите, паднали в районите на Кнежа и Плевен. Лошите метеорологични условия предизвикаха локални аварии и проблеми с електрозахранването в Плевенска, Врачанска, Русенска и Софийска области. Най-голямо количество валежи за последните 12 часа (09.00 до 21.00 часа в понеделник)  е отчетено в Плевен - 76 л/кв. м. В Русе падналото количество е 67 л/кв. м. Във Видин са отчетени - 54 л/кв. м, Свищов - 41 л/кв. м, Ново село – 35 л/кв. м, Шумен – 38 л/кв. м, Кнежа – 34 л/кв. м, Силистра – 32 л/кв. м, София – 19 л/кв. м. \r\nПредупреждение за гръмотевични бури и обилни валежи е в сила за 16 области в страната за 4 юли. В 12 области е обявен оранжев код за гръмотевична активност и обилни дъждове – Габрово, Велико Търново, Русе, Търговище, Разград, Силистра, Добрич, Шумен, Варна, Бургас, Сливен и Ямбол. В 4 области е в сила жълт код за гръмотевична активност и обилни валежи – Плевен, Ловеч, Стара Загора и Хасково.\r\nПороят в столицата образува наводнения на две кръстовища - между бул. „Вардар“ и „Възкресение“ и между ул. „Кукуш“ и „Сливница“. Екипи на Дирекция „Аварийна помощ и превенция“ към Столична община се включиха в отводняването им. Образуваха се и локални наводнения, заради невъзможността на отводнителните шахти да поемат количеството вода. Във всички райони на Столична община има дежурни, които следят обстановката. Нивата на речните корита, които се наблюдават, са в норма.\r\nВ община Самоков беше обявено бедствено положение. Кметът на Самоков Владимир Георгиев обясни, че обстановката е доста тежка. По думите му всички улици са се превърнали в реки от 60-70 см. вода. „Целият водосбор от планината минава през града, пълнят се къщи и административни сгради. \r\nВ Плевенска област бе обявено частично бедствено положение, заради състоянието на яз. „Николаево 5“.  При продължителни и обилни валежи язовирът става критичен заради дига, която е започнала да просмуква вода. Частичното бедствено положение е обявено на територията на  селата Николаево, Горталово, Къртожабене, Дисевица и Търнене от 15.30 ч. на 03 юли със заповед на кмета Георг Спартански. Със заповедта беше въведен в изпълнение Общинският план за защита на населението на територията на Община Плевен в частта „Наводнение”. С нея се въвежда в изпълнение и Аварийният план на язовир „Николаево 5” и временно извеждане на лицата, живущи или пребиваващи в мотел „Тенекиен хан”, както и в къщата, намираща се в разливната зона на язовира. Затворен е за движение за всички моторни превозни средства пътят Плевен - Ловеч поради свличане на голямо количество земна маса.  На територията на областта няма бедстващи хора. Няма излезли от коритата реки. Тежка беше ситуацията в Долна Митрополия, където е имало силен порой и наводнения. Сериозни щети са нанесени в района на община Левски. Градушка с размер на орех е потрошила покриви и прозорци в Асеновци, Градище и Варана. \r\nВъв Врачанско областният управител Малина Николова разпореди допълнителни превантивни мерки, заради лошото време. Екипи на Областно пътно управление – Враца провеждат отводнителни процедури и премахват кални маси по пътя преди ферибота на Оряхово, на Люти дол, между селата Враняк и Габаре и отстраняват паднали клони и дървета в община Криводол. Наблюдават се реките и язовирите, като по думите на областния управител те имат достатъчно обем за поемане на високите валежи. Прелива язовирът в село Долна Кремена, Община Мездра. Обемът на съоръжението се изпуска през кран и няма опасност за разлив на вода. Язовирът в Крапец има нужния обем да поеме още голямо количество вода. Около 08.30 часа малката река в с. Ребърково е била излязла от коритото си в района на вливането й в р. Искър. Обемът на р. Боденска бара  е близък до максималния - има един метър до стената. Започнало е пълнене на чували с пясък за изграждане на превантивна дига.\r\nВ Русенска област падналата градушка в района на Две могили е унищожила 90% от земеделската продукция. В общината е имало и две улици, на които са нанесени щети от водата. Поройният дъжд и силната градушка са нанесли сериозни щети и в община Ценово. Няма информация за пострадали хора. Нарушено е било електроснабдяването в доста населени места в общините Бяла, Две могили и Ценово. Това се е отрази и на водоснабдяването в някои населени места, там където хидравлично водата се подава към потребителите. По пътищата в областта е имало много нападали клони, а на места са се образували наноси. \r\nКритична е обстановката в Свищовско след проливните дъждове. Най-тежко е положението в село Овча могила, където и дерето прелива. Залети са и малкият и големият мост в селото. Кметът на Община Свищов Генчо Генчев съобщи, че ако се наложи, населението от ниските части на селото ще бъде евакуирано. С нарушено електрозахранване са селата Червена вода, Деляновции Горна Студена. В село Ореш тази сутрин се е образувало свлачище. На място е изпратен екип, който да насипи брега с каменна фракция, за да се спре свличането. Залят е и пътят в село Вардим. В Свищов има наводнения в централната част на града, както и в района на жп гарата. Наводнени са мазета и гаражи. \r\nВ Ловешка област най-тежко пострадала е община Летница, заради градушка от 2.30 часа. Има счупени стъкла на автомобили и нарушена цялост на покриви. \r\nВъв Видин заради влошената метеорологична обстановка се проведе заседанието на щаба за защита при бедствия в общината. Направен е оглед, започнало е почистване на дъждоприемните шахти на три възлови места във Видин. Наблюдават се речните корита и се осъществява координация с Регионална дирекция „Борба с градушките”. При евентуална опасност от наводнения, има възможност хора да бъдат настанени в два от социалните центрове – в Гомотарци и Видин. \r\nВ Кюстендилско градушка унищожи зеленчуковите градини в дворовете на жителите от село Трекляно. Щети са нанесени и върху земеделската продукция в селата Горановци, Стенско и Драговищица. Създадена е готовност за реакция при усложнена метеорологична обстановка в региона. Наблюдават се реките и водоемите, при забелязване на проблем от страна на кметовете и на кметските наместници по места, се подава сигнал към оперативния дежурен.", "date": "2017.07.03", "title": "Обилни валежи, градушки и бури в цялата страна (ОБЗОР)"}
{"url": "http://www.focus-news.net/news/2017/07/03/2411287/sport-v-ponedelnik-shte-se-provede-tretiyat-etap-ot-tur-dyo-frans.html", "text": "В понеделник ще се проведе третият етап от престижното състезание „Тур дьо Франс“, което стартира миналата седмица от Дюселдорф, Германия.\r\nТретият етап ще започне от Вервие, Белгия и ще приключи в Лонгви, Люксембург. Дължината на отсечката е 212, 5 км. Герант Томас  спечели първия етап, а Марсел Кител се класира първи на  втория етап от състезанието. \r\nПобедителят от всеки етап получава награда от 11 хил. евро. Освен това има награда за „най-борбен колоездач“, който се определя всеки ден от жури. Също така най-добре представилият се отбор получава награда от 50 хил. евро.", "date": "2017.07.03", "title": "Спорт: В понеделник ще се проведе третият етап от „Тур дьо Франс“"}
{"url": "http://www.focus-news.net/news/2017/07/03/2411681/matyu-nimits-ne-ochakva-skoroshno-reshenie-za-spora-za-imeto-na-makedoniya-no-vapreki-tova-e-obnadezhden-obzor.html", "text": "Посредникът на ООН по въпроса за името на Македония Матю Нимиц не очаква драматично развитие на събитията около спора. След днешната среща с македонския министър-председател Зоран Заев и с външния министър Никола Димитров той заяви, че през следващите няколко месеца няма да има ново предложение за името.\r\n\"Окуражен съм от факта, че има сериозен интерес и желание да се реши този въпрос\", заяви Нимиц в Скопие, след срещите си с министър-председателя Зоран Заев и с външния министър Никола Димитров.Посредникът посочи, че по време на срещите не е било говорено нито за конкретни предложения, нито за нови концепции.\r\n\"Мисля, че през следващите няколко месеца не трябва да се очакват драматични действия или промени. Не мисля, че е дошло време за окончателни и конкретни предложения. Мисля, че трябва време, в който двете страни ще разговарят помежду си, може да има интелигентен разговор. Имаме ново правителство тук, нов контекст в региона. Мисля, че нещата ще тръгнат\", каза Нимиц.\r\n\"За да се реши този проблем, ние се нуждаем от общ напредък, а това означава, че двете страни трябва да обмислят много сериозно своите позиции и също така много внимателно да слушат другата страна\", заяви посредникът.\r\nСлед срещата с посредника от кабинета на министър-председателя Заев съобщиха, че е оценено, че има положителен климат за нов импулс в развитието на добросъседските отношения, чрез стъпките за увеличаване на доверието между държавите, което може да допринесе и продължаването на процеса на преговори.\r\nИванов поздрави конструктивността и съсредоточеността на мерките за изграждане на доверие между двете страни и е призовал за тяхното разширяване и въвеждане на ново съдържание.\r\n\"Необходимо е да се даде допълнителен импулс от двете страни за преодоляване на този проблем, което има съществено значение за стабилността и просперитета на целия регион\", изтъква Иванов.\r\nНимиц утре няма да замине за Атина, както беше обявено преди. Той обясни, че срещата с гръцкия външен министър Никос Кодзиас е отложена поради задълженията на министъра около преговорите за обединението на Кипър.", "date": "2017.07.03", "title": "Матю Нимиц не очаква скорошно решение за спора за името на Македония, но въпреки това е обнадежден (ОБЗОР)"}
{"url": "http://www.focus-news.net/news/2017/07/03/2411289/reuters-britanskoto-pravitelstvo-shte-organizira-konferentsiya-za-biznesa-posvetena-na-brekzit.html", "text": "Британският министър по въпросите, свързани с Брекзит, Дейвид Дейвис ще бъде домакин на конференция за бизнес лидерите, предава Reuters. \r\n„Със започването на преговорите, министърът по въпросите, свързани с Брекзит, е решен да засили връзката на правителството с бизнеса по отношение на излизането на Великобритания от ЕС“, съобщи в неделя правителствен източник.  Мария Динкова", "date": "2017.07.03", "title": "Reuters: Британското правителство ще организира конференция за бизнеса, посветена на Брекзит"}
{"url": "http://www.focus-news.net/news/2017/07/03/2411291/afp-liderat-na-fark-e-priet-v-bolnitsa-sled-pretarpyan-insult.html", "text": "Лидерът „Революционни въоръжени сили на Колумбия“ (ФАРК) Родриго Лондоно е претърпял инсулт и е бил приет в болница в „добро“ състояние, предава AFP. \r\nЛондоно, който е на 58 г., е в съзнание, след като е бил приет в университетската болница в град Вилявисенсио в централата част на страната. \r\nТова се случва само дни след като ФАРК обявиха, че са приключили процеса на разоръжаването, ликвидирайки най-старата въоръжена партизанаска сила след повече от век и половина на гражданска война.  Мария Динкова", "date": "2017.07.03", "title": "AFP: Лидерът на ФАРК е приет в болница след претърпян инсулт"}
{"url": "http://www.focus-news.net/news/2017/07/03/2411292/sport-tsvetana-pironkova-se-izkachi-s-18-pozitsii-v-ranglistata-na-zhenskata-tenis-asotsiatsiya.html", "text": "Първата българска ракета при жените Цветана Пиронкова се изкачи с 18 позиции в ранглистата на Женската тенис асоциация,  достигайки 131 място. В началото на сезона на трева Пиронкова успя да достигне до четвъртфинала в Нотингам, а в Ийстбърн отпадна във втория кръг от румънката Симона Халеп. Пиронкова е единствената българска в основната схема на Уимбълдън. Нейният първи съперник ще бъде италианката Сара Ерани. \r\nВ ранглистата Елица Костова остава на 151 позиция, Виктория Томова и Изабелла Шиникова падат  с едно място, съответно до 162-ро място и 207-мо място. Сесил Каратанчева се изкачва с 15 позиции до №235.", "date": "2017.07.03", "title": "Спорт: Цветана Пиронкова се изкачи с 18 позиции в ранглистата на Женската тенис асоциация"}
{"url": "http://www.focus-news.net/news/2017/07/03/2411293/the-telegraph-osem-dushi-sa-raneni-sled-kato-vaorazheni-mazhe-sa-otkrili-strelba-pred-dzhamiya-v-avinyon.html", "text": "Осем души са ранени, след като въоръжени мъже са открили стрелба пред джамия в Южна Франция, пише The Telegraph. \r\nВярващите са излизали от джамия в Авиньон към 22.30 ч. в неделя, когато „мъже с качулки“ са започнали да стрелят, ранявайки четирима души. Френският вестник La Provence уточнява, че други четирима души, които са били в съседен апартамент, са пострадали от шрапнели. \r\nЕдин от нападателите е носил пистолет, докато другият е бил с пушка. Органите на реда в момента издирват заподозрените, които са избягали от мястото. \r\nИнцидентът се случва само две седмици, след като мъж нападна поклонници пред джамия в Лондон, убивайки един човек и ранявайки деветима други. Мария Динкова", "date": "2017.07.03", "title": "The Telegraph: Осем души са ранени, след като въоръжени мъже са открили стрелба пред джамия в Авиньон"}
{"url": "http://www.focus-news.net/news/2017/07/03/2411288/kommersant-evropeyskata-politika-e-slaboto-myasto-na-prezidenta-makron.html", "text": "Русия не е част от приоритетите във външната политика на Франция, смята директорът на Френския институт по международни отношения Тoма Гомар в интервю за руския вестник „Коммерсант“. \r\n„Засега за приоритетите на президента Еманюел Макрон може да се съди по първите стъпки в дипломацията: в началото той посети Германия и френските военни в Мали, а след това прие министър-председателя на Италия и се срещна с колегите от НАТО и Г-7. След това във Версай разговаря с Владимир Путин, а в Париж с Нарендра Моди. И накрая тази седмица в кулоарите на срещата на Г-20 са планирани преговори със Си Дзинпин“, обясни Гомар. \r\n „Несъмнено приоритетни са отношенията с Германия, а основното е неговото желание да възобнови европейския проект, да постигне по-голяма интеграция на страните в еврозоната, придържайки се към подхода „Европа на различни скорости“. Освен това за задълбочаване на евроинтеграцията самата Франция трябва да предприеме сериозни структурни реформи:  преди всичко реформи на трудовото законодателство, за да стане френският пазар на труда по-гъвкав“, посочи френският политолог. \r\n„Но същевременно именно европейската политика е слабото място на президента: той се представя за проевропейски лидер, а значителна част от неговите опоненти и избиратели са с евроскептични позиции. И той ще трябва да разреши това противоречие“, допълни Гомар.  Мария Динкова", "date": "2017.07.03", "title": "„Коммерсант“: Европейската политика е слабото място на президента Макрон"}
{"url": "http://www.focus-news.net/news/2017/07/03/2411295/sport-patrik-marlo-e-podpisal-trigodishen-dogovor-s-toronto-meypal-liyvs.html", "text": "Клубът от Националната хокейна лига „Торонто Мейпъл Лийвс“ е подписал договор с нападателя Патрик Марло, се съобщава на официалната страница на отбора в „Туитър“. \r\n37-годишният хокеист е подписал тригодишен договор, като всяка година ще получава около 6, 25 млн. долара. \r\nПрез по-голямата част от кариерата си Марло е играл за „Сан Хосе Шаркс“ и е участвал в общо 19 сезона.", "date": "2017.07.03", "title": "Спорт: Патрик Марло е подписал тригодишен договор с „Торонто Мейпъл Лийвс“"}
{"url": "http://www.focus-news.net/news/2017/07/03/2411286/ria-novosti-v-sryada-vanshnite-ministri-na-nyakolko-arabski-darzhava-shte-obsadyat-v-kayro-katarskata-kriza.html", "text": "Министрите на външните работи на Обединените арабски емирства, Египет, Бахрейн и Саудитска Арабия в сряда ще се срещнат в Кайро и ще обсъдят ситуацията около Катар, предава РИА Новости. \r\nСпоред официалния представител на египетското външно министерство по време на срещата ще бъдат координирани позициите и ще се проведат консултации „на четирите страни във връзка със следващите стъпки по отношение на Катар, а също така ще бъдат обменени мнения и оценки относно регионалните и международните контакти по този повод“.  Мария Динкова", "date": "2017.07.03", "title": "РИА Новости: В сряда външните министри на няколко арабски държава ще обсъдят в Кайро катарската криза"}
{"url": "http://www.focus-news.net/news/2017/07/03/2411296/darzhavata-predprie-speshni-merki-sreshtu-loshoto-vreme-obzor.html", "text": "Държавата предприе спешни мерки срещу лошото време. Това стана ясно след провелия се Национален оперативен щаб, създаден съгласно Стратегията за намаляване на риска от бедствия 2014-2020. Спешната среща бе разпоредена от министър-председателя Бойко Борисов и се проведе в сградата на МВР. В нея участваха: министърът на вътрешните работи Валентин Радев, представители на Министерството на земеделието, храните и горите, Министерството на отбраната, Министерството на регионалното развитие и благоустройството, Министерството на околната среда и водите и проф. Брънзов, директор на Националния институт по метеорология и хидрология (НИМХ) към Българската академия на науките (БАН). Задачата на щаба бе да направи оценка на ситуацията и да разпореди превантивни мерки на Единната спасителна система, областните управители и местните власти. \r\nСлед заседанието силовият министър Валентин Радев коментира пред журналисти, че са се свързали с всички областни управители и са взели превантивни мерки заради очакваните дъждове. Той изрази надежда този път да няма изненади и обясни, че линията на дъжда обхваща Видин, Монтана, Враца и Плевен. Радев увери, че са проверили всички системи и язовири, като държат връзка по между си. Той заяви, че са се свързали и с Агенцията за борба с градушките и подчерта, че от агенцията имат готовност и са пуснали няколко ракети. „Опитваме се да не се случи, това което се е случвало преди“, каза Радев. По думите му няма опасност от вдигане на нивата на реките вследствие на дъждовете. \r\nДиректорът на ГД „ПБЗН“ гл. комисар Николай Николов допълни, че областните управители трябва да установят наблюдатели по критичните участъци на реките, за да може проблемът да се хване отрано. По думите му по закон Кризисният щаб се събира при настъпило бедствие, но в случая ситуацията е прогнозирана евентуално тежка, поради което тя е с превантивни мерки. Той обясни, че идеята е била министърът да въведе Националния план в частта, свързана със защитата при наводнения, да прозвъни всички областни управители, да им заостри вниманието за техните планове, както и за предприетите мерки. \r\nПремиерът Борисов е наредил областните управители да бъдат по местата си и са докладват във всеки един момент за ситуацията по региони. Министър-председателят е разпоредил още при утежняване на обстановката поради метеорологични условия, да бъде информиран незабавно за предприемане на допълнителни мерки.\r\nМеждувременно от Националния институт по метеорология и хидрология (НИМХ) при БАН обявиха предупреждение за гръмотевични бури и обилни валежи за 25 области в страната за 3 юли 2017 г. В 10 области в страната важи оранжев предупредителен код. Това са областите Видин, Враца, Монтана, Плевен, Ловеч, Велико Търново, Габрово, Русе, Търговище и Разград. Там се очакват силни гръмотевични бури, значителни валежи и градушки. Очаквани количества валежи са 35-65 мм за 12 часа. При тази степен на предупреждение са възможни наводнения на имоти и в транспортната мрежа, прекъсвания в електроснабдяването, комуникациите и водопреносната мрежа. Възможно е да се наложи частична евакуация. Възможни са внезапни наводнения, пориви на вятъра и градушки и мълнии, които могат да нанесат поражения върху сградите. Съществува опасност при шофирането заради намалена видимост и аквапланинг. \r\nЖълт код за гръмотевични бури и обилни валежи е обявен в областите Силистра, Шумен, Варна, Бургас, Сливен, Ямбол, Кърджали, Хасково, Стара Загора, Пловдив, Пазарджик, Смолян, Софийска област, София-град и Перник. В тези области също се очакват силни гръмотевични бури, значителни валежи и градушки, но в по-малки количества - до 35 мм за 12 часа.\r\nВалежите в Западна България започната още в неделя вечерта като заради лошото време без ток останаха три общини - Брезник, Радомир и Плевен. В столицата екипи на Аварийна помощ и превенция“ се отзоваха на 8 сигнала вследствие на бурята, при два от тях став авъпрос за срутени от бурята покриви.\r\nДеница КИТАНОВА", "date": "2017.07.03", "title": "Държавата предприе спешни мерки срещу лошото време (ОБЗОР)"}
{"url": "http://www.focus-news.net/news/2017/07/03/2411297/daily-express-irlandiya-tryabva-da-posledva-velikobritaniya-pri-napuskaneto-na-es.html", "text": "Ирландия трябва „сериозно да обмисли“ възможността да последва примера на Великобритания и да напусне Европейския съюз, съветва тинк-танк организация, пише Daily Express. \r\nБившият премиер Енда Кени категорично отхвърли предложението, подчертавайки, че основата на просперитета на Ирландия е членството на страната в ЕС. \r\n„При сегашните обстоятелства, Ирландия трябва сериозно да обмисли други възможности, включително Ирекзит“, се отбеляза в доклада. \r\n„Какъвто и да е изходът от преговорите за Брекзит, ще трябва се плати определена цена. Ирландия не печели нищо от Брекзит“, подчертават от организацията. \r\n„Въпросът, който трябва да бъде повдигнат, е каква цена иска да плати Ирландия, за да бъде солидарна с останалите 26 държави членки?“, се коментира в доклада. \r\n„Ако ирландското правителство иска да плати тази цена“, дали и гражданите в референдум, ще покажат, че са склонни да го направят?, се пита в доклада. \r\nДокументът е написан от бившия ирландски дипломат Рей Басет. Мария Динкова", "date": "2017.07.03", "title": "Daily Express: Ирландия трябва да последва Великобритания при напускането на ЕС"}
{"url": "http://www.focus-news.net/news/2017/07/03/2411298/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "***\r\nВ понеделник президентът на Китай Си Дзинпин ще пристигне на посещение в Русия, пише вестник „Независимая газета“. Лидерите на двете страни ще обсъдят международните проблеми и развитието на двустранните отношения. Но най-важната тема ще бъде тази за ситуацията в Северна Корея. Според експерти Москва и Пекин ще направят всичко възможно, за да предотвратят война там. Очаква се вследствие на визитата да бъдат подписани споразумения за икономическо сътрудничество на стойност 10 млрд. долара. \r\nРазширяването на китайско-руското сътрудничество на международната арена и във военната сфера предизвиква болезнена реакция на Запад. По-рано РИА Новости съобщи, че според  министъра на финансите на Германия Волфганг Шойбле, ако САЩ дадат на Русия и Китай свободата да доминират в своите сфери на влияние, това ще бъде краят на либералния световен ред. Шойбле също така смята, че САЩ вече не проявяват същия стремеж да бъдат пазители на световния ред. В тази връзка тази голяма отговорност трябва да бъде поета от Европа. \r\n„Ние не сме военни съюзници. Степента на сътрудничество по военна линия отразява степента на политическа близост и доверие“, коментира руският посланик в Китай Андрей Денисов. Той допълни, че позициите на двете държави като цяло са достатъчно близки, а по много параметри съвпадат.\r\n***\r\nРусия не е част от приоритетите във външната политика на Франция, смята директорът на Френския институт по международни отношения Тoма Гомар в интервю за руския вестник „Коммерсант“. \r\n„Засега за приоритетите на президента Еманюел Макрон може да се съди по първите стъпки в дипломацията: в началото той посети Германия и френските военни в Мали, а след това прие министър-председателя на Италия и се срещна с колегите от НАТО и Г-7. След това във Версай разговаря с Владимир Путин, а в Париж с Нарендра Моди. И накрая тази седмица в кулоарите на срещата на Г-20 са планирани преговори със Си Дзинпин“, обясни Гомар. \r\n „Несъмнено приоритетни са отношенията с Германия, а основното е неговото желание да възобнови европейския проект, да постигне по-голяма интеграция на страните в еврозоната, придържайки се към подхода „Европа на различни скорости“. Освен това за задълбочаване на евроинтеграцията самата Франция трябва да предприеме сериозни структурни реформи:  преди всичко реформи на трудовото законодателство, за да стане френският пазар на труда по-гъвкав“, посочи френският политолог. \r\n„Но същевременно именно европейската политика е слабото място на президента: той се представя за проевропейски лидер, а значителна част от неговите опоненти и избиратели са с евроскептични позиции. И той ще трябва да разреши това противоречие“, допълни Гомар.\r\n***\r\nГенералният секретар на Организацията по сигурност и сътрудничество в Европа (ОССЕ) Ламберто Занер коментира пред руския вестник „Известия“ въпроса за непредсказуемостта по отношение на мира и пътищата за преодоляването на тази неопределеност. \r\nДнес в сферата на сигурността на Европа ние преживяваме труден, но в същото време решаващ момент. Връщането към геополитиката води до призиви за следване на моделите на сътрудничество, които бяха установени в периода след Студената война, а междудържавните отношения все по-често се определят на принципа „кой-кого“. Нарастващата поляризация, намаляването на доверието и увереността, а също така рязкото намаляване на военната предсказуемост повишават напрежението. \r\nТези негативни тенденции още повече се засилили вследствие на разминаващите се представи за заплахи. Разширяването на НАТО и на Европейския съюз беше възприето от страна на Москва като дестабилизиращо и даже заплашващо явление. Съответно нейната реакция беше увеличаване на инвестициите в отбранителна промишленост и на честотата на провеждане на учения. Тези стъпки на свой ред бяха възприети от Запада като агресивни и той отвърна с разширяване на военното присъствие и действия на НАТО в някои региони, разположени близо до Русия. Така нараства броят на опасни инциденти и се повишава рискът от сблъсъци между военните самолети и военноморските плавателни средства.  \r\nВ такава атмосфера на непредсказуемост и неопределеност ние се излагаме на висок риск от попадане в порочен кръг на ескалация, който в крайна сметка може да доведе до конфликт.\r\n***", "date": "2017.07.03", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2017/07/03/2411300/the-guardian-siriyskite-demokratichni-sili-za-parvi-pat-sa-uspeli-da-vlyazat-v-rakka-ot-yug.html", "text": "В неделя за  първи път подкрепяните от САЩ сили успяха да влязат в контролирания от джихадистите град Ракка от юг, пише The Guardian. \r\nСирийските демократични сили прекараха месеци обграждайки града, като миналия месец най-накрая успяха да влязат от запад и изток. В четвъртък арабско-кюрдските сили завладяха територията на южния бряг на Ефрат и така блокираха последния път, по който джихадистите можеха да напуснат Ракка. \r\n„Днес те за първи път влязоха в Ракка от юг и поеха контрола над пазара „Ал Хал“, коментира Рами Абдел Рахмал, ръководител на Сирийската обсерватория за правата на човека. \r\nТой уточни, че бойците от Сирийските демократични сили са напреднали северно от река Ефрат. „Пазарът е изцяло под контрола на Сирийските демократични сили, но „Ислямска държава“ подготвя контраатака“, допълни Рахман. \r\nТой посочи, че 11 цивилни, сред които четири жени и пет деца, са били убити късно в неделя по време на въздушните удари на коалицията в западната част на града.  Мария Динкова", "date": "2017.07.03", "title": "The Guardian: Сирийските демократични сили за първи път са успели да влязат в Ракка от юг"}
{"url": "http://www.focus-news.net/news/2017/07/03/2411302/balgariya-komentari-v-svetovnite-medii-rumanski-politsai-startirat-misiya-na-balgarskoto-chernomorie-zhegata-vze-pet-zhertvi-v-sofiya-v-balgariya-se-provezhda-festival-na-aziatskata-kultura-agentsiya-fokus.html", "text": "***\r\nПървата серия от румънски полицаи стартира в събота мисия в черноморските курорти на България Албена, Златни пясъци, Балчик и Несебър, предава информационната агенция Agerpress. Мисията им, насочена към подкрепа и консултиране на румънски граждани,които са на почивка в съседната държава, ще продължи до 31 август.\r\n\"На 1 юли първата серия от осем румънски полицаи замина за България, а на 1 август втората серия ще пристигне да ги замени, като всяка серия ще бъде разделена на 4 екипа от двама служители. В мисията в България ще участват полицаи от румънските полицейски инспекторати в окръзите Телеорман, Сибиу, Тимиш, Алба и др., говорещи добре български и английски език. Румънските полицейски служители трябва да предлагат подкрепа и консултации, и да провеждат патрулни дейности заедно с българските полицаи\", се казва в прессъобщението от Генералния полицейски инспекторат на Румъния, предадено на агенцията.\r\nТова е осмата година, когато се организират такива мисии, като предишните са получили признание от страна на румънските туристи.\r\n***\r\nПетима души загинаха в българската столица София в резултат от високите температури в събота, когато термометрите отчетоха стойности над 35 градуса по Целзий, пише македонското електронно издание „Нова ТВ“.\r\nОт Центъра за спешна медицинска помощ в София бе съобщено, че само до 13 часа по обед са получили сигнали са 179 души, колабирали от жегата. \r\nВ 17 български области бе обявен червен предупредителен код за температури, достигащи до 44 градуса, а в 11 области, включително и столицата, бе обявен „портокалов“ код.\r\n***\r\nВ следствие на необичайно високите температури на въздуха в София са починали петима души, предаде MIGnews.com.ua.\r\nНа територията на България 260 души са се обърнали към медицински заведения за помощ и са хоспитализирани. Медицинските лица съветват местните, особено ако имат здравословни проблеми, във времевия период между 11:00 до 16:00.\r\n*** \r\nВ най-големия парк на българската столица се провежда първия по рода си фестивал, посветен на Азия, с цял да демонстрира история и култура непознати на редица български граници, предаде Xinhua.\r\nФестивалът е организиран с общата помощ на посолствата на Китай, Индия, Индонезия, Иран, Пакистан, Палестинската автономия, Сирия, Тайланд, Филипините, Южна Корея, Виетнам и Япония със съдействието на българското МВнР, министерството на туризма и столична община.\r\nПо време на 10-часовото събитие, провеждано под слогана „Азия отблизо“ публиката можа да пробва екзотична кухня, както и да се наслади на танцови и музикални изпълнения. Междувременно посолствата са организирали работилници по калиграфия и детски игри. \r\nСъбитието е открито от вицепрезидента на България Илияна Йотова. Тя заяви, че фестивалът демонстрира разнообразието и уникалността на всяка от 12-те държави и региони, както и духа на всяка от тях.\r\nОт името на участващите страни индонезийският посланик Сри Астари Расджид заяви, че фестивалът е възможност да се демонстрира богатата азиатска култура на България и да се открият нови търговски възможности.", "date": "2017.07.03", "title": "България - коментари в световните медии: Румънски полицаи стартират мисия на Българското Черноморие, жегата взе пет жертви в София, в България се провежда фестивал на азиатската култура (Агенция „Фокус“)"}
{"url": "http://www.focus-news.net/news/2017/07/03/2411301/newsday-izostaveniyat-paket-na-metrostantsiyata-pri-svetovniya-targovski-tsentar-v-nyu-york-ne-predstavlyava-opasnost.html", "text": "Намереният изоставен пакет, довел до евакуацията на натоварената метростанция в Световния търговски център в Ню Йорк, не представлява опасност, предава Newsday. \r\nДвижението до и от метростанцията беше преустановено за два часа. Властите уточниха, че движението вече е възстановено напълно, но предупредиха, че пътниците „трябва да очакват остатъчни закъснения“ Мария Динкова", "date": "2017.07.03", "title": "Newsday: Изоставеният пакет на метростанцията при Световния търговски център в Ню Йорк не представлява опасност"}
{"url": "http://www.focus-news.net/news/2017/07/03/2411303/the-independent-zaradi-bezpiloten-letatelen-aparat-poleti-ot-letishte-getuik-byaha-prenasochvani.html", "text": "В неделя вечерта пистата на летище „Гетуик“ е била затворена и полетите са били пренасочвани заради забелязан безпилотен летателен апарат „в близост до летището“, пише The Independent. \r\nЛетището в Съсекс е едно от най-натоварените в света, като особено интензивен е трафикът в неделя вечерта. Първоначално пистата е била затворена за 9 минути от 18.10 местно време. След това обаче е последвало второ затваряне от 18.36 ч. до 18.41. ч\r\n„Непотвърдени доклади за безпилотен летателен апарат доведоха до затварянето на пистата за общо 14 минути. Работата е напълно възобновена и полицията провежда разследване“, написаха от летището в „Туитър“. \r\nНякои полети бяха пренасочени, но най-голямата авиолиния беше най-сериозно засегната. Полетът от Милано до Гетуик закъсня с повече от три часа, след като беше пренасочен за Борнмът. Мария Динкова", "date": "2017.07.03", "title": "The Independent: Заради безпилотен летателен апарат полети от летище „Гетуик“ бяха пренасочвани"}
{"url": "http://www.focus-news.net/news/2017/07/03/2411305/pozharat-na-smetishteto-na-ihtiman-otnovo-se-razgorya-oganyat-e-lokaliziran-obzor.html", "text": "Пожар избухна на сметището на Ихтиман. Началникът на Националния оперативен център на ГД „Пожарна безопасност и защита на населението“ (ПБЗН) комисар Тошко Бързилов обясни пред Агенция „Фокус“, че сметището на Ихтиман гори от няколко дни. Огънят е бил локализиран, но заради високите температури, пак се е разгорял. С пламъците се борят екип от пожарната, водоноска, осигурена от Община Ихтиман и два булдозера. Бързилов увери, че на този етап няма опасност за населението и за движението по автомагистрала „Тракия“, тъй като пожарът е локализиран и е в рамките на сметището. „Екипите ни продължават да работят. Няма как напълно да бъде потушен, тъй като гори в дълбочина, не само в повърхностния слой. Затова е необходим по-голям период от време за потушаването на един пожар. Надявам се колегите да се справят, но работата им може да продължи и 2-3 дни, тъй като огънят се засипва със земя, изолира се, полива се с вода“, обясни комисар Бързилов. Според него на този етап не са необходими други екипи, тъй като смята, че ще се справят тези, които са там в момента.\r\nДиректорът на ГД „ПБЗН“ гл. комисар Николай Николов заяви пред журналисти след провелия се Национален оперативен щаб заради градушките, че ситуацията с пожара около Ихтиман се овладява. „Проблемът тръгва там от прословутото сметище, което трети ден продължава да гори“, допълни гл. комисар Николов. По думите му за деня обстановката е сравнително спокойна - около 208 са излизанията до момента пожарникарските служби. Той поясни, че вчера обстановката е била по-тежка, тъй като са изгорели около 7000 дка житни масиви. \r\nЛюба АЛЕКСИЕВА", "date": "2017.07.03", "title": "Пожарът на сметището на Ихтиман отново се разгоря, огънят е локализиран (ОБЗОР)"}
{"url": "http://www.focus-news.net/news/2017/07/03/2411304/plovdiv-vazstanoveno-e-dvizhenieto-pri-km-136-i-pri-km-135-po-avtomgistrala-trakiya-v-posoka-sofiya.html", "text": "Възстановено е движението при км 136 и при км 135 по автомагистрала \"Тракия\", в посока София. Това съобщиха от пресцентъра на Агенция \"Пътна инфраструктура\"", "date": "2017.07.03", "title": "Пловдив: Възстановено е движението при км 136 и при км 135 по автомгистрала \"Тракия\", в посока София"}
{"url": "http://www.focus-news.net/news/2017/07/03/2411310/xinhua-osem-dushi-sa-zaginali-a-devetima-drugi-se-vodyat-izcheznali-sled-prolivnite-dazhdove-v-yuzhen-kitay.html", "text": "Осем души са загинали след наводненията в Гуанси-джуанския автономен регион, съобщиха местните власти в понеделник, предава Xinhua. \r\nОколо 11 ч. в неделя е било съобщено, че девет души са изчезнали, а други 34 са ранени. \r\nЗаради продължителните дъждове повече от 250 хил. души са загубили собствеността си, над 600 къщи са разрушени и около 17 хил. хектара земеделска земя са унищожени. Преките икономически загуби за региона са 215 млн. долара. Мария Динкова", "date": "2017.07.03", "title": "Xinhua: Осем души са загинали, а деветима други се водят изчезнали след проливните дъждове в Южен Китай"}
{"url": "http://www.focus-news.net/news/2017/07/03/2411299/shindzo-abe-pravitelstvoto-na-yaponiya-smyata-da-si-varne-doverieto-na-grazhdanite.html", "text": "Правителството на Япония смята да работи,  за да си върне доверието на гражданите след изборите за законодателно събрание на Токио, на които управляващата Либералнодемократическата партия загуби и постигна рекордно ниски резултати, заяви в понеделник министър-председателят Шиндзо Абе, предава ТАСС. \r\n„Това е строга оценка от страна на жителите на столичната префектура и ние възприемаме това като суров  упрек. Всичко това трябва внимателно да се обмисли“, посочи Абе. \r\nПремиерът уточни, че настоящата ситуация няма да повлияе на процеса на държавно управление.  Мария Динкова", "date": "2017.07.03", "title": "Шиндзо Абе: Правителството на Япония смята да си върне доверието на гражданите"}
{"url": "http://www.focus-news.net/news/2017/07/03/2411306/deutsche-welle-spored-marin-shults-germanskiyat-kantsler-prekaleno-meko-se-otnasya-s-donald-tramp.html", "text": "В неделя Мартин Шулц разкритикува германския канцлер Ангела Меркел за това, че не приема по-твърд подход спрямо американския президент Доналд Тръмп, предава английската редакция на Deutsche Welle. Социалдемократът очаква да спечели федералните избори през септември и да измести Меркел от канцлерския пост. \r\n„Германският канцлер трябва понякога да се осмелява да е в конфликт с американския президент. До момента тя го е правила единствено абстрактно“, подчерта Шулц в интервю за немското издание Welt am Sonntag newspaper. \r\n„Аз бих казал на Тръмп: Ние не сме съгласни с увеличаването на военните мощности, което не е оправдано с нищо“, допълни Шулц.  Мария Динкова", "date": "2017.07.03", "title": "Deutsche Welle: Според Марин Шулц германският канцлер прекалено меко се отнася с Доналд Тръмп"}
{"url": "http://www.focus-news.net/news/2017/07/03/2411309/interfaks-dve-zemetreseniya-s-magnitud-59-sa-bili-registrirani-pri-nova-zelandiya.html", "text": "Две земетресение с магнитуд 5,9 по скалата на Рихтер са били регистрирани в Тихия океан, североизточно от Нова Зеландия, съобщи Руската академия на науките, предава Интерфакс. \r\nЕпицентърът на първия трус е бил на 1354 км североизточно от Окланд. Второто земетресение е било усетено три часа и 40 минути по-късно в същия регион. \r\nИнтензивността на трусовете в епицентъра се определя като „разрушителна“. Мария Динкова", "date": "2017.07.03", "title": "Интерфакс: Две земетресения с магнитуд 5,9 са били регистрирани при Нова Зеландия"}
{"url": "http://www.focus-news.net/news/2017/07/03/2411311/pregled-na-mezhdunarodnite-novini-do-6-chasa-agentsiya-fokus.html", "text": "*** Осем души са ранени, след като въоръжени мъже са открили стрелба пред джамия в Южна Франция.\r\nВярващите са излизали от джамия в Авиньон към 22.30 ч. в неделя, когато „мъже с качулки“ са започнали да стрелят, ранявайки четирима души. Френският вестник La Provence уточнява, че други четирима души, които са били в съседен апартамент, са пострадали от шрапнели. \r\nЕдин от нападателите е носил пистолет, докато другият е бил с пушка. Органите на реда в момента издирват заподозрените, които са избягали от мястото. \r\nИнцидентът се случва само две седмици, след като мъж нападна поклонници пред джамия в Лондон, убивайки един човек и ранявайки деветима други.\r\n*** Лидерът „Революционни въоръжени сили на Колумбия“ (ФАРК) Родриго Лондоно е претърпял инсулт и е бил приет в болница в „добро“ състояние. \r\nЛондоно, който е на 58 г., е в съзнание, след като е бил приет в университетската болница в град Вилявисенсио в централата част на страната. \r\nТова се случва само дни след като ФАРК обявиха, че са приключили процеса на разоръжаването, ликвидирайки най-старата въоръжена партизанаска сила след повече от век и половина на гражданска война.\r\n*** Две земетресение с магнитуд 5,9 по скалата на Рихтер са били регистрирани в Тихия океан, североизточно от Нова Зеландия, съобщи Руската академия на науките.\r\nЕпицентърът на първия трус е бил 1354 км североизточно от Окланд. Второто земетресение е било усетено три часа и 40 минути по-късно в същия регион. \r\nИнтензивността на трусовете в епицентъра се определя като „разрушителна“.\r\n*** Стивън Хокинг заяви, че решението на американския президент Доналд Тръмп да оттегли САЩ от Парижкото споразумение може да доведе до необратими климатични промени.\r\nАстрофизикът изрази притеснението си, че при човека агресията е „вродена“ и нашата най-добра надежда за оцеляване е да живеем на други планети. \r\n„Ние сме близо до точката, в която глобалното затопляне ще стане необратимо. Действията на Тръмп могат да бъдат последната капка за Земята и планетата ни да стане като Венева. Температурата ще се покачи до 250 градуса и ще вали сярна киселина“, заяви Хокинг в ексклузивно интервю за BBC, което съвпада с неговия 75-ти рожден ден.\r\n***  Посланикът на Саудитска Арабия в Турция заяви, че кралството и другите държави от Персийския залив са решили да скъсат дипломатическите отношения с Катар заради годините на нарушаване на двустранните и многостранните споразумения между държавите в региона.\r\n„През последните 20 г. ние установихме диалог с Катар и Катар даде различни обещания, сред които най-важното е Споразумението от Рияд от 2013 г. и обещанието да се спазва споразумението от 2014 г.“, обясни посланикът. Той допълни, че Доха не е успяла да спази обещанията си и да уважава документите. \r\n„Но ние потвърждаваме, че не отхвърляме диалога, стига той да бъде конструктивен и продуктивен“, допълни дипломатът.\r\n*** Осем души са загинали след наводненията в Гуанси-джуанския автономен регион, съобщиха местните власти в понеделник. \r\nОколо 11 ч. в неделя е било съобщено, че девет души са изчезнали, а други 34 са ранени. \r\nЗаради продължителните дъждове повече от 250 хил. души са загубили собствеността си, над 600 къщи са разрушени и около 17 хил. хектара земеделска земя са унищожени. Преките икономически загуби за региона са 215 млн. долара.\r\n*** В неделя вечерта пистата на летище „Гетуик“ е била затворена и полетите са били пренасочвани заради забелязан безпилотен летателен апарат „в близост до летището“.\r\nЛетището в Съсекс е едно от най-натоварените в света, като особено интензивен е трафикът в неделя вечерта. Първоначално пистата е била затворена за 9 минути от 18.10 местно време. След това обаче е последвало второ затваряне от 18.36 ч. до 18.41. ч\r\n„Непотвърдени доклади за безпилотен летателен апарат доведоха до затварянето на пистата за общо 14 минути. Работата е напълно възобновена и полицията провежда разследване“, написаха от летището в „Туитър“. \r\nНякои полети бяха пренасочени, но най-голямата авиолиния беше най-сериозно засегната. Полетът от Милано до Гетуик закъсня с повече от три часа, след като беше пренасочен за Борнмът.\r\n*** Правителството на Япония смята да работи,  за да си върне доверието на гражданите след изборите за законодателно събрание на Токио, на които управляващата Либералнодемократическата партия загуби и постигна рекордно ниски резултати, заяви в понеделник министър-председателят Шиндзо Абе.\r\n„Това е строга оценка от страна на жителите на столичната префектура и ние възприемаме това като суров  упрек. Всичко това трябва внимателно да се обмисли“, посочи Абе. \r\nПремиерът уточни, че настоящата ситуация няма да повлияе на процеса на държавно управление.\r\n*** Саудитска Арабия и нейните съюници обявиха в понеделник, че са решили да удължат с 48 часа крайния срок, до който Катар трябва да приема списъка от 13 искания за сваляне на блокадата.\r\nПо молба на Кувейт, който е медиатор на кризата в Персийския залив, Саудитска Арабия, Обединените арабски емирства, Бахрейн и Египет са постигнали съгласие да дадат на Доха допълнителни 48 часа за отговор на ултиматума и по конкретно става дума за закриването на телевизионния канал „Ал Джазира“, за затварянето на турската военна база и за ограничаване на отношенията с Иран.", "date": "2017.07.03", "title": "Преглед на международните новини до 6 часа /Агенция “Фокус”/"}
{"url": "http://www.focus-news.net/news/2017/07/03/2411314/vitold-vashchikovski-amerikanski-voyski-da-bezhantsi-ne.html", "text": "Полското правителство се надява, че американският президент Доналд Тръмп ще постави въпроса за постоянното присъствие на американски войски в страната и бъдещето на американската база в Редзиково по време на посещението си в Полша, коментира министърът на външните работи Витолд Вашчиковски, предава Warsaw Voice. \r\nТръмп и полските политици също така ще обсъдят енергийното сътрудничество, като Варшава се опитва да диверсифицира източниците си на газови доставки. \r\nПред Polish Press Agency министърът потвърди, че полското правителство ще се противопостави на принудително „масово презаселване“ на бежанци в отговор на решението на Европейската комисия да започне процедура за нарушение срещу Варшава заради отказа й да спазва плана на блока относно разпределението на мигрантите.  Мария Динкова", "date": "2017.07.03", "title": "Витолд Вашчиковски: Американски войски – да, бежанци – не"}
{"url": "http://www.focus-news.net/news/2017/07/03/2411308/pleven-ogranichava-se-dvizhenieto-po-pat-iii-137-krushovene-bregare-poradi-stichashta-se-kal-i-voda-varhu-patnoto-platno.html", "text": "Ограничава се движението по път III-137 Крушовене-Брегаре в област Плевен поради стичаща се кал и вода върху пътното платно. Това съобщиха от пресцентъра на Агенция \"Пътна инфраструктура\". \r\nТрафикът се осъществява по обходен маршрут: път II-11 Крушовене-Байкал-Гиген, по общински път Гиген-село Искър-Славовица до кръстовището с път III-3004 Ореховица-Тръстеник и по път III-3004 от разклона за Тръстеник до Ореховица-Брегаре.", "date": "2017.07.03", "title": "Плевен: Ограничава се движението по път III-137 Крушовене-Брегаре поради стичаща се кал и вода върху пътното платно"}
{"url": "http://www.focus-news.net/news/2017/07/03/2411290/petata-vecher-ot-protestite-v-asenovgrad-sabra-nay-mnogo-hora-dosega-obzor.html", "text": "Петата вечер от протестите в Асеновград събра най-много хора досега. Повод за продължаващата вълна от протести е нападението на цигани над деца и треньори от отбора по кану-каяк в района на яз. „40-те извора“, което стана в понеделник. В сряда и четвъртък протестите започнаха мирно, но след края им хората се насочиха към циганската махала в града, като полиция и жандармерия успяха да ги спрат. В петък и събота не се стигна до сблъсъци с полицията. Протестите продължават, въпреки че в петък съдът в Асеновград остави в ареста и деветимата обвиняеми за побоя. Според съдията, с категоричност в побоя има и още участници, които тепърва трябва да се установяват. По време на заседанието обвинените не признаваха вината си. Те обясниха, че са предложили помощ на едно от момичетата – гребец, което е паднало от лодката по време на тренировка. Според разказа им половината от тях са случайно задържани и нямат участие в инцидента.\r\nПетият ден от протестите протече при изключително засилени мерки от страна на полицията. В града бяха разположени полицейски екипи, жандармерия, специални сили, тежки машини и водни оръдия. Полицейски екипи проверяваха на входа на Асеновград влизащите в града автомобили. Достъпът до сборния пункт на протеста - градинката пред паметника на Цар Иван Асен II, беше ограничен, защото се извършваха проверки на личните документи на протестиращите, което някои от тях възприеха като опит за ограничаване на гражданските им права. В петата вечер от протестите участваха повече от 5000 души, като в пика в шествието те наброяваха около 10 000. Сред тях имаше рокери от цялата страна и фенове на футболни отбори. В 20.00 часа протестното шествие тръгна по централната градска улица. Със скандирани и около 21.00 часа спря на кръговото кръстовище пред църквата \"Св. Атанас\", където бе посрещната от полицейски кордон пазещ подстъпите към циганската махала. Събралото се множество скандираше \"Сърце, душа - за България\", \"Българи - Юнаци\" и пя химна на Р България. Около 22.00 часа протестиращите започнаха да се разотиват, но впоследствие малка група от около 150 души се върна обратно. Около 23.00 часа малката група продължаваше със скандиранията. За \"Фокус\" директорът на полицията в Пловдив комисар Атанас Илков съобщи, че ситуацията в града се успокоява и се върви към окончателно приключване на протеста. По думите му в неделя няма задържани по време на самия протест. \r\nЗасиленото полицейско присъствие в града предотврати ескалацията на напрежението, коментира пред медиите главният секретар на МВР главен комисар Младен Маринов.Той обясни, че полицията е успяла да удържи протестиращите въпреки опитите за преодоляване на кордоните. предотврати опитите за преодоляване на кордоните. Единственият пострадал при протеста е оператор на една от телевизиите, дошли да отразяват шествието. \r\nМаринов съобщи, че част от силите на реда в Асеновград са били пренасочени към Шекер махала в Пловдив, където е възникнал скандал между две ромски фамилии, при който и ма пострадали.\r\nИ в петия ден протестиращите настояваха за строги наказания на участвалите в нападението, изселване на незаконно пребиваващите цигани, събаряне на незаконните постройки и създаване на общинска полиция.", "date": "2017.07.03", "title": "Петата вечер от протестите в Асеновград събра най-много хора досега (ОБЗОР)"}
{"url": "http://www.focus-news.net/news/2017/07/03/2411317/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Осем души са ранени, след като въоръжени мъже са открили стрелба пред джамия в Южна Франция, пише The Telegraph. \r\nВярващите са излизали от джамия в Авиньон към 22.30 ч. в неделя, когато „мъже с качулки“ са започнали да стрелят, ранявайки четирима души. Френският вестник La Provence уточнява, че други четирима души, които са били в съседен апартамент, са пострадали от шрапнели. \r\nЕдин от нападателите е носил пистолет, докато другият е бил с пушка. Органите на реда в момента издирват заподозрените, които са избягали от мястото. \r\nИнцидентът се случва само две седмици, след като мъж нападна поклонници пред джамия в Лондон, убивайки един човек и ранявайки деветима други.\r\n***\r\nВ неделя за  първи път подкрепяните от САЩ сили успяха да влязат в контролирания от джихадистите град Ракка от юг, пише The Guardian. \r\nСирийските демократични сили прекараха месеци обграждайки града, като миналия месец най-накрая успяха да влязат от запад и изток. В четвъртък арабско-кюрдските сили завладяха територията на южния бряг на Ефрат и така блокираха последния път, по който джихадистите можеха да напуснат Ракка. \r\n„Днес те за първи път влязоха в Ракка от юг и поеха контрола над пазара „Ал Хал“, коментира Рами Абдел Рахмал, ръководител на Сирийската обсерватория за правата на човека. \r\nТой уточни, че бойците от Сирийските демократични сили са напреднали северно от река Ефрат. „Пазарът е изцяло под контрола на Сирийските демократични сили, но „Ислямска държава“ подготвя контраатака“, допълни Рахман. \r\nТой посочи, че 11 цивилни, сред които четири жени и пет деца, са били убити късно в неделя по време на въздушните удари на коалицията в западната част на града.\r\n***\r\nВ неделя вечерта пистата на летище „Гетуик“ е била затворена и полетите са били пренасочвани заради забелязан безпилотен летателен апарат „в близост до летището“, пише The Independent. \r\nЛетището в Съсекс е едно от най-натоварените в света, като особено интензивен е трафикът в неделя вечерта. Първоначално пистата е била затворена за 9 минути от 18.10 местно време. След това обаче е последвало второ затваряне от 18.36 ч. до 18.41. ч\r\n„Непотвърдени доклади за безпилотен летателен апарат доведоха до затварянето на пистата за общо 14 минути. Работата е напълно възобновена и полицията провежда разследване“, написаха от летището в „Туитър“. \r\nНякои полети бяха пренасочени, но най-голямата авиолиния беше най-сериозно засегната. Полетът от Милано до Гетуик закъсня с повече от три часа, след като беше пренасочен за Борнмът.\r\n***\r\nИрландия трябва „сериозно да обмисли“ възможността да последва примера на Великобритания и да напусне Европейския съюз, съветва тинк-танк организация, пише Daily Express. \r\nБившият премиер Енда Кени категорично отхвърли предложението, подчертавайки, че основата на просперитета на Ирландия е членството на страната в ЕС. \r\n„При сегашните обстоятелства, Ирландия трябва сериозно да обмисли други възможности, включително Ирекзит“, се отбеляза в доклада. \r\n„Какъвто и да е изходът от преговорите за Брекзит, ще трябва се плати определена цена. Ирландия не печели нищо от Брекзит“, подчертават от организацията. \r\n„Въпросът, който трябва да бъде повдигнат, е каква цена иска да плати Ирландия, за да бъде солидарна с останалите 26 държави членки?“, се коментира в доклада. \r\n„Ако ирландското правителство иска да плати тази цена“, дали и гражданите в референдум, ще покажат, че са склонни да го направят?, се пита в доклада. \r\nДокументът е написан от бившия ирландски дипломат Рей Басет.", "date": "2017.07.03", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2017/07/03/2411294/afp-sauditska-arabiya-i-sayuznitsite-y-udalzhiha-s-48-ch-vremeto-dadeno-na-katar-za-otgovor-na-tehnite-iskaniya.html", "text": "Саудитска Арабия и нейните съюници обявиха в понеделник, че са решили да удължат с 48 часа крайния срок, до който Катар трябва да приема списъка от 13 искания за сваляне на блокадата, предава AFP. \r\nПо молба на Кувейт, който е медиатор на кризата в Персийския залив, Саудитска Арабия, Обединените арабски емирства, Бахрейн и Египет са постигнали съгласие да дадат на Доха допълнителни 48 часа за отговор на ултиматума и по конкретно става дума за закриването на телевизионния канал „Ал Джазира“, за затварянето на турската военна база и за ограничаване на отношенията с Иран. Мария Динкова", "date": "2017.07.03", "title": "AFP: Саудитска Арабия и съюзниците й удължиха с 48 ч. времето, дадено на Катар за отговор на техните искания"}
{"url": "http://www.focus-news.net/news/2017/07/03/2411318/aktualna-patna-obstanovka.html", "text": "Забранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника. Това съобщиха от пресцентъра на Агенция „Пътна инфраструктура“. Забраната важи, както следва:\r\n1) за периода от 01 юни до 15 септември 2017 г. за дните петък – от 17:00 часа до 20:00 часа и неделя – от 14:00 часа до 20:00 часа\r\nОграниченията важат само за следните участъците от републиканската пътна мрежа:\r\n• АМ „Хемус“ София-Ябланица от км 0+000 до км 78+554;\r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-5 Русе-Велико Търново;\r\n•\tпът I-9 Варна – Бургас;\r\n•\tпът II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n•\tАвтомагистралите; \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n•\tпът I-1 Благоевград-ГКПП „Кулата“;\r\n•\tпът I-4 п. в. „Коритна“-Велико Търново-Шумен;\r\n•\tпът I-5 Русе-Велико Търново;\r\n•\tпът I-8 ГКПП „Калотина“-София;\r\n•\tпът I-9 Варна-Бургас;\r\n•\tпът II-18 Околовръстен път София;\r\n•\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.:\r\nАМ „Тракия“: област Бургас: от п.в. „Карнобат“ до п.в. „Ветрен“ от км 325+000 до км 359+000 – почистване и оформяне на земен окоп, както и изрязване и почистване на храсти в двете посоки. Срок до 15.07.2017 г.; от км 308+107 до км 359+000 в участъка Деветак-Ветрен – косене на тревни площи и изрязване и почистване на храсти в двете посоки. Срок до 15.07.2017 г.\r\nАМ „Хемус“: област София:\r\nЗа леки МПС:\r\nЗа виадукти при км 33+600 и тунел Витиня – пълно затваряне на дясното платно /посока Варна/ и прехвърляне на движението двупосочно в лявото платно /посока София/. В тунел Витиня и върху съоръжението при км 33+600 се забранява движението в изпреварващата лента, като леките МПС се движат двупосочно в аварийна и активна лента. \r\nОт км 31+960 до км 33+850 - движението се отклонява от дясното платно и се осъществява двупосочно в лявото платно на АМ „Хемус“; \r\nОт км 33+850 до км 36+750 движението е в двете платна на АМ „Хемус“;\r\nЗа виадукт при км 37+520 – пълно затваряне на дясното платно /посока Варна/ и прехвърляне на движението на леките МПС двупосочно в лявото платно от км 36+750 до км 37+720 /посока София/. \r\nЗа тежкотоварни МПС с технически допустима максимална маса над 12 тона:\r\nВ посока Варна - пълно затваряне на АМ „Хемус“ от п.в. „Витинска река“ при км 30+260 до п.в. „Ботевград“ при км 47+060. Движението да се отклонява на п.в. „Витинска река“ при км 30+260 по път I-1 и път II-17 до п.в. „Ботевград“ при км 47+060.\r\nВ посока София - от км 36+750 до км 37+670 движението да се осъществява двупосочно по АМ „Хемус“. От временна пътна връзка при км 35+450 до км 30+260 - п.в. „Витинска река“ – пълно затваряне на АМ „Хемус“. Движението да се отклонява при км 35+450 /временна пътна връзка/ по път I-1, след което се връщат на АМ „Хемус“ при км 30+260 - п.в. „Витинска река“.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nСрокът на действие на ВОБД е съгласно заповед РД-11-439 02.06.2017 г. и следва да приключи най-късно до 31.08.2017 г.;\r\nОграничено движението в посока Варна от км 21+940 до км 28+340 поради ремонтни дейности на км 24+700. Движението се осъществява двупосочно в лявото платно /посока София/. В последния работен ден преди празничен /почивен/ ден от 10:00 часа до последния празничен /почивен/ ден до 10:00 часа на посочения участък се обособяват две ленти за движение в посока Варна и една лента в посока София. В последния празничен /почивен/ ден от 10:00 часа до 10:00 часа на първия работен ден след празниците на посочения участък се обособяват две ленти за движение в посока София и една лента за движение в посока Варна. Срок до 21.07.2017 г.; ограничава се движението в дясната тръба на тунел „Витиня“ в посока Варна, поради ремонт. Срок до 31.08.2017 г.; област Варна: от км 422+000 до км 423+000 – ремонтни дейности по асфалтовата настилка. Движение в свободната от ремонтни  дейности лента. Срок до 15.07.2017 г.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: област Перник: Движение в една лентa в трети тунел при км 15 /дясна тръба посока Кулата/, поради ремонт на облицовъчни пана. Участъка е сигнализиран с необходимите пътни знаци. Срок до 17.07.2017 г.:\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” – отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Троянски” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Видин: Поради техническа профилактика на Дунав мост 2 Видин-Калафат се ограничава трафика на всички превозни средства преминаващи в двете посоки на движение през съоръжението на 03.07.2017 г. от 9.00 часа до 11.00 часа.; област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област Враца: от км 143+164 до км 146+856 – движение с повишено внимание, поради ремонтни дейности. Стесняване на една от лентите за движение. Срок до 31.07.2017 г.; от км 143+164 до км 146+856 – превантивно поддържане. Стесняване на една от лентите за движение. Срок: 07.07.2017 г.; Мездра-Новачене от км 163+000 до км 175+600 – ремонт на ограничителни системи. Една от лентите е затворена за движение. Срок до 07.07.2017 г.; Обходен път на гр. Враца от км 0+000 до км 6+500 –полагане на напречна пътна маркировка. Една от лентите е затворена за движение. Срок до 07.07.2017 г.; област София: забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 31.08.2017 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т.; област Кюстендил: п.в. ”Кочериново“ при км 355+564 – движение с повишено внимание през кръговото кръстовище, поради превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срок от 9:00 до 16:00 часа само през делничните дни до 31.07.2017 г.; област Благоевград: Благоевград-Кресненско ханче от км 363+000 до км 392+000 – косене от ляво и дясно на пътя. Движението се извършва в лявата или дясната лента за движение, съгласно поставените пътни знаци. Срок до 07.07.2017 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна: област Разград: от км 37+300 до км 93+500 – полагане на хоризонтална маркировка. Срок до 03.07.2017 г.\r\n- път І-3 Гара Бяла-Плевен-Луковит-Коритна-Ябланица-Ботевград: област София: Правец-с. Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Ловеч: Ябланица-Сопот от км 0+000 до км 24+000– движение в една лента, поради полагане на хоризонтална маркировка. Водачите да се движат със съобразена скорост и повишено внимание. Срок до 10.07.2017 г.; област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 29.08.2017 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.07.2017 г.; Палаузово-Шипка от км 155+000 до км 170+000 – движение в едната лента, поради извършване на ремонтни дейности по асфалтовата настилка.  Срок до 06.07.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; Надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: област Кюстендил: от км 38+000 до км 42+480 – движение в една лента, поради частични ремонти на асфалтовата настилка. Сигнализирано с необходимите пътни знаци. Срок до 19:00 часа на 02.05.2017 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.06 2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси Срок до 31.06 2017 г.; област Бургас: въвежда се временна организация на движението през летния сезон по път I-9 Варна-Бургас от км 202+307 /к.к. Слънчев бряг/ до км 229+639 /пътен възел \"Бургас-север\"/ за МПС над 12 т. МПС над 12 тона се пренасочват през Тънково и Каблешково а именно по път I-9 км 202+307 /п кр. Тънково/ - път III-9061 - пътно кръстовище с път III-906 при км 43+421 – Каблешково - пътен възел „Бургас-север“ на път I-9 при км 229+639 и обратно. Срок до 15.09.2017 г.; Сл. бряг-Бургас от км 222+849 до км 225+522 – движение на всички МПС с ограничение на скоростта до 50 км/ч, поради изграждане на второ пътно платно. Срок до 07.07.2017 г. (ВОД): ОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-19 Симитли-прохода Предел от км 5+000 до км 21+500 – косене от ляво и дясно на пътя. Движение в лявата или дясната лента за движение, съгласно поставените пътни знаци. Срок до 07.07.2017 г.; път II-84 Звъничево-Ветрен дол-Велинград-Юндола-Якоруда-о.п. Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 31.08.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.08.2017 г.; път III-198 Марино поле-с. Струмешница от км 61+000 до км 91+000 – изпълнение на подвижни работи – подравняване на банкети, косене и изсичане на храсти. Движението ще се извършва в лявата или дясната лента за движение, съгласно поставените пътни знаци. Срок до 07.07.2017 г.; път III-198 Горно Спанчово-Катунци от км 44+000 до км 46+000 – изпълнение на подвижни работи – подравняване на банкети, косене и изсичане на храсти. Движението ще се извършва в лявата или дясната лента за движение, съгласно поставените пътни знаци. Срок до 07.07.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.07.2017 г.; път III-1972 с. Блатска до с. Боголин от км 5+000 до км 15+000 – частични ремонтни дейности на асфалтовата настилка. Движението ще се извършва в лявата или дясната лента за движение, съгласно поставените пътни знаци. Срок до 06.07.2017 г.ОПУ-Бургас:\r\nВременно са въведени следните ограничения за движение на МПС:\r\nПът II-79 Желязково-Бургас от км 38+000 до км 86+000 – двупосочно движение в една лента, поради ремонт на пътната настилка. Срок 10.07.2017 г.; път II-99 Бургас-Караагач от км 0+000 до км 49+000 – движение с повишено внимание, поради частични ремонтни работи по асфалтовата настилка. Срок до 07.07.2017 г.; път III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок 30.07.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности: \r\nПът II-79 Желязковo-Константиново от км 38+000 до км 86+000 – косене на тревни площи. Срок 10.07.2017 г. ОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – строително ремонтни дейности .Движението на МПС се осъществява в свободната лента. Срок до 16.04.2018 г.; път III-2902 Въглен-Кичево от км 12+000 до км 14+000 – ремонтни дейности на асфалтовата настилка. Движение в свободната от ремонтни дейности лента. Срок до 15.07.2017 г.ОПУ-Велико Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: \r\nПът IІ-53 ,Поликраище-Г.Оряховица – частичен ремонт на пътната настилка в участъка от км 2+200 до км 6+470. Движението се осъществява в една лента чрез последователно пропускане в двете посоки от регулировчици. Срок до до 05.07.2017 г.ОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: \r\nПът III-114 с.Ружинци и с. Фалковец от км 42+000 до км 47+000 – движение с повишено внимание, поради ремонтни дейности. Срок до 10.07.2017 г.ОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът III-101 от км 0+000 до км 0+350 в чертите на гр. Враца – ремонт на мостово съоръжение. Ограничено е движението на всички МПС. Срок до 14.07.2017 г.\r\nОбходен маршрут: \r\n - за движещите се в посока Криводол – Враца: ул. „Изгрев“ – ул. „Околчица“ – бул. „Мито Орозов“ (път II-15); \r\n- за движещите се в посока Враца – Криводол: бул. „Христо Ботев“ (път III-1002) – бул. „Мито Орозов“ (път II-15).\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 20.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 31.08.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 31.08.2017 г. ОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец; Срок 31.07.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 31.07.2017 г.; \r\nПът ІІІ-4404 Габрово-Дебел дял в участъка от км 10+151 /от разклона за к.к. „Люляците”/ до км 13+807 /до с. Дебел дял/ – затворен за движение на всички МПС, поради пропадане на пътното платно. Срок до 31.07.2017 г.\r\nОбходен маршрут: по път III-4404 Габрово-Гъбене-Музга-Дебел дял.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. \r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 31.07.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 31.07.2017 г.ОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: няма.ОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано-Пелатиково от км 10+000 до км 14+000 – ограничено движение за товарни автомобили над 12 т, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок 31.07.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.07.2017 г; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 31.07.2017 г.; път III-623 Враня стена-Габрешевци от км 62+800 до км 65+360 – движение с повишено внимание, поради частични ремонтни дейности на асфалтовата настилка. Срок 05.07.2017 г.; път ІІІ-637 Трекляно-Драговищица от км 43+000 до км 70+000 – почистване на окопи, профилиране и подравняване на банкети. Стесняване на една от лентите за движение. Срок до 05.07.2017 г. ОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост;\r\nРемонтни дейности: няма.\r\nПът III-507 Кърджали-Чифлик-Мост от км 13+360 до км 13+960 – движение в една лента, поради извършване на частични ремонтни дейности. Срок до 20.07.2017 г.ОПУ-Ловеч: \r\nВременно са въведени следните ограничения за движение на МПС: \r\nПът II-35 Троян-Балканец в чертите на гр. Троян – затворен за движение за всички МПС е мост над р. Бели Осъм при км 83+215, поради деформация на челните стени на моста. Обходен маршрут по общински път през с. Балабанско и с. Терзийско. Срок 10.07.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 31.07.2017 г. \r\nРемонтни дейности: \r\nПът ІІІ-305 Садовец-Гложене от км 25+000 до км 51+800 – движение с повишено внимание , поради частични ремонтни дейности на пътната настилка тип „Печматик“. Срок до 07.07.2017 г.; път ІІІ-358 Шипково-Рибарица от км 22+300 до км 34+500 – движение с повишено внимание, поради частични ремонтни дейности на пътната настилка тип „Печматик“. Срок до 07.07.2017 г.ОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 31.07.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т., поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 03.07.2017 г.\r\nРемонтни дейности: \r\nПът ІІ-81 Проход Петрохан-с. Боровци от км 52+300 до 80+162 км – движение с повишено внимание в една лента, поради изпълнение на строително-монтажни работи при поставяне на ограничителни системи. Регулиране на движението на участъците се извършва от сигналисти. Срок до 03.07.2017 г.; път ІІI-1011 с. Владимирово-с. Септемврийци от км 0+000 до км 11+000 – движение в една лента, поради частични ремонтни дейности на асфалтовата настилка. Регулиране на движението на участъците се извършва от сигналисти. Срок до 03.07.2017 г.; път ІІІ-8105 Расово-Медковец от км 0+000 до км 1+000 – движение в една лента, поради ремонтни дейности на асфалтовата настилка. Срок до 03.07.2017 г.ОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 08.07.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: \r\nПът III-3704 Пазарджик-Бошуля от км 7+000 до км 12+000 – частичен ремонт на асфалтовата настилка. Срок от 9:00 до 17:00 часа на 03.07.2017 г.ОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.07.2017 г.\r\nРемонтни дейности: няма.ОПУ-Плевен:\r\nВременно са въведени следните ограничения за движение на МПС: \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123– целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: \r\nПът ІІІ-301 Левски-Асеновци от км 10+000 до км 16+000 – поетапно движение в едната лента и преминаване с повишено внимание, поради частично асфалтиране. Срок до 03.07.2017 г.; път ІІІ-303 Левски-Градище от км 12+000 до км  19+000 – поетапно движение в едната лента и преминаване с повишено внимание, поради частично асфалтиране. Срок до 03.07.2017 г.; път ІІІ-306 Кнежа-Селановци от км 44+000 до км 50+000 – поетапно движение в едната лента и преминаване с повишено внимание, поради частично асфалтиране. Срок до 03.07.2017 г.;  път ІІІ-304 Дебово-разклон Санадиново от км 14+000 до км 21+000 – регулирано поетапно движение в едната лента, поради ремонтни дейности на асфалтовата настилка Срок до 03.07.2017 г.; път ІІІ-3404 Дебово-разклон Любеново от км 0+000 до км 7+000 – регулирано поетапно движение в едната лента, поради ремонтни дейности на асфалтовата настилка Срок до 03.07.2017 г.;ОПУ-Пловдив:\r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: няма.ОПУ-Разград:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Търговище-Разград от км 9+800 до км 30+600 – движение в една лента в работните участъци. Обекта включва ландшафтно оформяне, подобряване на отводняването, извършване на предварителни ремонти в асфалтовата настилка, локални ремонти, преасфалтиране, подмяна на ОСП и знаци. Различните дейности се извършват успоредно на различни участъци от обекта, като движението се контролира от регулировчици и се пропуска на една лента.  Срок до 01.09.2018 г.; път II-51 Лозница-с. Мировец от км 89+517 до км 93+517 – частичен ремонт на асфалтова настилка. Срок до 03.07.2017 г. ОПУ-Русе:\r\nВременно са въведени следните ограничения за движение на МПС: \r\nПът ІІ-51 Бяла-Попово в района на гр. Бяла от км 0+858 до км 0+908 – въведен ВОБД по едната лента с дължина 50 м, поради пропадане на подпорна стена, ограничено е и движението на товарни автомобили над 10 т. Ограничението на скоростта е до 30 км/ч.\r\nОбходен маршрут: с. Пет Кладенци-Борово и обратно \r\nРемонтни дейности: няма.ОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът ІІІ-7001 от кръстовище с път ІІІ-207 до с. Войново от км 0+000 до км 15+305 – частичен ремонт на асфалтова настилка. Срок до 03.07.2017 г.ОПУ-Сливен:\r\nВременно са въведени следните ограничения за движение на МПС: \r\nПът ІІІ-488 Ичера-Сливен от км 19+750 до км 30+000 – затворен за движение за МПС над 10 т. \r\nРемонтни дейности: \r\nПът ІІІ-488 Ичера-Сливен от км 12+000 до км 18+000 – движение в едната лента, поради частичен ремонт асфалтова настилка. Срок на изпълнение 03.07.2017 г.ОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\t\r\nРемонтни дейности: \r\nПът ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г; път ІІІ-866 Стойките-Девин от км 27+000 до км 50+300 – частични ремонти на асфалтовата настилка. Срок до 05.07.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.ОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nПът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nПът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 31.08.2017 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: \r\nПът ІІ-82 Самоков-София от км 57+000 до км 58+000 в посока София – движение в една лента поради ремонтни дейности по свлачище. Движението се осъществява двупосочно в лентата посока Самоков. Срок 03.07.2017 г.ОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово; път III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: \r\nПът ІІІ-666 Плодовитово-Оризово от км 2+070 до км 2+265 – стеснение на дясна лента, поради извършване на СМР на пътен възел Плодовитово. Срок до 05.07.2017 г.; ОПУ-Търговище:\r\nВременно са въведени следните ограничения за движение на МПС:\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.ОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.ОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: няма.ОПУ-Ямбол:\r\nВременно са въведени следните ограничения за движение на МПС:\r\nПът ІІІ–7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 20.12.2017 г.\r\nРемонтни дейности:\r\nПът III-707 Петолъчката-Воденичене от км 4+000 до км 7+341 – движение в една лента, поради ремонтни дейности на асфалтовата настилка. Срок до 10.07.2017 г.; път III-5308 Калчево-Саранско от км 1+636 до км 1+672 – движение в една лента, поради ремонтни дейности на асфалтовата настилка. Срок до 07.07.2017 г.; път ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 20.12.2017 г.; път ІІІ–7902 Елхово-Маломирово от км 0+000 до км 2+300 – движение в една лента, поради частични ремонтни дейности по настилката. Срок до 07.07.2017 г.: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.07.03", "title": "Актуална пътна обстановка"}
{"url": "http://www.focus-news.net/news/2017/07/03/2411307/daily-sabah-nespazvaneto-na-mnogostrannite-dogovori-ot-stranata-na-katar-e-prichinata-za-blokadata.html", "text": "Посланикът на Саудитска Арабия в Турция заяви, че кралството и другите държави от Персийския залив са решили да скъсат дипломатическите отношения с Катар заради годините на нарушаване на двустранните и многостранните споразумения между държавите в региона, пише Daily Sabah. \r\n„През последните 20 г. ние установихме диалог с Катар и Катар даде различни обещания, сред които най-важното е Споразумението от Рияд от 2013 г. и обещанието да се спазва споразумението от 2014 г.“, обясни посланикът. Той допълни, че Доха не е успяла да спази обещанията си и да уважава документите. \r\n„Но ние потвърждаваме, че не отхвърляме диалога, стига той да бъде конструктивен и продуктивен“, допълни дипломатът. Мария Динкова", "date": "2017.07.03", "title": "Daily Sabah: Неспазването на многостранните договори от страната на Катар е причината за блокадата"}
{"url": "http://www.focus-news.net/news/2017/07/03/2411321/predstoyashti-mezhdunarodni-sabitiya-za-3-yuli-agentsiya-fokus.html", "text": "Германският канцлер Ангела Меркел представя програмата на своята консервативна партия ХДС/ХСС за парламентарните избори от 24 септември.\r\n*** Публични изслушвания пред Международния съд (МС) за морски спор между Коста Рика и Никарагуа.\r\n***  Среща на министрите на вътрешните работи на Испания, Франция, Мароко и Португалия\r\n*** Пресконференция на министрите на външните работи на Саудитска Арабия и Германия Адел ал Джубейр и Зигмар Габриел във връзка с кризата в Персийския залив.\r\n***", "date": "2017.07.03", "title": "Предстоящи международни събития за 3 юли (Агенция „Фокус“)"}
{"url": "http://www.focus-news.net/news/2017/07/03/2411312/sled-chastichnite-kmetski-izbori-gerb-pecheli-v-dve-ot-chetirite-naseleni-mesta-a-dps-i-initsiativen-komitet-v-po-edno-obzor.html", "text": "Частични кметски избори се проведоха в четири населени места в страната. Предварителните данни от вота показват, че ГЕРБ бие в прекия сблъсък с БСП на две места - в ивановското село Тръстеник и септемврийското село Бошуля, ДПС печели изборите в община Антоново, а Инициативен комитет - в димитровградското село Ябълково. ГЕРБ \r\nПо предварителни данни кандидатът на ГЕРБ Христина Венчева печели частичните кметски избори в село Бошуля, община Септември, област Пазарджик с 361 гласа. Втори в кметската надпревара остава кандидатът на БСП Любен Христосков със 150 гласа. Христосков, който беше четири поредни мандата кмет на селото, отново се яви на изборите, след като през март подаде молба са напускане на поста тъй като с решение на ВАС бе възстановен на работа в системата на МВР. Изборният ден в селото приключи при 73,68% избирателна активност и без сигнали за нарушения. На изборите гласуваха 532 души от 722, имащи право на глас. \r\nГЕРБ печели и изборите в село Тръстеник, община Иваново, област Русе Кандидатът на ГЕРБ Атанас Атанасов печели изборите с 53.99% от гласовете, според предварителни данни. За Атанасов са гласували 345 от упражнилите правото си на вот. Кандидатът на БСП Ивайло Христов е получил 177 гласа. Издигната от ДПС Айгюле Мехмедова са подкрепили 76 души, а кандидатът на ПП \"Воля\" Ивайло Игнатов е получил 21 гласа. Изборният ден в Тръстеник приключи без сигнали за нарушения и при 54% избирателна активност, като от общо 1166 имащи право на глас до урните отидоха 639 души. До частични избори в село Тръстеник се стигна заради настъпилата смърт на избрания за кмет на 26 октомври 2015 година Валентин Иванов Великов.\r\nСпоред предварителните данни кандидатът на ДПС Хайредин Мехмедов печели частичните кметски избори в Община Антоново, област Търговище с 1908. На второ място е кандидатът на ГЕРБ Али Алиев с 721 гласа. Трети в кметската надпревара е издигнатата от БСП Цветелина Станкова, която е получила 474 гласа.Изборният ден в общината приключи при 62.3% избирателна активност и без сигнали за нарушения. Общо гласувалите на кметските избори са 3190 от 5121, имащи право на глас. До изборите в Антоново се стигна, след като в началото на април ОИК – Антоново прекрати предсрочно правомощията на кмета на Община Антоново Танер Али поради избирането му за народен представител в 44-то Народно събрание.\r\nПо предварителна информация издигнатият от Инициативен комитет Костадин Атанасов почели изборите в село Ябълково, община Димитрошград,\r\nобласт Хасково с 30 гласа преднина пред кандидата на ГЕРБ. Изборният ден в селото приключи при 63.93% избирателна активност и без сигнали за нарушения. Правото си на вот упражниха 716 от 1120, имащи право на глас. До провеждането на частичен вот се стигна след като Общинската избирателна комисия в Димитровград предсрочно прекрати пълномощията на кмета Антон Илиев, за когото проверка установи, че е бил вписан в Търговския регистър като член на Управителния съвет на земеделска кооперация в селото, което нарушава закона. Антонов бе първоначалният кандидат на ГЕРБ за кметския пост, но поради внезапната му смърт в началото на юни, регистрацията му бе заличена, а ГЕРБ издигна като свой кандидат в надпреварата временноизпълняващия длъжността на кмет Вангел Попов.", "date": "2017.07.03", "title": "След частичните кметски избори: ГЕРБ печели в две от четирите населени места, а ДПС и Инициативен комитет - в по едно (ОБЗОР)"}
{"url": "http://www.focus-news.net/news/2017/07/03/2411320/predstoyashti-sabitiya-v-stranata-za-3-yuli-agentsiya-fokus.html", "text": "***\r\nОт 09.00 часа екоорганизациите  „Грийнпийс\" и „За Земята“ организират събиране пред пред сградата на Министерството на околната среда и водите за отправяне на призив към министъра на околната среда и водите Нено Димов да предприеме незабавни и решителни мерки за спиране на замърсяването с т.нар. найлонови торибички.\r\n***\r\nОт 11.00 часа в Дома на Европа ще се проведе публична дискусия на тема „Бъдещето на Европа“. \r\n***\r\nОт 11.15 часа в БТА ще се проведе пресконференция  по повод  Тържествен концерт \r\n180 години от рождението на Апостола, който ще се проведе на 17 юли в  парка на Военната академия \"Г.С. Раковски\". В пресконференцията ще вземат участие д-р Тодор Чобанов - зам.-кмет на Столичната община; ген.-майор Груди Ангелов - началник на Военната академия „Г. С. Раковски“, акад. Пламен Карталов - директор на Софийската опера и балет, Васил Василев - председател на Общобългарския комитет \"Васил Левски\" и др.\r\n***\r\nОт 18.00 часа в галерия „Академия“ ще бъде открита изложба скулптура и рисунки на Димитар Илийев.\r\n***\r\nОт 18.30 часа в ателие-книжарница „Къща за птици” ще се състои Вечер в памет отец проф. Павел Стефанов.\r\n***\r\nОт 19.00 часа в зала „Пеша Николова“ на Центъра за култура и дебат „Червената къща” ще се проведе дискусия на тема „Мишел Фуко: нови проблематизации“.\r\n***\r\nОт 21.30 часа Народният театър „Иван Вазов” ще закрие сезон 2016-2017 със събитие на открито – „ТЕАТЪР ПРЕД ТЕАТЪРА”.\r\n***\r\nОт 11.00 часа народните представители от ГЕРБ Дилян Димитров и Ирена Димова организират приемна за граждани в офиса на партията на ул. „Кирил и Методий“ № 7.\r\n***\r\nОт 10.00 часа в експоцентър „Флора“ ще бъде открита изложба на над 200 пеперуди.\r\n***\r\nОт 13.30 часа в Заседателната зала на Община Бургас, зам.-кметът Йорданка Ананиева и Александър Текелиев - директор на Държавна опера Бургас, ще дадат подробна информация за тазгодишните Бургаски музикални празници.\r\n***\r\nОт 13.30 часа народният представител от „БСП за България“ Иван Иванов ще приема граждани в централата на ГС на БСП - Варна - ул. „Македония” №33.  От 14.30 часа на същото място започва приемната на  народния представител проф.  Анелия Клисарова.\r\n***\r\nОт 14.00 до 16.00 часа народният представител от ПП ГЕРБ – Варна Таня Петрова ще има приемен ден за граждани в клуба на партията на ул. „Г. Бенковски” №1.\r\n***\r\nОт 10.00 часа в центъра на Велинград започват Пленер „Велинград в багри и ноти“, с който продължават Празниците на културата.\r\n***\r\nОт 10.00 часа в Заседателната зала на Община Враца кметът Калин Каменов ще даде пресконференция. \r\n***\r\nОт 10.00 часа народният представител от ГЕРБ Алтимир Адамов организира приемна за жителите на община Главиница, която ще се проведе в офиса на партията на ул. „Витоша 43“.\r\n***\r\nОт 11.00 часа ще се проведе церемонията по „Първа копка“ на реконструкцията и модернизацията на на парк „Детски кът”.\r\n***\r\nОт 08.00 до 17.00 часа в Народно читалище „Йордан Йовков – 1870 г.“ ще се проведе лятна детска занималня.\r\n***\r\nОт 09.00 до 13.00 часа в Младежки център – Добрич, Градски парк „Св. Георги“ и Комплекс „Резиденция“ ще се проведат спортни и занимателни игри, прожекции на филми, посещение на басейн,  част от инициативата Еко лято 2017.\r\n***\r\nОт 10.30 до 11.30 часа в Художествената галерия ще се проведе лятна работилница за въображение. \r\n***\r\nОт 10.00 часа  на стадион „Локомотив” ще бъде поставено началото на лятната футболна академия „Милан Джуниър Камп Дряново“.\r\n***\r\nОт 11.00 часа в регионалния пресклуб на БТА ще се проведе пресконференция на заместник - председателя на Народното събрание  и депутат от \"БСП за България\" Валери Жаблянов.\r\n*** \r\nОкръжен съд –Пазарджик ще гледа делото за екстрадиране на 7 задържани с Европейска заповед за арест, сред които е и кметът на село Семчиново. \r\n***\r\nОт 08.00 часа пред командния противограден пункт в село Поповица ще протестират служители на полигоните за борба с градушките от селата Поповица. Гелеменово и Голям чардак.\r\n***\r\nОт 09.00 часа, във 2 зала, състав на Пловдивския окръжен съд ще заседава по дело срещу подсъдимия Емил Д., на когото е повдигнато обвинение за опит за убийство.\r\n***\r\nОт 09.30 часа в Пловдивския районен съд ще се гледа делото срещу трима шофьори на автобуси на „Хеброс бус“, обвинени в присвояване на суми от продажби на билети чрез манипулиране на фискалните устройства.\r\n***\r\nОт 10.00 часа в щаба на 68-ма бригада \"Специални сили\" - Пловдив, на пл. \"Съединение\" № 1, ще се състои пресконференция на командира на бригадата бригаден генерал Явор Матеев във връзка с предстоящото честване на Празника на гарнизон Пловдив - 4 юли.\r\n***\r\nОт 10.30 часа край финалната кула на Гребния канал олимпийски шампиони, легендарни спортисти и ръководители ще представят символа на предстоящото световно първенство по гребане от 19 до 23 юли в Пловдив. \r\n***\r\nВ 11.30 часа в Малка конферентна зала на Дома на културата „Борис Христов“ ще се проведе пресконференция във връзка с предстоящата инициатива „Безплатно 3D кино на открито – Пловдив“.\r\n***\r\nОт 14.30 часа, във 2 зала, състав на Пловдивския окръжен съд ще заседава по дело срещу подсъдимия Асен Г., на когото е повдигнато за причиняване на смъртта на пешеходец и бягство от местопроизшествието.\r\n***\r\nОт 18.00 часа в Градска художествена галерия – Пловдив ще бъде открита изложба с дипломните проекти на студентите от специалността „Графичен дизайн и фотография” в катедра „Приложни изкуства” на Академията за музикално, танцово и изобразително изкуство.\r\n***\r\nОт 10.00 часа в Конферентна зала 2 на Канев център ще се проведе встъпителна пресконференция по проект „Интегрирани интервенции за заетост в трансграничния регион Гюргево – Русе“.\r\n***\r\nОт 11.00 часа в хотел „Аква Варвара“ ще се проведе пресконференция на представители на бизнеса на тема „По-справедливо използване на водата в община Септември“.\r\n***\r\nОт 10.30 часа в Регионална библиотека „Николай Вранчев” ще бъде открита богата тематична изложба по повод 180 години от рождението на Васил Левски.\r\n***\r\nОт 12.00 часа в читалището в село Арда народният представител от БСП  Дора Янкова и общинските съветници на БСП – Смолян ще се срещнат с жители на селото.\r\n***\r\nОт 13.30 часа на Стрелбището на ОДМВР- Смолян ще се проведе открит турнир по стрелба с пистолет.\r\n***\r\nОт 14.00 часа в пенсионерския клуб на село Могилица народният представител от БСП  Дора Янкова и общинските съветници на БСП – Смолян ще разговарят с жителите на селото.\r\n***\r\nОт 16.00 часа в Информационния център в село Смилян народният представител от БСП  Дора Янкова и общинските съветници на БСП – Смолян ще разговарят с жителите на селото.\r\n***\r\nОт 17.00 часа народните представители от ПП ГЕРБ д-р Даниела Дариткова и д-р Красимир Събев ще проведат приемен ден в офиса на партията на бул. „България“ 14. \r\n***\r\nОт 18.00 часа в къща музей „Иван Вазов“ с моноспектакъл ще бъдат открити Вазовите празници в града. \r\n***\r\nОт 13.00 до 15.00 часа народният представител от ПП ГЕРБ д-р Венка Стоянова ще проведе приемен ден в офиса на партията, който се намира на ул. „Преслав“ 7.", "date": "2017.07.03", "title": "Предстоящи събития в страната за 3 юли (Агенция „Фокус“)"}
{"url": "http://www.focus-news.net/news/2017/07/03/2411323/sofiya-vavezhda-se-vremenna-organizatsiya-na-dvizhenieto-za-rekonstruktsiya-na-bul-knyaz-al-dondukov-ot-bul-tsar-osvoboditel-do-ul-georgi-s-rakovski.html", "text": "Реконструкцията на бул. „Княз Ал. Дондуков“ в участъка от бул. „Цар Освободител“ (при Министерски съвет) до ул. „Георги С. Раковски“ започва днес, съобщиха от пресцентъра на Столична община. Реконструкцията включва релсовия път, пътната павирана настилка, тротоарите. При реконструкцията на бул. „Княз Ал. Дондуков” ще бъде изграден изцяло нов релсов път и паважна настилка по целия булевард, включително и в обхвата на трамвайните релси. От южната страна на булеварда (сградата на Националната опера) ще бъде изградена велоалея от новопроизведена паважна настилка с гладка повърхност. \r\nПаралелно с това продължава работата по ул. „Кракра“, където се изгражда нов релсов път и предстои полагане на асфалт, предстои да се изпълнят и кривите на релсовия път при кръстовището с бул. „Янко Сакъзов“.\r\nОрганизация на движението\r\nОт днес до 31 август се забранява влизането на пътни превозни средства по бул. „Княз Ал. Дондуков” между бул. „Цар Освободител“ (при Министерски съвет) и ул. „Г. С. Раковски“.\r\nЗабранява се и престоят и паркирането на бул. „Цар Освободител“ на 30 м след ул. „Княз Александър I“ в посока ул. „Г. С. Раковски“.\r\nЗа същия период от днес до 31 август се променя маршрутът на временната автобусна линия № 20 ТМ. Автобусите по линията ще се движат от бул. „Княгиня Мария Луиза” наляво през пл. „Независимост“, надясно по бул. „Цар Освободител“, наляво по ул. „15-ти ноември“, надясно през площад „Александър Невски“, надясно по ул. „Оборище“ и наляво по бул. „Васил Левски“ до площад “Васил Левски” - двупосочно.\r\nРазкриват се временни двупосочни спирки в района на кръстовището бул. „Цар Освободител“ - ул. „Княз Александър I“ и на площад „Васил Левски”.\r\nЗакриват се временните двупосочни спирки по бул. „Княз Ал. Дондуков“.\r\nЗакриват се местата за почасово платено паркиране и се изместват местата за платено паркиране „служебен абонамент“.", "date": "2017.07.03", "title": "София: Въвежда се временна организация на движението за реконструкция на бул. „Княз Ал. Дондуков” от бул. „Цар Освободител“ до ул. „Георги С. Раковски“"}
{"url": "http://www.focus-news.net/news/2017/07/03/2411319/afp-napadenieto-v-avinyon-ne-e-svarzano-s-terorizam.html", "text": "Осем души, включително момиче, са били леко ранени в неделя, след стрелба пред джамия в южния френски град Авиньон, предава AFP. Никой от пострадалите не е с животозастрашаващи наранявания, уточниха властите. \r\n„От това, което знаем тази вечер, джамията не е била целта. Фактът, че се е случило на улица с религиозно учреждение, не е свързано с инцидента“, подчертаха от прокуратурата. \r\nШофьорът на автомобила, от който са излезли нападателите в Авиньон, е бил 43-годишен арменец, страдащ от шизофрения. \r\nСпоред източник, запознат с разследването, заподозреният е направил „неясни коментари във връзка“ с редицата джихадистки атаки във Франция от 2015 г. насам, при които загинаха общо 239 души. \r\nВластите са започнали разследване по случая. Мария Динкова", "date": "2017.07.03", "title": "AFP: Нападението в Авиньон не е свързано с тероризъм"}
{"url": "http://www.focus-news.net/news/2017/07/03/2411324/donald-tramp-nechestnite-medii-nyama-da-ni-poprechat-da-postignem-tselite-si.html", "text": "В неделя американският президент Доналд Тръмп заяви, че „нечестните медии“ няма да попречат на неговата администрация да постигне целите си, пише вестник The Hill. \r\n„Нечестните медии никога нема да ни попречат да постигнем нашите целите от името на нашия велик американски народ!“, написа държавният глава в социалната мрежа „Туитър“. \r\n„Фалшивите медии се опитват да ни заглушат, но ние няма да им позволим, тъй като гражданите знаят истината. Фалшивите медии се опитват да ни попречат да отидем в Белия дом, но аз съм президентът, а те не са“, посочи Тръмп. Мария Динкова", "date": "2017.07.03", "title": "Доналд Тръмп: Нечестните медии няма да ни попречат да постигнем целите си"}
{"url": "http://www.focus-news.net/news/2017/07/03/2411313/nimh-gradushka-e-padnala-v-nyakoi-chasti-na-stolitsata-kakto-i-na-mnogo-mesta-v-severozapadna-balgariya-tazi-nosht.html", "text": "Градушка падна в квартал „Редута“ в столицата. В района продължава да вали дъжд. От Националния институт по метеорология и хидрология към БАН съобщиха за „Фокус“, че градушка е паднала преди минути и в столичния квартал „Младост“, както и на много места в Северозападна България за кратко през нощта. Ледени късове паднаха в квартал „Редута“ в София и в ранните часове около 4:30 часа тази сутрин. Слушатели на „Фокус“ съобщиха за градушка тази нощ и в други части на столицата – в квартал „Света Троица“ и бул. „Христо Ботев“. Предупреждение за гръмотевични бури и обилни валежи е обявен за 25 области в страната. В 10 области в страната важи оранжев предупредителен код. Там се очакват силни гръмотевични бури, значителни валежи и градушки. Очаквани количества валежи са 35-65 мм за 12 часа.", "date": "2017.07.03", "title": "НИМХ: Градушка е паднала в някои части на столицата, както и на много места в Северозападна България тази нощ"}
{"url": "http://www.focus-news.net/news/2017/07/03/2411325/sliven-obshtinskite-savetnitsi-ot-gerb-georgi-nikolaev-i-zdravko-kostadinov-organizirat-priemen-den-za-grazhdanite.html", "text": "Съветници от ПП ГЕРБ – Сливен продължават срещите си с граждани, съобщиха от пресцентъра на ПП ГЕРБ. Приемните на представителите на местния парламент преминават при голям интерес. Гражданите на Сливен се обръщат към тях с питания по различни лични и социални теми, както и с въпроси касаещи инфраструктурата на града и населените места в община Сливен. \r\nГеорги Николаев и Здравко Костадинов ще се срещнат с граждани от 9.30 до 16.30 часа в офиса на партията в Сливен. \r\nПредварително записване става на тел. 044/63 32 23.", "date": "2017.07.03", "title": "Сливен: Общинските съветници от ГЕРБ Георги Николаев и Здравко Костадинов организират приемен ден за гражданите"}
{"url": "http://www.focus-news.net/news/2017/07/03/2411326/vratsa-kmetat-kalin-kamenov-shte-dade-preskonferentsiya.html", "text": "Кметът на Враца Калин Каменов ще даде пресконференция в 10:00 часа в Заседателната зала на Общината. Това съобщиха от пресцентъра на Общината.", "date": "2017.07.03", "title": "Враца: Кметът Калин Каменов ще даде пресконференция"}
{"url": "http://www.focus-news.net/news/2017/07/03/2411316/sofiya-gradushka-s-razmer-na-grahovo-zarno-valya-v-grada.html", "text": "Градушка с размер на грахово зърно валя в града, предаде репортер на Агенция „Фокус”. Валежът продължи най-малко 5 минути и бе с различен интензитет. За кратко градушката образува покривка, но много бързо се разтопи.\r\nВ града вали проливен дъжд. На места са се образували локви, а по стръмните улици „текат реки”.\r\nНяма информация за закъснение на колите от градския транспорт.", "date": "2017.07.03", "title": "София: Градушка с размер на грахово зърно валя в града"}
{"url": "http://www.focus-news.net/news/2017/07/03/2411329/reuters-za-parvi-pat-bashar-asad-se-poyavi-varhu-siriyskata-valuta.html", "text": "Сирийският президент Башар Асад за първи път се появи на сирийската валута, като неговият портрет е отпечатан върху нова банкнота от две хиляди лири, която беше пусната в обръщение в неделя, предава Reuters. \r\nОт Централната банка обясниха, че банкнотата е била една от новите, напечатани преди години, но решението да се пусне в обръщение е било забавено „заради война и колебанията във валутния курс“. \r\nНовата банкнота може да бъде обменена за около четири долара. Валутата загуби стойността от началото на конфликта през 2011г.: от 47 лири за долар през 2010г. към момента около 500 лири се обменят за долар.   Мария Динкова", "date": "2017.07.03", "title": "Reuters: За първи път Башар Асад се появи върху сирийската валута"}
{"url": "http://www.focus-news.net/news/2017/07/03/2411315/stolichna-obshtina-chetiri-ekipa-na-direktsiya-avariyna-pomosht-i-preventsiya-obrabotvat-na-signali-vav-vrazka-s-valezhite-i-gradushki.html", "text": "През нощта и в момента четири екипа на Дирекция „Аварийна помощ и превенция” на Столична община обработват на сигнали в връзка с валежите и градушки, които преминават на София. Това съобщиха от пресцентъра на Столична община. \r\nДосега екипите на „Аварийна помощ и превенция” са отреагирали на място на 11 сигнала за паднали клони на дървета, завирявания и счупени керемиди на покриви. Екип на дирекцията работи на място на образувало се завиряване на ул.”Вардар” и ул.Възкресение”. \r\nРаботят и екипи на столичната пожарна. \r\nВ момента градския транспорт се движи навсякъде по редовните си маршрути, с изключение на автобусни линии 45 и 77, които поради завиряването на ул.”Вардар”, са отклонени по бул.”Ал.Стамболийски”. \r\nВъзложено е на почистващите фирми да състоянието на дъждоприемните шахти и да извършват почистване от паднала листна маса. Столичен инспекторат контролират дейността на фирмите, ангажирани с почистването на града. \r\nВъв всички райони на Столична община има дежурни, които следят обстановката. Наблюдават се и нивата на речните корита, които са в норма.", "date": "2017.07.03", "title": "Столична община: Четири екипа на Дирекция „Аварийна помощ и превенция” обработват на сигнали във връзка с валежите и градушки"}
{"url": "http://www.focus-news.net/news/2017/07/03/2411330/pregled-na-osnovnite-temi-v-dobrudzhanskiya-pechat.html", "text": "„Подписан е договор за водно спасяване на четири от неохраняемите плажове“ съобщава на първа страница вестник „Нова добруджанска трибуна“. Областният управител Красимир Кирилов е подписал договор с единствения кандидат, подал документи по процедурата. Това е Български червен кръст. От 1 юли започва водноспасителната дейност на плажовете „Фиш-Фиш“, „Космос“, „Добруджа“ и „Русалка“. След направен оглед е установено, че всички неохраняеми плажове в областта са обозначени с необходимите табели. „Ескалатор осигурява достъп на хотелите от парковата зона в Албена до плажа“, съобщава изданието. Ескалаторът ще заработи от днес. Въведението е част от еко политиката на курортния комплекс. Вестникът припомня, че плажът в Албена е многократен носител на „Син флаг“. 50% от предлаганите в ресторантите плодове и зеленчуци са био, отгледани в градините на комплекса. „След мащабен ремонт подновява работа Детската млечна кухня“, съобщава всекидневникът. Общият размер на инвестицията е 39 000 лв. Дейностите вече са приключили. 12 000 лв. от средствата са осигурени от Общината, останалите са предоставени от частния бизнес. Компанията е партньор на Общината и в други начинания. \r\nТемата е водеща за другия регионален вестник „Добруджанска трибуна“. От 11 май тази година се изпълнява и услуга „доставка до дома“, което осигурява спокойствие за майките. В рубриката „Акценти“ – „Стотици данъчни инспектори започват проверки по морето“. Запечатват всеки обект, който не издава касов бон. Над 25 000 проверки предстоят до края на туристическия сезон. Основен акцент е отчитането на обороти и издаването на касови бележки. С гала концерт е приключил хоровият фестивал „Маестро Захари Медникаров“, който се провежда в Добрич. Културното събитие се е провело паралелно в Добрич и Албена. Във фестивала са участвали 11 хорови формации от България и Русия. Организатори на събитието са Община град Добрич и Международната фестивална програма „Приятели на България“.", "date": "2017.07.03", "title": "Преглед на основните теми в добруджанския печат"}
{"url": "http://www.focus-news.net/news/2017/07/03/2411332/silistra-narodniyat-predstavitel-ot-gerb-altimir-adamov-organizira-priemen-den-za-zhitelite-na-obshtina-glavinitsa.html", "text": "Народният представител от ГЕРБ Алтимир Адамов организира приемен ден за жителите на община Главиница, съобщиха от пресцентъра на партията.\r\nПриемният ден за жителите на община Главиница ще се проведе от 10:00 до 12:00 часа в общински офиса на партия ГЕРБ на улица „Витоша 43”.", "date": "2017.07.03", "title": "Силистра: Народният представител от ГЕРБ Алтимир Адамов организира приемен ден за жителите на община Главиница"}
{"url": "http://www.focus-news.net/news/2017/07/03/2411328/krasimir-dimitrov-so-zaviryavaniya-sa-se-obrazuvali-na-dve-krastovishta-mezhdu-bul-vardar-i-vazkresenie-i-mezhdu-ul-kukush-i-slivnitsa-raboti-se-po-otvodnyavaneto-im.html", "text": "В момента работим на две места – бул. „Вардар“ и „Възкресение“ и ул. „Кукуш“ и „Сливница“, където имаме по-големи завирявания и ги отводняваме. Завиряванията са малко по-големи от обичайното, тъй като градушката удари листната маса, която падна и направи тапа на шахтите. Това съобщи за Агенция „Фокус“ директорът на Дирекция „Аварийна помощ и превенция“ към Столична община – Красимир Димитров. „Имаме 4 сигнала за Нови Искър, на където пращаме екипи на „Софийска вода“ и пожарната. Мобилизирахме абсолютно всички сили на общината за справяне с последствията след градушката“, посочи Димитров. По думите му по нареждане на кмета на София Йорданка Фандъкова, от 20.00 часа снощи всички сили и средства на Столична община са на терен за овладяване на ситуацията. „Наблюдаваме и реките, притоците на р. Искър и язовирите, които са на територията на Столична община. Имаме система за ранно предупреждение и оповестяване, с която наблюдаваме реките. Към момента всичко е нормално“, допълни той.\r\nСтефан ПЕТРОВ", "date": "2017.07.03", "title": "Красимир Димитров, СО: Завирявания са се образували на две кръстовища - между бул. „Вардар“ и „Възкресение“ и между ул. „Кукуш“ и „Сливница“, работи се по отводняването им"}
{"url": "http://www.focus-news.net/news/2017/07/03/2411333/voa-v-sasht-se-provedoha-nyakolko-demonstratsii-prizovavashti-za-impiychmanta-na-donald-tramp.html", "text": "В неделя в американския щат Калифорния и в страната се проведоха няколко демонстрации, призоваващи за импийчмънта на президента Доналд Тръмп, предава Voice of America.\r\nОрганизаторите заявиха, че според тях държавният глава нарушава американската конституции и възпрепятства правосъдието. \r\nУчастващите в акцията носеха плакати и скандираха слогани против Тръмп. Мария Динкова", "date": "2017.07.03", "title": "VOA: В САЩ се проведоха няколко демонстрации, призоваващи за импийчмънта на Доналд Тръмп"}
{"url": "http://www.focus-news.net/news/2017/07/03/2411327/sluzhiteli-na-raketnite-poligoni-za-borba-s-gradushkite-izlizat-na-protest.html", "text": "Служители на ракетните полигони за борба с градушките ще протестират срещу ниско заплащане, неподходящи условия на труд и упражняван натиск. Очаква се в 08:00 часа служители на ракетните площадки да изключат пултовете и да преустановят своята дейност.", "date": "2017.07.03", "title": "Служители на ракетните полигони за борба с градушките излизат на протест"}
{"url": "http://www.focus-news.net/news/2017/07/03/2411339/pazardzhik-na-mesta-e-namalena-vidimostta-poradi-magla-patnite-nastilki-v-oblast-sa-mokri-i-hlazgavi.html", "text": "Интензивен е трафикът в област Пазарджик, съобщи за Радио „Фокус“ – Пазарджик дежурният в Областно пътно управление. Пътните настилки са мокри, на места видимостта е понижена заради мъгла. По моста в село Бошуля е забранено движението на товарни автомобили с тегло над 10 тона. Те използват обходен маршрут през село Звъничево – Септемврийски ханчета – град Септември – село Бошуля. По пътя Пазарджик-Бошуля от 7 до 12 км се извършва частичен ремонт на асфалтовата настилка. \r\nОпасност от падащи камъни има в Родопската част на областта, по направленията Пещера-Батак-Широка поляна, Варвара-Гара Костандово и Белово-Юндола.\r\nВаня НИКОЛОВА", "date": "2017.07.03", "title": "Пазарджик: На места е намалена видимостта поради мъгла, пътните настилки в област са мокри и хлъзгави"}
{"url": "http://www.focus-news.net/news/2017/07/03/2411338/akatist-na-sv-arhangel-mihail-shte-bade-otsluzhen-v-mitropolitskata-katedrala-sv-nedelya-v-stolitsata.html", "text": "Акатист на св. Архангел Михаил ще бъде отслужен в митрополитската катедрала „Св. Неделя\" в столицата, предаде репортер на Агенция \"Фокус\". Акатист на св. Архангел Михаил ще бъде отслужен след редовната Златоустова Света Литургия в митрополитската катедрала на София „Св. Неделя”. Началото на службата е в 10.00 часа. Вечернята е от 17.00 часа. \r\nНикола ПЕТКОВ", "date": "2017.07.03", "title": "Акатист на св. Архангел Михаил ще бъде отслужен в митрополитската катедрала „Св. Неделя\" в столицата"}
{"url": "http://www.focus-news.net/news/2017/07/03/2411331/sofiya-ekipi-na-pozharnata-sa-reagirali-na-10-signala-za-zaviryavaniya-kakto-i-za-padnali-kloni-i-darveta-v-selata-trebich-i-zhiten.html", "text": "Във връзка с обилните валежи, придружени с градушки, на места над София очакваните количества валежи са около 30 литра на кв. м. Най-много валежите са паднали в районите Люлин, Банкя и Витоша, съобщиха от пресцентъра на Столична община. Във всички райони на Столична община има дежурни, които следят обстановката. Нивата на речните корита, които се наблюдават, са в норма. \r\nЕкипите на дирекция „Аварийна помощ и превенция” на Столична община продължават работа като обработват получени сигнали за завирявания, паднали клони на дървета. Екипите работят на ул. „Кукуш”, където отстраняват завиряване. Аварийните екипи работят заедно с екипи на Столичната „Пожарна безопасност и защита на населението”, които са отстранили 10 сигнала за завирявания в различни части на София, както и за паднали клони и дървета в с. Требич, с. Житен и др. \r\nВ момента градския транспорт се движи по всичките си маршрути. Възстановено е движението по маршрута на автобусни линии 45 и 77 по ул. „Вардар”. \r\nВъзложено е на почистващите фирми да следят състоянието на дъждоприемните шахти. Столичен инспекторат контролират дейността на фирмите, ангажирани с почистването на града.", "date": "2017.07.03", "title": "София: Екипи на пожарната са реагирали на 10 сигнала за завирявания, както и за паднали клони и дървета в селата Требич и Житен"}
{"url": "http://www.focus-news.net/news/2017/07/03/2411322/nimh-na-mnogo-mesta-shte-ima-intenzivni-valezhi-pridruzheni-sas-silni-gramotevichni-buri-i-gradushki.html", "text": "Днес през страната, от запад на изток, ще премине студен атмосферен фронт. Ще се развива мощна купесто-дъждовна облачност и на много места ще има интензивни валежи, придружени със силни гръмотевични бури и градушки. Значителни количества ще има в Северозападна и Централна България, привечер и в Източна. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Мартин Славчев. Ще духа умерен, временно силен северозападен вятър, с който ще нахлува хладен въздух. В източните райони вятърът все още ще е от североизток, но привечер и там ще се ориентира от северозапад. Температурите ще се понижат значително и максималните ще са предимно между 19° и 24°, по-високи ще останат в Източна България и в местата с повече слънчеви часове. През нощта срещу вторник валежите ще продължат главно в централните и източните райони от страната.\r\nАтмосферното налягане е по-ниско от средното за юли, вечерта ще започне да се повишава.\r\nПреди обяд над Черноморието ще бъде предимно слънчево. След пладне се развива купесто-дъждовна облачност. Привечер ще има валежи от дъжд, временно интензивни и придружени с гръмотевици. В отделни райони количествата на валежа ще са значителни. Възможни са и градушки. Ще духа умерен временно силен вятър от североизток, който по-късно ще се ориентира от северозапад. Максимални температури на въздуха: 26°-27°.  Температурата на морската вода е 25°-27°, северно от нос Калиакра – 16°-18°. Вълнението на морето ще е около 3 бала.\r\nНад планините ще се развива мощна купеста и купесто-дъждовна облачност и на много места ще има интензивни валежи, придружени със силни гръмотевични бури и градушки. В отделни райони количествата на валежа ще са значителни. Ще духа силен, временно бурен северозападен вятър, само по най-високите върхове преди обяд ще е южен. Температурите значително ще се понижат и максималната на височина 1200 метра ще е около  16°, на 2000 метра – около 11°.", "date": "2017.07.03", "title": "НИМХ: На много места ще има интензивни валежи, придружени със силни гръмотевични бури и градушки"}
{"url": "http://www.focus-news.net/news/2017/07/03/2411340/kyustendil-za-poredna-godina-obshtina-dupnitsa-i-institutsiite-v-grada-shte-organizirat-aktivno-lyato-za-detsata.html", "text": "За поредна година Община Дупница и институциите в града ще организират „Активно лято за децата”, съобщиха за Радио „Фокус” – Кюстендил от Общината. С програмата е ангажирана Местната комисия за борба с противообществените прояви на малолетни и непълнолетни. Дейностите ще започнат днес. Застъпени са различни форми на занимания. Предвидени са арт ателиета, танцови занимания, уроци по китара и спорт, занимания в градската библиотека, лятна школа по фотография и театрална академия. В дейностите ще се включи и Общинският исторически музей в града.\r\nВенцеслав ИЛЧЕВ", "date": "2017.07.03", "title": "Кюстендил: За поредна година Община Дупница и институциите в града ще организират „Активно лято за децата”"}
{"url": "http://www.focus-news.net/news/2017/07/03/2411334/sofiya-bez-elektrozahranvane-e-chast-ot-selo-klisura.html", "text": "По данни на „ЧЕЗ Електроразпределение – София” без електрозахранване е част от с. Клисура, район Банкя, поради локална авария. Екип на дружеството е на място и работи за възстановяване на електрозахранването. Това съобщиха от пресцентъра на Столична община във връзка обилните валежи, придружени с градушки, през нощта и рано тази сутрин. \r\nНа 6 сигнала отреагират аварийни екипи на „Софийска вода”.", "date": "2017.07.03", "title": "София: Без електрозахранване е част от село Клисура"}
{"url": "http://www.focus-news.net/news/2017/07/03/2411341/denyat-3-yuli-v-balgarskata-istoriya.html", "text": "На 3 юли 2000 г. правителството на Иван Костов постига споразумение с Международния валутен фонд (МВФ), което трябва да даде възможност за повишаване на доходите, намаляване на данъците и замразяване цените на отоплението. На тази дата през 1877 г. българското Опълчение преминава р. Дунав в хода на Руско - турската освободителна война (1877 - 1878). На 3 юли 1895 г. в центъра на София е извършено покушение срещу министър-председателя Стефан Стамболов. Два дни по-късно той умира. На 3 юли са родени:  тракологът проф. Александър Фол, актьорът Стефан Гецов, писателят Славчо Чернишев, военният деец Петър Груев.На 3 юли умират:  писателят Андрей Гуляшки, писателят и преводач Цветан Стоянов.<i>2000 г. Правителството на Иван Костов постига споразумение с Международния валутен фонд (МВФ), което трябва да даде възможност за повишаване на доходите, намаляване на данъците и замразяване цените на отоплението. Международния валутен фонд (МВФ) е международна агенция, основана на конференцията в Бретън Уудс през 1945, със седалище във Вашингтон и с над 150 държави членки. Фондът осигурява валутни запаси, злато и специални права на тираж за стабилизиране на националните валутни курсове. Иван Костов е роден на 23 декември 1949 г. в София. Завършва средно образование в 18-то СПУ \"Кирил и Методий\" (СОУ \"Уилям Гладстон\") в София през 1967 г. Учи за летец в Селскостопанската авиация в гр. Кременчук, Украйна, 1974 г. Завършва специалност \"Политическа икономия\" в УНСС и \"Математическо моделиране на икономическите процеси\" в СУ \"Св. Климент Охридски\". Заема длъжността началник \"Планов отдел\" в Завода за преработка на хартия - София, 1979 г. В периода 1982- 1992 г. е старши асистент по политическа икономия в Техническия университет в София. От 1984 г. е доктор на икономическите науки, а от 1992 г. - доцент. Член е на Съвета на икономическите експерти на СДС от 1990 г. Избиран е за депутат в V?? Великото народно събрание, в ХХV?, в ХХV?? и в ХХV??? Народно събрание от Парламентарна група на СДС. Председател е на Комисията по икономическа политика в V?? ВНС. Иван Костов заема длъжността министър на финансите в коалиционното правителство на Димитър Попов в периода декември 1990 г. - октомври 1991 г. Същата длъжност - министър на финансите, заема и в правителството на СДС от ноември 1991 г. до декември 1992 г. Заместник-председател е на парламентарната група на СДС в ХХV?? Народно събрание (1993-1994 г.). Председател е на СДС от декември 1994 г. От 1997 г. до юни 2001 година е министър-председател на България. След загубата на ОДС на парламентарните избори през юни 2001 година напуска председателския пост в СДС. Член е на Националния изпълнителен съвет на СДС до 12 март 2002 г. От 2001 г. е народен представител от ОДС в ХХХ?Х Народно събрание. От 2004 г. е председател на партията \"Демократи за силна България\". Депутат е в XL Народно събрание.1975 г.  Народното събрание утвърждава Людмила Живкова за член на кабинета и председател на Комитета за изкуство и култура (КИК). На 1 юли същата година седмият пленум на Комитета я избира за председател на мястото на Павел Матев.1973 г. От 3 до 4 юли в София се провежда III конгрес на Съюза на архитектите в България. Съюзът на архитектите в България (САБ) е доброволна творческо-професионална организация на архитекти, независимо от дейността им. САБ е продължител на творческите традиции и приемник на Българското техническо дружество (основано през 1885 г.) и правоприемник на Българското инженерно-архитектно дружество (основано 1893 г.), на Дружеството на българските архитекти (основано 1926 г.), на Съюза на българските инженери и архитекти (основан 1937 г.) и на Научно-техническия съюз (за периода от основаването му 1949 г. до 1965 г.) - по отношение дейността на Дружество \"Архитектура\". САБ представлява своите членове и защитава техните творческо-професионални интереси пред държавни, общински и международни институции, юридически и физически лица.1970 г.  В периода 25 юни - 3 юли в София се провеждат българо-гръцки разговори и са подписани документи за свързване на енергийните системи на двете страни, за използване на водите на реките, протичащи през териториите на двете страни, и за туризма.1957 г. Създава се Българският автомобилен турингклуб (по-късно - Съюз на българските автомобилисти). Съюзът на българските автомобилисти е доброволна обществена организация с нестопанска цел на любители на автомобилизма, автотуризма, автомобилния спорт и картинга. Участва в разработването на нормативни актове и др. документи, свързани с автомобилизма, организира обучението и квалификацията на водачите на моторни превозни средства и др. От 1966 г. оказва и пътнотехническа помощ.1944 г. В хода на Втората световна война англо-американската авиация бомбардира Русе и село Чупрене.1941 г. На 2 и 3 юли са извършени масови арести на комунисти: до юли 1942 г. са арестувани около 1600 души.1932 г. В периода 26 юни - 3 юли в Белград се провежда турнира за ?? Балканска купа по футбол. България побеждава последователно Румъния (2:0), Югославия (3:2) и Гърция (2:1) и печели първо място.1929 г. От 3 до 6 юли се провежда анкета на социалистическите депутати Кръстьо Пастухов, Григор Чешмеджиев, Сотир Янев и Димитър Нейков за положението по сръбско-българската граница. Изложението им от 18 юли до Социалистическия работнически интернационал настоява за международна анкета по станалите инциденти. 1926 г.1929 г. Със закон е дадена концесия на Bulgarian Development Company Limited за производство и износ на бекон и продукти от свинско месо (свинската концесия).1905 г. Сключва се българо-сръбски договор за митнически съюз.1904 г. От 3 до 6 юли в София е проведен учредителен конгрес на Съюза на свещеническите братства под председателството на митрополит Максим Скопски.1895 г. В центъра на София е извършено покушение срещу Стефан Стамболов. Два дни по-късно той умира от раните си. Съпругата му Поликсения не позволява на княз Фердинанд да присъства на погребението. Стефан Стамболов е роден на 31 януари 1854 г. във Велико Търново. Образованието си започва в родния си град, по-късно учи в Одеската семинария (1870-1872 г.). Израства в обкръжението на революционери като Христо Иванов-Книговезеца, Отец Матей Преображенски, Христо Караминков - Бунето и участвува в почти всички прояви на борбата за политическа независимост през 70-те години на Х?Х в. - член е на Българския революционен централен комитет (БРЦК) в Букурещ и в Гюргево, изпълнява важна роля в подготовката на Старозагорското (1875 г.) и на Априлското въстание (1876 г.). След 1880 г. става подпредседател, а и председател на Народното събрание. В периода 1888-1894 г. е министър-председател. Допринася за Съединението на Княжество България и Южна Румелия. Участва е контрапреврата през 1886 г. Стефан Стамболов провежда ярко изразена националистична политика, способства за укрепване на дипломацията, на икономиката и на държавническата мощ на България. Влиза в конфликт с царска Русия и княз Фердинанд.1894 г. В периода 3 - 7 юли се провежда първият конгрес на Българската работническа социалдемократическа партия (БРСДП), който се явява и учредителен. На него се сливат Българската социалдемократическа партия и Българския социалдемократически съюз. Разединени, двете партии и особено БСДС стигат до заключението, че не могат да постигнат желаното от тях влияние в обществено-политическия живот на страната. Поради това именно съюзистите са тези, които първи повдигат въпроса за обединение с партистите (привържениците за БСДП). Първоначално Димитър Благоев (на снимката) и неговите последователи не са склонни да приемат направеното им предложение за обединение на двете партии. Впоследствие обаче се съгласяват с него и на 10 февруари 1894 г. е подписано съглашение между БСДП и БСДС за сливането им в една обща партия, наречена БРСДП. По-късно Димитър Благоев преценява направената в тази насока стъпка като голяма грешка, тъй като бившите съюзисти отдалечават още повече своите разбирания от схващанията на партистите, които строго се придържат към учението на К. Маркс и Фр. Енглес и техните ученици - лидерите на Втория интернационал К. Кауцки, В. Плеханов, Авг. Бебел, Жул Гед и др. Между двете бивши течения изникват остри разногласия по редица въпроси от организационно и идейно естество - за мястото и ролята на демократическия централизъм, за мястото и ролята на печата и особено много - за социалната среда на партията и чии интереси ще защитава тя. Превес получават привържениците на бившите партисти. От 1897 г. Димитър Благоев започва издаването на теоретичния орган на партията - сп. \"Ново време\", а неговите най-близки съратници участват в редактирането на печатните органи на БРСДП - в. \"Социалист\" (1894 г.-1897 г.) и в. \"Народ\" (1897 г.-1898 г.). От есента на 1897 г. започва да излиза в. \"Работнически вестник\". От 1898 г. този вестник става и печатен орган на партията. Привържениците на съюзистите след ранната смърт на Сл. Балабанов се групират около Я. Сакъзов. Той и някои от неговите съмишленици, като Е. Дабев, К. Бозвелиев и др., участват години, както в централното ръководство на БРСДП, така и в нейните печатни издания. Въпреки това в противовес на партийния устав Я. Сакъзов предприема издаването на ново списание, наречено \"Общо дело\". Всички опити за помирение между двете течения в края на XIX и началото на ХХ в. остават напразни и през лятото на 1903 г. се стига до разцепление в редовете на БРСДП. Образуват се две самостоятелни политически организации, които носят едно и също име - БРСДП, които се определят като \"тесни\" и \"широки\".1882 г. С княжески указ е разформирована жандармерията и вместо нея е създаден драгунски корпус начело с подполковник Лонгвенов, организиран в 9 драгунски окръжия, съществувал до септември 1883 г.1877 г. В хода на Руско-турската война (1877 - 1878) Българското опълчение преминава река Дунав. Българското опълчение е самостоятелна българска доброволческа войска, която взима участие на страната на руската армия. Инициатор за нейното създаване е руският генерал Р. А. Фадеев, който намира подкрепа от Българското централно благотворително общество и славянските благотворителни комитети в Русия. Те закупуват със свои средства 12 оръдия и голям брой пушки и патрони, и ги предоставят на българските опълченци. Началото на Българското опълчение се поставя на 13 ноември 1876 г. в Кишинев (Молдова). В него са привлечени главно български доброволци, които взимат участие в националноосвободителната борба и в Сръбско-турската война (1876). Според плана на руското командване, от октомври 1876 г., първоначалното предназначение на Българското опълчение е да служи като \"Пеши конвой на главнокомандващия княз Николай Николаевич\". Най-напред са създадени три дружини. Записването на доброволци не престава и до обявяването на войната. На 17 април 1877 г. Пешият конвой е реорганизиран в Българското опълчение и за негов командир е определен руският ген. Н. Столетов. Под ръководството на руски офицери на служба в руската армия, българските опълченци трябва да преминат и известна военна подготовка. На 6 май 1877 г. жителите на гр. Самара им подаряват бойно знаме, което е връчено на 3. опълченска дружина. От Кишинев военната подготовка на опълченците продължава в Плоещ. Българското опълчение е включено в състава на Предния отряд, командван от ген. Й. В. Гурко. Участва в боевете при Велико Търново, Стара Загора и Шипка. Българските опълченци проявяват голям героизъм при отбраната на Шипченския проход (9 - 11 август 1877 г.). Въпреки многократно превишаващата ги османска войска заедно с руските войници те не допускат армията на Сюлейман паша да премине Балкана и да се прехвърли в Северна България. В края на декември същата година взимат участие и в боевете при Шипка и Шейново, където е разбита армията на Вейсел паша. След подписването на Санстефанския договор (1878) Българското опълчение е отделено от състава на руската армия и става основа за изграждането на новата българска войска.На тази дата са родени:1933 г.  Роден е проф. Александър Фол (1933 - 2006). Той е историк-траколог, филолог, доктор на науките. Бил е министър на просветата в периода 1980 - 1986 г. Основател и пръв директор на Института по тракология при БАН. Основател на Националната гимназия за древни езици и култури в София през 1977. От 1980 г. е председател на Международния комитет по тракология към Международната асоциация за проучвания на Европейския югоизток и главен секретар (от 1988 г.) на Международния съвет за индоевропейски и траколожки изследвания. Автор е на: \"Политическа история на траките\", \"Тракийски орфизъм\", \"Тракийска култура\", \"Казано и премълчано\" и др. Умира на 1 март 2006 г. в София.1932 г. &gt; Роден е Стефан Гецов - български драматичен и филмов актьор. От 1955 г. е в Националния драматичен театър. Негови роли в театъра са: Отело (\"Отело\" от У. Шекспир), Дмитрий (\"Братя Карамазови\" по Ф. М. Достоевски), Македонски (\"Хъшове\" от И. Вазов), Големанов (\"Големанов\" от С. Л. Костов); роли в киното: Иван Шишман от едноименния филм, Г. Димитров в \"Наковалня или чук\". Умира на 10 октомври 1996 г. в София.1924 г. Роден е Славчо Чернишев - български писател. Учи славянска филология и философия в Софийски университет \"Св. Климент Охридски\" в периода 1945 г. - 1951 г. Работи като коректор и технически уредник в издателство \"Наркоиздат\" (1945 г.), уредник на сп. \"Жената днес\" и в-к \"Стожер\" (1946 г.). Драматург на радиотеатъра при Радио София, член е на сценаристката комисия и завеждащ редактор \"Реклама и пропаганда\" при Българска кинематография (1957 г. - 1950 г.). Редактор е във в-к \"Литературен фронт\" за периода 1952 г. - 1953 г., завежда литературен отдел във в-к \"Народна култура\" (1953 г.). От 1954 г. живее в Созопол. Член е на Съюза на българските писатели. Публикува за пръв път стихотворение през 1941 г. в сп. \"Българска реч\". Автор е на съчиненията: \"Земя и небе\" (1952 г.), \"Поема за летеца\" (1954 г.), \"Зад синия далечен океан\" (1955 г.), \"Неспокойно сърце\" (1955 г.), \"Вятърната мелница\" (1957 г.), \"Морето\" (1957 г.), \"Капитан Леванти\" (1960 г.), \"Созополски разкази\" (1963 г.), \"Стихове\" (1965 г.), \"Ветрове, пясъци и звезди\" (1966 г.), \"Стихотворения\" (1966 г.), \"Отвъд хоризонта\" (1968 г.), \"Корабни дневници\" (1972 г.), \"Лунните острови\" (1980 г.) и др. Умира на 30 юни 2000 г. в София.1855 г. Роден е Петър Димитров Груев - военен деец, генерал-лейтенант. Започва образованието си в Южнославянския пансион на Т. Минков в гр. Николаев, след което постъпва във Военно училище в Санкт Петербург. Участва в Руско-турската освободителна война 1877 г.-1878 г., след което завършва артилерийска академия в Русия. Постъпва на служба в българската армия и като офицер участва в Сръбско-българската война през 1885 г. Отличава се в сраженията при Сливница и Пирот. След войната е назначен за началник на Военното училище в София. Взема ръководно участие при детронирането на княз Александър I Батенберг от българския престол (9 август 1886 г.), след което е обявен за главнокомандващ българските войски. Поради неуспеха на преврата е принуден да емигрира в Румъния, откъдето продължава борбата си срещу Регентството (1886 г.-1887 г.) и първия стамболовистки режим (1887 г.-1894 г.). По-късно постъпва на служба в руската армия, в която впоследствие получава генералски чин. След Октомврийската революция (1917 г.) работи в различни учреждения и предприятия в гр. Тула. Умира на 9 февруари 1942 г.На тази дата умират:1995 г. Умира писателят Андрей Гуляшки (1914 - 1995). Той е роден на 7 май 1914 г. в с. Раковица, Видинско. След 9 септември 1944 г. е редактор в редица издания: главен редактор е на сп. \"Пламък\" (1956 - 1966), директор е на Народния театър, главен редактор на сп. \"Съвременник\" (1972 - 1973), секретар на Съюза на българските писатели (1956 - 1962), заместник-председател на Съюза на българските писатели. През последните години от живота си твори в Сопот. Белетристичното му творчество е обвързано с философска проблематика. Автор е на съчиненията: \"Дон Кихот от Селвеция\" (1936), \"Жени\" (1938), \"Смъртна присъда\" (1940), \"МТ станция\" (1950), \"Село Ведрово\" (1952), \"Златното руно\" (1958), \"Приключенията на Авакум Захов\" (1962), \"Седемте дни на нашия живот\" (1964), \"Малка нощна музика\" (1965), \"Романтична повест\" (1970), \"Скитник броди по света\" (1982), \"Краят на Лалелия\" (1987) и др.1971 г. Умира Цветан Савов Стоянов - български преводач, критик, писател. Той е роден на 28 януари 1930 г. в София. Завършва гимназия в София през 1947 г. и школата по журналистика през 1954 г. През 1970 г. защитава дисертация на тема \"Идеи и мотиви на отчуждението в западната литература от средата на ХVIII в. до средата на ХIХ в.\". Член е на Съюза на българските писатели. Превежда и издава произведенията на Шели, Гамзатов, Байрон, Дикинсън, Суифт, Стайнбек, Колдуел, Брейн, Харпър, Шекспир, Б. Шоу и др. Завършва и право в Софийски университет \"Св. Климент Охридски\" през 1952 г. В периода 1953 г. - 1955 г. работи в Българската телеграфна агенция (БТА). За една година (1955 г. - 1956 г.) е литературен сътрудник във в-к \"Земеделско знаме\". В периода 1961 г.-1963 г. е редактор в отдел \"Критика\" на сп. \"Септември\", а след това във в-к \"Литературен фронт\" (1967 г.-1969 г.). От 1969 г. е научен сътрудник в Института за съвременни социални теории. Автор е на съчиненията: \"Ние и Арчи. Екскурзоводска история\" (1961 г.), \"Над твоя дом спокойствие\" (1967 г.), \"Нишките, които се прекъсват\" (1967 г.), \"Мъдростта на древните митове\" (1968), \"Изключителната биография на Буди Будев. Роман\" (1969 г.), \"Броселиандовата гора\" (1973 г.), \"Идеи и мотиви на отчуждението в западната литература\" (1973 г., в 3 т.), \"Геният и неговият наставник\" (1978 г.), \"Невидимият салон\" (1978 г., в 2 т.), \"Отчуждението\" (1988 г.), \"Избрано и непубликувано\" (1994 г.). За изготвянето на историческата справка на Агенция \"Фокус\" са използвани следните източници: Енциклопедия \"България\" - Издателство на БАН, 1982 г.; Енциклопедия \"Британика\" (2004 г.); Большая Советская Энциклопедия (1970 г.); Фамилна енциклопедия \"Larousse\"; История на Българите - Късно средновековие и Възраждане - Издателство \"Знание\" ЕООД, Книгоиздателска къща \"Труд\", 2004 г.; История на Българите - От древността до края на XVI век - Издателство \"Знание\" ЕООД, Книгоиздателска къща \"Труд\", 2003 г.; История на Българите - Българската дипломация от древността до наши дни - Издателство \"Знание\" ЕООД, Книгоиздателска къща \"Труд\", 2003 г.;  История на България по дати - Книгоиздателска къща \"Труд\", 2003 г.;Български традиционен календар - БАН, Издателство Вион, 2002 г.; История на Балканите XIV - XX век - Издателска къща \"Хермес\", 2002 г.; Българска военна история - БАН, 1989 г.; История на войните в дати - Издателска къща \"Емас\", 2001 г.; История на Русия - Книгоиздателска къща \"Труд\", 2002 г.; История на Османската империя - Издателство \"Рива\", 1999 г.; Българска енциклопедия, БАН, Книгоиздателска къща \"Труд\", 2003 г.; Исторически бюлетин - на \"The New York Times\"; Исторически бюлетин - на \"The History Channel\"; Исторически бюлетин - на \"World of Quotes\"; Исторически архив на Агенция \"Фокус\" - отдел \"Архив и бази данни\" и други. ", "date": "2017.07.03", "title": "Денят 3 юли в българската история"}
{"url": "http://www.focus-news.net/news/2017/07/03/2411343/stara-zagora-prodalzhavat-redovnite-priemni-dni-za-grazhdani-koito-provezhdat-narodnite-predstaviteli-ot-pp-gerb.html", "text": "Продължават редовните приемни дни за граждани, които провеждат народните представители от ПП ГЕРБ – Стара Загора. Това съобщиха от пресцентъра на ПП ГЕРБ. \r\nДнес в офиса на партията на бул. „Митрополит Методий Кусев”, 5 в Стара Загора от 9.00 до 11.00 часа с гражданите ще се срещне Радостин Танев.\r\nРедовни приемни дни в общините от областта ще има и областният координатор на ГЕРБ Пламен Йорданов.\r\nВ Стара Загора той ще се среща с граждани всеки първи понеделник от месеца от 14.00 часа в офиса на партията в града. \r\nЗа записвания и повече информация - 042/ 635 197, 0885 023 919 - технически сътрудник Ивелина Андреева.", "date": "2017.07.03", "title": "Стара Загора: Продължават редовните приемни дни за граждани, които провеждат народните представители от ПП ГЕРБ"}
{"url": "http://www.focus-news.net/news/2017/07/03/2411344/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата на 3 юли, съобщиха от дружеството. В понеделник във връзка с подмяна на сградно водопроводно отклонение на бул. „Черни връх“, кв. „Лозенец“, се налага спиране на водоподаването от 10:00  до 19:00 часа на клиентите на „Софийска вода”, живеещи в на бул. „Черни връх“ от №6 до №14. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Черни връх“ №12.\r\nВ понеделник във връзка с пресвързване на сградно водопроводно отклонение на ул. „Панайот Пипков“, кв. „Драгалевци“, се налага спиране на водоподаването от 9:30  до 19:30 часа на клиентите на „Софийска вода”, живеещи в района на: ул. „Вера Недкова“, ул. „Наум“, ул. „Панайот Пипков“, ул. „Ябълкова градина“, ул. „Свети Горазд“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Наум“ ъгъла с ул. „Горски синчец“.\r\nВ понеделник във връзка с реконструкция на уличен водопровод на бул. „Рожен“, кв. „Илиянци“, се налага спиране на водоподаването от 9:00 до 21:00 часа на клиентите на „Софийска вода”, живеещи в района на: по бул. „Рожен“ от ул. „Жасмин“ до ул. „Братия“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Рожен“ на площада пред кметството.", "date": "2017.07.03", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/07/03/2411335/nimh-preduprezhdenie-za-gramotevichni-buri-i-obilni-valezhi-e-obyaveno-za-25-oblasti-v-stranata.html", "text": "Предупреждение за гръмотевични бури и обилни валежи е обявено за 25 области в страната, сочи справка на сайта на Националния институт по метеорология и хидрология (НИМХ) при БАН. В 10 области в страната важи оранжев предупредителен код. Това са областите Видин, Враца, Монтана, Плевен, Ловеч, Велико Търново, Габрово, Русе, Търговище и Разград. Там се очакват силни гръмотевични бури, значителни валежи и градушки. Очаквани количества валежи са 35 - 65 мм за 12 часа. При тази степен на предупреждение са възможни наводнения на имоти и в транспортната мрежа, прекъсвания в електроснабдяването, комуникациите и водопреносната мрежа. Възможно е да се наложи частична евакуация. Възможни са внезапни наводнения, пориви на вятъра и градушки и мълнии, които могат да нанесат поражения върху сградите. Съществува опасност при шофирането заради намалена видимост и аквапланинг. \r\nЖълт код за гръмотевични бури и обилни валежи е обявен в областите Силистра, Шумен, Варна, Бургас, Сливен, Ямбол, Кърджали, Хасково, Стара Загора, Пловдив, Пазарджик, Смолян, Софийска област, София-град и Перник. В тези области също се очакват силни гръмотевични бури, значителни валежи и градушки, но в по-малки количества - до 35 мм за 12 часа.", "date": "2017.07.03", "title": "НИМХ: Предупреждение за гръмотевични бури и обилни валежи е обявено за 25 области в страната"}
{"url": "http://www.focus-news.net/news/2017/07/03/2411345/dobrich-detskata-mlechna-kuhnya-podnovyava-deynostta-si.html", "text": "Приключи мащабният ремонт на Детската млечна кухня в Добрич и от днес се подновява нейната работа. Това съобщиха от пресцентъра на Община град Добрич. Общият размер на инвестицията е 39 000 лв., от които 27 000 лв. бяха осигурени от американската компания „Есетере“ ЕООД и 12 000 лв. собствени средства на Общината. Компанията е партньор на Община Добрич в много начинания. С дарението е извършен цялостен ремонт на помещението „Топла кухня“ и прилежащия коридор. Сменени са ел. и ВИК инсталациите, извършена е цялостна подмяна на стенната облицовка (фаянс), поставена е подова настилка - гранитогрес. Монтирана е нова кухненска аспирация, закупено е кухненско оборудване, включващо четири мивки, шкаф за конвектоматите, 3 работни маси и един сладкарски конвектомат, с който ще се разнообразят десертите на децата от по – голямата група. Сменени са вратите, които са били напълно амортизирани. Закупен е нов радиатор и са поставени нови тръби на газовата инсталация. С тази инвестиция ще се подобри изцяло работната среда и ще се даде възможност на служителите да работят в комфортни условия. \r\nДетската кухня функционира като специализирано спомагателно звено в системата на детското здравеопазване и се помещава в жилищна сграда построена през 1972 г. Разположена е на площ 432 кв. м. Сградата не е ремонтирана с такива мащаби от 45 години. През 2003 е газифицирана, а през 2012 г. са правени козметични ремонти. \r\nДетската млечна кухня приготвя и предоставя здравословна и разнообразна храна за деца на възраст от 10 месеца до 3 годишна възраст. От услугата се възползват около 400 деца. Храната отговаря по качествен състав и технологична обработка на възрастовите особености на детския организъм.Хранителния режим, който се осигурява, гарантира нормалното развитие на децата. Цената на купона за обяд е на стойност 1,80 лв. От 11 май 2017 година Община Добрич стартира и с услугата „Доставка до адрес“ на цена 2,80 лв., която има положителен отзвук сред родителите. Доставката до желания адрес осигурява спокойствие и удобство и спестява повече време на родителите, което те могат да прекарат с децата си.", "date": "2017.07.03", "title": "Добрич: Детската млечна кухня подновява дейността си"}
{"url": "http://www.focus-news.net/news/2017/07/03/2411336/sled-chastichnite-kmetski-izbori-v-chetiri-naseleni-mesta-gerb-pecheli-v-dve-a-dps-i-initsiativen-komitet-v-po-edno-obzor.html", "text": "Частични кметски избори се проведоха в четири населени места в страната. Според окончателните данни в Общинските избирателни комисии ГЕРБ печели на две места - в ивановското село Тръстеник и септемврийското село Бошуля, ДПС - в община Антоново, а Инициативен комитет - в димитровградското село Ябълково. \r\nКандидатът на ГЕРБ Христина Венчева печели частичните кметски избори в село Бошуля, община Септември, област Пазарджик с 361 действителни гласа. Втори в кметската надпревара остава кандидатът на БСП Любен Христосков, който беше четири поредни мандата кмет на селото. Той се яви на изборите, след като през март подаде молба за напускане на поста тъй като с решение на ВАС бе възстановен на работа в системата на МВР. \r\nГЕРБ печели изборите и в село Тръстеник, община Иваново, област Русе. Кандидатът на ГЕРБ Атанас Атанасов e получил 345 действителни гласа. До частични избори в село Тръстеник се стигна заради настъпилата смърт на избрания за кмет на 26 октомври 2015 година Валентин Иванов Великов.\r\nКандидатът на ДПС Хайредин Мехмедов печели частичните кметски избори в Община Антоново, област Търговище с 1907 действителни гласа. До изборите в Антоново се стигна, след като в началото на април ОИК – Антоново прекрати предсрочно правомощията на кмета на Община Антоново Танер Али поради избирането му за народен представител в 44-то Народно събрание.\r\nИздигнатият от Инициативен комитет Костадин Атанасов спечели изборите в село Ябълково, община Димитровград, област Хасково с 369 действителни гласа. До провеждането на частичен вот се стигна след като Общинската избирателна комисия в Димитровград предсрочно прекрати пълномощията на кмета Антон Илиев, за когото проверка установи, че е бил вписан в Търговския регистър като член на Управителния съвет на земеделска кооперация в селото, което нарушава закона. Антонов бе първоначалният кандидат на ГЕРБ за кметския пост, но поради внезапната му смърт в началото на юни, регистрацията му бе заличена, а ГЕРБ издигна като свой кандидат в надпреварата временноизпълняващия длъжността на кмет Вангел Попов.", "date": "2017.07.03", "title": "След частичните кметски избори в четири населени места, ГЕРБ печели в две, а ДПС и Инициативен комитет - в по едно (ОБЗОР)"}
{"url": "http://www.focus-news.net/news/2017/07/03/2411348/montana-narodnite-predstaviteli-ot-gerb-dilyan-dimitrov-i-irena-dimova-organizirat-priemna-za-grazhdani-v-obshtina-berkovitsa.html", "text": "Народните представители от ГЕРБ в 12-и МИР – Монтана Дилян Димитров и Ирена Димова организират приемна за граждани в община Берковица от 11.00 – 13.00 часа. Това съобщиха от пресцентъра на партията. Приемната ще се проведе в офиса на ПП ГЕРБ в град Берковица на ул. „Кирил и Методий“ № 7\r\nЗаписвания на тел.0953 88 433, 0884 800 268", "date": "2017.07.03", "title": "Монтана: Народните представители от ГЕРБ Дилян Димитров и Ирена Димова организират приемна за граждани в община Берковица"}
{"url": "http://www.focus-news.net/news/2017/07/03/2411350/denyat-3-yuli-v-svetovnata-istoriya.html", "text": "2013 г. \r\nАрмията на Египет отстранява от власт президента Мохамад Морси след няколко дневни масови протести.2011 г. \r\nНа парламентарните избори в Тайланд побеждава опозиционната партия За таи, получавайки 263 от 500 места в Камарата на представителите.1966 г. \r\nФранция провежда опити с атомна бомба на атола Муруруоа.1962 г. \r\nСлед продължителна колониална война, френският президент Шарл де Гол провъзгласява независимостта на Алжир от Франция. Алжир е демократична република, намира се в Северна Африка и заема териториална площ приблизително около 2 381 000 кв. км. Населението на страната е около 28 200 000 жители. Етническият състав е от бербери, араби и европейци. Столица на Алжир е гр. Алжир. Официалният език е арабски. Паричната единица е алжирски динар. Законодателният орган в страната е Националният консултативен съвет. През III в. пр. Хр. на територията на днешен Алжир е основана държавата Нумидия. От I в. пр. Хр. до V в. е под римска власт. През VII в. държавата е завоювана от арабите, след което е поставено начало на ислямизацията. От ХVI в. става владение на Османската империя. В периода ХVII – ХVIII в. поради слабата централна власт на империята Алжир е фактически независима феодална държава начело с местен управител. През юли 1830 г. френски войски завземат гр. Алжир; през 1857 г. е напълно покорена от Франция. През 1954 г. Бен Бела основава Фронта за национално освобождение, обявил се за временно правителство на Алжирската република (1958). През 1959 г. ген. Дьо Гол обявява правото на Алжир за самоопределение. Алжир е член на Лигата на арабските държави от 1962 г. Същата година става член и на ООН.1949 г. \r\nБомбардировачът „Енола Гей”, хвърлил атомната бомба над Хирошима, постъпва като експонат в музея в Смитсъновия университет.\r\n1948 г.1949 г. \r\nАлбания прогонва всички граждани на Югославия.1928 г. \r\nВ САЩ са пуснати в продажба първите телевизионни приемници. Цената им е 75 долара.1908 г. \r\nВ Ресенския османски гарнизон в Македония избухва Младотурската революция на комитета \"Единение и напредък\". На 5 юли младотурците публикуват обръщение към българите в Охридско за съдействие с обещание за равноправие. Дадена е политическа амнистия и са освободени около 1500 българи.\r\nКомитетът \"Единение и напредък\" е организация на младотурците. Основана е през 1889 г. в Цариград. Поставя си за задача събарянето на абсолютистичния режим на султан Абдул Хамид II (на снимката) и заменянето му с конституционно-парламентарен, а във външнополитически план – премахване на зависимостта на Турция от Великите сили и възвръщане на някогашното и величие. От 1907 г. ролята на централно ръководство поема Солунският клон на комитета. Под ръководството на комитета се извършва Младотурската революция 1908 г. След поемането на управлението на страната комитетът се преустройва в политическа партия, която постепенно се преориентира към предишния политически курс на султана както във външнополитически, така и във вътрешнополитически план. Бързо забравя за обещаните права на немюсюлманското население в империята, сред което са и българите от Тракия и Македония. След разгрома на Турция в Първата световна война (1914-1918 г.) комитетът се саморазпуска, но отделни негови дейци продължават участието си в политическия живот на страната. Поради враждебното им отношение към кемалистите през 1926 г. се слага край на тяхната дейност.\r\nМладотурска революция (1908 г.) е извършена в Османската империя от Комитета \"Единение и напредък\". Първи въстава гарнизонът в Ресен, последван от гарнизоните в Битоля и Одрин. Безсилен да се справи с положението, султан Абдул Хамид II обявява на 23 срещу 24 юли, че възстановява конституцията от 1876 г. и съгласието си за провеждане на избори за парламент. Привлечени от измамните лозунги на младотурците за равенство на народите в Османската империя, без оглед на тяхната езикова и религиозна принадлежност, на тяхна страна минават и някои чети на ВМОРО, които слизат от планините и се саморазпускат. Те участват заедно с младотурците в потушаването на държавния преврат от април 1909 г., след който следва и детронирането на султан Абдул Хамид II. Осигурили си цялата държавна власт, младотурците бързо забравят дадените обещания и по отношение на българското население в европейските предели на империята продължават старата султанска политика. Това довежда до охлаждане на отношенията им с ВМОРО и четите и отново излизат в планините, за да доведат до край борбата си за освобождение от османското владичество.1886 г. \r\nКарл Бенц от Манхайм показва в действие своя пръв автомобил, като развива с него скорост от 16 км/ч.1866 г. \r\nПо време на Австро-пруската война между пруската и австрийската армии до града Кьонигрец (днес Храдец Кралове, Чехия) се състои Кьонигрецкото сражение. Пруската войска под командването на Х. Молтке – Старши (221 000 души, 924 оръдия) с концентрични удари на 3 армии разгромява австро-саксонските войски, командвани от ген. Л. Бенедек (215 000 души, 770 оръдия). Австрия се принуждава да сключи Пражкия мир.1863 г. \r\nЗавършва битката при Гетисбърг. Тя е решаващото сражение от Гражданската война в САЩ, в което побеждава армията на Севера.1819 г. \r\nВ Ню Йорк е открита първата в Америка спестовна банка.1790 г. \r\nВ Париж маркиз Кондорсе за първи път поставя въпроса за гарантиране граждански права на жените.1775 г. /", "date": "2017.07.03", "title": "Денят 3 юли в световната история"}
{"url": "http://www.focus-news.net/news/2017/07/03/2411349/gazeta-express-prezidentite-na-kosovo-i-sarbiya-shte-provedat-sreshta-v-bryuksel.html", "text": "Държавният глава на Сърбия Александър Вучич и косовският президент Хашим Тачи ще проведат в Брюксел среща, домакин на която ще бъде Върховният представител на Европейския съюз по въпросите на външните работи и политиката на сигурност Федерика Могерини, припомня прищинският вестник Gazeta Express.\r\nРазговорите ще се състоят в понеделник, 3 юли, веднага след двустранните преговори в Дубровник в рамките на форума на Процеса за сътрудничество в Югоизточна Европа.\r\nСъгласно съобщението, разпространено от офиса на Могерини, двамата държавни глави ще обменят мнения за продължаване на диалога за нормализиране на отношенията между Белград и Прищина, както и за по-широкото развитие в региона на Западните Балкани.Тереза Герова", "date": "2017.07.03", "title": "Gazeta Express: Президентите на Косово и Сърбия ще проведат среща в Брюксел"}
{"url": "http://www.focus-news.net/news/2017/07/03/2411352/blagoevgrad-pochistvane-i-dezinfektsiya-na-rezervoarite-i-vodoprovodnata-mrezha-se-izvarshva-v-5-naseleni-mesta-v-oblastta.html", "text": "Почистване и дезинфекция на резервоарите и водопроводната мрежа се извършва в 5 населени места в областта. Това съобщи за Радио „Фокус“ – Пирин Зоя Драгова, технически секретар във „Водоснабдяване и канализации“ ЕООД – Благоевград. Почистването се извършва по предварителен график. \r\nОт днес се почистват резервоарите в село Горно Церово, Община Благоевград и ще продължат до 17.00 часа на 4 юли. От 08.00 часа тази сутрин е започнало почистване и дезинфекция в село Буков, община Гоце Делчев. От днес започва почистване в с. Баня, община Разлог. Действия по почистване са предприети е ниската час на Банско и ще продължат до 4 юли. Почистване и дезинфекция започнаха в Якоруда.\r\nЗоя Драгова отбеляза, че в посочения период, изброените населени места ще бъдат с нарушено водоподаване и водата няма да бъде годна за питейни нужди.\r\nЛора КАЛЧЕВА", "date": "2017.07.03", "title": "Благоевград: Почистване и дезинфекция на резервоарите и водопроводната мрежа се извършва в 5 населени места в областта"}
{"url": "http://www.focus-news.net/news/2017/07/03/2411354/sofiya-vavezhda-se-vremenna-organizatsiya-na-dvizhenieto-za-rekonstruktsiya-na-vodoprovod-i-kanalizatsiya.html", "text": "Въвежда се временна организация на движението за реконструкция на водопровод и канализация по южното пътно платно на бул. „Сливница“ при ул. „Антим I“. Това съобщиха от пресцентъра на Столична община. От днес до 24.00 часа на 26 юли се забранява влизането на пътни превозни средства по две ленти от северната част на южното пътно платно на бул. „Сливница” между ул. „Отец Паисий“ и ул. „Антим I“ и се закрива BUS лентата на бул. „Сливница” между ул. „Отец Паисий“ и ул. „Софроний Врачански“. \r\nДвижението на превозни средства ще се извършва в южните две ленти от южното пътно платно на бул. „Сливница” между ул. „Отец Паисий“ и ул. „Антим I“.", "date": "2017.07.03", "title": "София: Въвежда се временна организация на движението за реконструкция на водопровод и канализация"}
{"url": "http://www.focus-news.net/news/2017/07/03/2411342/ekathimerini-generalniyat-sekretar-na-oon-mozhe-otnovo-da-se-prisaedini-kam-pregovorite-za-kipar.html", "text": "Генералният секретар на ООН Антониу Гутериш може да се завърне в швейцарския курорт Кран Монтана, за да даде нов тласък на преговорите за Кипър, пише гръцкото електронно издание Ekathimerini.\r\n„Турската страна разполага с информация, че Антониу Гутериш ще се върне в швейцарския курорт, за да вземе участие в дискусията в понеделник“, твърди източник от турската делегация. \r\nГутереш напусна Кран Монтана в сутрешните часове на събота, след като предотврати назряваща криза и успя да върне гръцката и турската страна на масата за преговори, последвани от работна вечеря с ръководителите на всички шест делегации, участващи в дискусиите.Тереза Герова", "date": "2017.07.03", "title": "Ekathimerini: Генералният секретар на ООН може отново да се присъедини към преговорите за Кипър"}
{"url": "http://www.focus-news.net/news/2017/07/03/2411356/smolyan-narodnite-predstaviteli-ot-gerb-d-r-daniela-daritkova-i-d-r-krasimir-sabev-shte-provedat-priemen-den.html", "text": "Народните представители от ПП ГЕРБ д-р Даниела Дариткова и д-р Красимир Събев ще проведат приемен ден в Смолян. Това съобщиха от пресцентъра на ПП ГЕРБ. Срещата ще се състои от 17:00 до 18.00 часа в офиса на партията в областния град на бул. „България“, 14. \r\nЗа да може да се запознаят обстойно с проблемите на гражданите, депутатите молят всички жалби, сигнали и мнения да бъдат представяни в писмен вид. \r\nТелефон за записвания: 0884 800 259.", "date": "2017.07.03", "title": "Смолян: Народните представители от ГЕРБ д-р Даниела Дариткова и д-р Красимир Събев ще проведат приемен ден"}
{"url": "http://www.focus-news.net/news/2017/07/03/2411358/veliko-tarnovo-preskonferentsiya-po-povod-letniya-sezon-na-balgarskite-operni-teatri-stsena-na-vekovete-2017-shte-se-sastoi-v-sgradata-na-obshtinata.html", "text": "Пресконференция по повод предстоящото второ издание на Летен сезон на българските оперни театри „Сцена на вековете” - 2017 ще се състои в 13.00 часа в Зала 302 на Община Велико Търново, съобщиха от пресцентъра на Общината. Ще присъстват директорите и представители на държавните опери във Варна, Бургас, Пловдив, Стара Загора, Русе, както на МДТ „Константин Кисимов”.", "date": "2017.07.03", "title": "Велико Търново: Пресконференция по повод Летния сезон на българските оперни театри „Сцена на вековете” - 2017 ще се състои в сградата на Общината"}
{"url": "http://www.focus-news.net/news/2017/07/03/2411355/anton-nalbantov-bchk-mezhdu-70-i-80-ot-udavyaniyata-v-stranata-stavat-vav-vatreshni-vodoemi-neohranyaemi-vodni-obekti.html", "text": "Между 70 и 80% от удавянията в страната стават във вътрешни водоеми – неохраняеми водни обекти, останалите 20% са на морските плажове. Това каза в сутрешния блок „Добро утро, България“ на Радио „Фокус“ Антон Налбантов, директор на Водноспасителната служба към Българския червен кръст. Той обясни кои са основните опасности при плуване в река. „Реките са местата, където се случва най-големият брой удавяния всяка година. Това са особено опасни места, тъй като теченията на реките рязко се променят на завои, на места с препятствия, което е опасно за плувците с недобри умения. Освен това, рязко се променя релефът на дъното – появяват се изведнъж дълбоки места. Много често в реките има затлачвания от тиня и подводни растения, в които може да се заплете плуващият“, обясни Налбантов. Той препоръча тези места да се избягват като място за къпане и прохлада, защото много от случаите завършват трагично. \r\nИнцидентите при водни спортове са почти изключени, тъй като фирмите, които организират подобни забавления, взимат необходимите мерки, каза още Антон Налбантов.", "date": "2017.07.03", "title": "Антон Налбантов, БЧК: Между 70 и 80% от удавянията в страната стават във вътрешни водоеми – неохраняеми водни обекти"}
{"url": "http://www.focus-news.net/news/2017/07/03/2411346/faz-parvi-sblasatsi-mezhdu-politsiya-i-protestirashti-sreshtu-g-20-v-hamburg-lyutiv-sprey-aresti-i-raneni.html", "text": "Спорът за палатковия лагер на противниците на Г-20 доведе до първи сблъсъци между полиция и активисти в северния ханзейски град Хамбург, съобщава германският национален ежедневник Die Frankfurter Allgemeine Zeitung. \r\nОрганизаторите съобщават, че в късните часове на неделя правоохранителните органи са употребили лютив спрей срещу протестиращи в най-малко два от случаите на „актове на съпротива\". Един човек е арестуван, поясниха от полицията. Активистите пък на свой ред заявиха, сред тях вече има ранени.\r\nПротивниците на политиката на „групата на двайсетте“ издигнаха палатков лагер на около три метра от центъра на Хамбург, след като Административният съд им даде разрешение. Въпреки това полицията забрани на активистите престоя в лагера им и увери, че решението на магистратите ще бъде върнато за преразглеждане. \r\n С мащабна демонстрация в неделя противниците на политиката на Г-20 поставиха началото на протестен маратон в северния германски град, насочен срещу провеждането на срещата на високо равнище на лидерите от Г-20, която ще се проведе на 7 и 8 юли, припомнят от редакцията.Тереза Герова", "date": "2017.07.03", "title": "FAZ: Първи сблъсъци между полиция и протестиращи срещу Г-20 в Хамбург –лютив спрей, арести и ранени"}
{"url": "http://www.focus-news.net/news/2017/07/03/2411359/smolyan-narodniyat-predstavitel-ot-bsp-dora-yankova-organizira-priemni-v-selata-arda-mogilitsa-i-smilyan.html", "text": "Народният представител от ПГ на „БСП за България” Дора Янкова и общинските съветници на БСП – Смолян организират приемни в селата Арда, Могилица и Смилян, съобщиха от пресцентъра на БСП – Смолян. От 12.00 часа в читалището в село Арда ще се срещнат с жители на селото, в 14.00 часа в пенсионерския клуб на село Могилица ще разговарят с жителите на селото, а приемната в село Смилян ще бъде от 16.00 часа в Информационния център.", "date": "2017.07.03", "title": "Смолян: Народният представител от БСП Дора Янкова организира приемни в селата Арда, Могилица и Смилян"}
{"url": "http://www.focus-news.net/news/2017/07/03/2411360/d-r-ivan-martinov-kardiolog-s-10-poveche-patsienti-sa-preminali-prez-bolnitsa-pirogov-zaradi-zhegite-tezi-dni.html", "text": "С 10% се е повишил броят на пациентите, които преминават през спешния кабинет на болница „Пирогов“. Това каза в сутрешния блок „Добро утро, България“ на Радио „Фокус“ д-р Иван Мартинов, завеждащ Отделението по инвазивна кардиология. Заради жегите този уикенд е имало 30 души с оплаквания, свързани основно с кръвното налягане. Според д-р Мартинов хората не се вслушват достатъчно в съветите на специалистите. \r\n„Особено при рисковите групи като хората със сърдечно-съдови заболявания има опасност за здравето и живота им. Трябва да си дават сметка, че е опасно за тях, особено в пиковите температури на деня. Имахме няколко инфаркта, провокирани от високите температури. Такъв пример е една възрастна жена, която беше прекопала градината на къщата си“, коментира специалистът. \r\nД-р Мартинов каза още, че хората в рискови групи трябва да внимават при резки промени във времето и да следят своята терапия, както и артериалното налягане, което в такива случаи варира. „Кръвното налягане трябва да се мери редовно и да се прави консултация с лекуващия лекар“, съветва д-р Мартинов.", "date": "2017.07.03", "title": "Д-р Иван Мартинов, кардиолог: С 10% повече пациенти са преминали през болница „Пирогов“ заради жегите тези дни"}
{"url": "http://www.focus-news.net/news/2017/07/03/2411362/the-local-trima-dushi-sa-postradali-pri-strelba-v-malmyo.html", "text": "Трима души са пострадали при стрелба в шведския град Малмьо, съобщава вестник The Local в местната си редакция. \r\nИнцидентът е станал в късните часове на неделя. След оказване на необходимата медицинска помощ на двама от ранените вече е позволено да напуснат болница, докато третият пострадал все още е под лекарско наблюдение. \r\nКогато полицията е пристигнала на място, тримата вече са били ранени. Те са транспортирани в болница с линейки, докато междувременно правоохранителните органи са отцепили района. Местни медии твърдят, че тримата вероятно имат отношение към пазара за наркотици в Малмьо. Полицията е прекарала нощта в опит да открие свидетели на инцидента, които да хвърлят светлина върху разигралите се събития. Разследването все още е в ход. Тереза Герова", "date": "2017.07.03", "title": "The Local: Трима души са пострадали при стрелба в Малмьо"}
{"url": "http://www.focus-news.net/news/2017/07/03/2411361/sofiya-dvizhenieto-v-rayona-na-tunel-echemishka-da-se-izvarshva-s-povisheno-vnimanie-i-saobrazena-skorost-poradi-vlosheni-meteorologichni-usloviya.html", "text": "Движението в района на тунел \"Ечемишка\" да се извършва с повишено внимание и съобразена скорост, поради влошени метеорологични условия. Това съобщиха от пресцентъра на Агенция \"Пътна инфраструктура\" (АПИ).", "date": "2017.07.03", "title": "София: Движението в района на тунел \"Ечемишка\" да се извършва с повишено внимание и съобразена скорост, поради влошени метеорологични условия"}
{"url": "http://www.focus-news.net/news/2017/07/03/2411347/katya-sungarska-tssmp-za-sazhalenie-horata-ne-spaziha-preporakite-da-ne-izlizat-v-goreshtinite-prez-sabota-i-nedelya-imahme-nad-980-povikvaniya.html", "text": "За съжаление хората не спазиха съветите на метеоролозите да не излизат в горещото време. Увеличиха се доста колабиралите хора на улицата. Това каза за Агенция „Фокус“ говорителят на Центъра за спешна медицинска помощ (ЦСМП) Катя Сунгарска. „През събота и неделя има получени малко над 980 повиквания. Най-честото повикване беше за стенокардии, за повишено кръвно налягане, болки в сърдечната област. Имахме и доста колабирали хора заради жегата, особено в съботния ден“, посочи Сунгарска. „Призовавахме в събота и неделя да се намали алкохолът или да се спре, не е толкова страшно да не се пие 24 часа, но имахме и доста повиквания за алкохолно опиянени. През нощта на събота срещу неделя имахме над 17 случая за алкохолно опиянени, което е адски много за едно нощно дежурство“, допълни тя. По думите ѝ високите температури допринасят за това състояние, тъй като така или иначе организмът е в стрес от жегата, опитва се да се мобилизира, за да преодолее екстремната ситуация и когато се сложи и алкохол и то в по-големи количества, вече става опасно и за живота. „Идва захлаждане, но проблемът е, че като толкова рязко се променя температурата и има дъждове и бури, рязко се променя и атмосферното налягане, което повлиява на хората, особено хронично болните. Увеличават се оплакванията на хората, които имат хронични сърдечно-съдови проблеми“, каза Сунгурска. Тя съобщи, че през изминалото денонощие няма сигнали за пострадали от дъждовете и градушките. \r\nСтефан ПЕТРОВ", "date": "2017.07.03", "title": "Катя Сунгарска, ЦСМП: За съжаление хората не спазиха препоръките да не излизат в горещините през събота и неделя, имахме над 980 повиквания"}
{"url": "http://www.focus-news.net/news/2017/07/03/2411365/the-copenhagen-post-vseki-vtori-datchanin-raboti-i-po-vreme-na-otpuskata-si-pokazva-prouchvane.html", "text": "Лятната почивка обикновено се свързва с време за релаксация, но мнозина граждани на Дания просто не успяват да се откъснат от работата си, коментира столичният вестник The Copenhagen.\r\nПроучване, проведено от YouGov, което се основава на 491 интервюта със заети на пазара на труда мъже и жени над 18-годишна възраст, показва, че в Дания се работи дори и по време на почивка. \r\nДанните разкриват, че всеки втори датчанин, който има сключен договор с работодател, проверява служебните си имейли или провежда разговори по работа по време на отпуската си. Установено е, че колкото по-високо трудово възнаграждение получава служителят, толкова по-голяма е вероятността той да бъде ангажиран с работа по време на почивката си. Тереза Герова", "date": "2017.07.03", "title": "The Copenhagen Post: Всеки втори датчанин работи и по време на отпуската си, показва проучване"}
{"url": "http://www.focus-news.net/news/2017/07/03/2411363/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за Агенция „Фокус“ от Планинската спасителна служба (ПСС) към Българския червен кръст (БЧК). На повечето места по високите части на планините е ветровито, мъгливо, превалява дъжд. На места има и гръмотевични бури. От ПСС препоръчват днес да не се излиза по високите части на планините. През изминалото денонощие няма регистрирани инциденти. Информация за обстановката в планините може да намерите на . Телефоните на ПСС са: 02/ 9632000 и 088 1470\r\nДеница КИТАНОВА", "date": "2017.07.03", "title": "ПСС: Лоши са условията за туризъм в планините"}
{"url": "http://www.focus-news.net/news/2017/07/03/2411368/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на Радио „Фокус” – Пирин и Община Кюстендил „Зона Кюстендил” ще говорим за спорта през летните месеци и възможностите за активна дейност на децата и на младежите през лятото. Зам.-директорът на Общинско предприятие „Управление на общинските имоти” Васил Гиков ще ни разкаже за състоянието на спортната база в града, предстоящите ремонти и възможностите за практикуване на различни видове спорт. Експертът „Младежки дейности” към Община Кюстендил Стоян Стоилов ще допълни темата с информация за поредния финансиран младежки проект, чиято реализация започва от този месец. За възможностите за ангажираност на децата от Кюстендил, през месец юли, ще говорим с директора на Обединен детски комплекс Бойко Малинов, а с председателя на спортен клуб „Пауталия” Кънка Витова ще поставим акцент върху развитието на спорта за хора със зрителни увреждания в града. Предаването „Зона Кюстендил” се излъчва всеки понеделник, от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2017.07.03", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2017/07/03/2411366/haskovo-na-vseki-chas-se-dokladva-na-oblastniya-upravitel-za-obstanovkata-v-regiona-vav-vrazka-s-ochakvanite-valezhi-i-gramotevichni-buri.html", "text": "На всеки час дежурните от всички служби докладват на областния управител Станислав Дечев информация за обстановката региона във връзка с очакваните валежи и гръмотевични бури. Това съобщиха от пресцентъра на Областната администрация. Към момента обстановката е спокойна.\r\nПо информация на НИМХ, в областта е обявен жълт код за гръмотевични бури и обилни валежи. Очаква се да паднат до 35 мм дъжд на кв. метър за 12 часа.", "date": "2017.07.03", "title": "Хасково: На всеки час се докладва на областния управител за обстановката в региона във връзка с очакваните валежи и гръмотевични бури"}
{"url": "http://www.focus-news.net/news/2017/07/03/2411337/rs-evropa-makedoniya-v-skopie-shte-se-provede-sreshta-mezhdu-zoran-zaev-i-spetsialniya-poslanik-na-oon-za-pregovorite-mezhdu-makedoniya-i-gartsiya.html", "text": "Специалният представител на ООН за разговорите между Македония и Гърция, Матю Нимиц, ще проведе среща с министър-председателя Зоран Заев в рамките на посещението си в столицата Скопие, предава „Радио Свободна Европа“  в местната си редакция.\r\nВ неделя дипломатът разговаря с македонския президент Георги Иванов. В изявление от кабинета на държавния глава се посочва, че Иванов е подчертал, че в процеса на преговори трябва да се спазва международното право. \"Необходимо е стриктно спазване на резолюциите на Съвета за сигурност, Временното споразумение и решението на Международния съд в Хага. Трябва да се спазва международното право и да има последователност към международно поетите ангажименти \", се казва в изявлението.Тереза Герова", "date": "2017.07.03", "title": "„Р.С. Европа“ (Македония): В Скопие ще се проведе среща между Зоран Заев и специалния посланик на ООН за преговорите между Македония и Гърция"}
{"url": "http://www.focus-news.net/news/2017/07/03/2411371/targovishte-narodniyat-predstavitel-ot-pp-gerb-d-r-venka-stoyanova-shte-provede-priemen-den-za-zhitelite-na-grada.html", "text": "Народният представител от ПП ГЕРБ д-р Венка Стоянова ще проведе приемен ден за жителите на Търговище, съобщиха от пресцентъра на партията. Приемната е насрочена за 13:00 до 15:00 часа в офиса на партията, който се намира на ул. „Преслав“ 7, ет. 4. \r\nПредварителни записвания могат да бъдат направени на тел. 0601/5 89 27, 0885 678 378, 0889 001 951.", "date": "2017.07.03", "title": "Търговище: Народният представител от ПП ГЕРБ д-р Венка Стоянова ще проведе приемен ден за жителите на града"}
{"url": "http://www.focus-news.net/news/2017/07/03/2411357/mkd-makedoniya-ochakva-se-reshenieto-na-nakazatelniya-sad-v-skopie-po-deloto-titanik.html", "text": "До този момент Наказателният съд в Скопие отхвърли 13 от общо 18 искания за арест, които подаде Специализираната прокуратура. За останалите пет изисквания за определяне мярка за задържане - по случая \"Титаник\", сред които и за лидера на ВМРО-ДПМНЕ Никола Груевски, Мартин Протогер, Кирил Божиновски, Миле Янакиески и Гордана Янкуловска, съдът обяви, че ще се произнесе в понеделник, припомня македонското електронно издание  МКД. \r\nОт общо 13 искания за задържане на Специализираната прокуратура не е прието нито едно. Вместо арест, в 11 случаи Съдът реши да определи мярка отнемане на паспорт, а двама души останаха без никаква наложена мярка.\r\nС арест се размина и бившият директор на Управлението за сигурност и контраразузнаване (УБК) Сашо Миялков, бившият началник на Пето управление Горан Груювски, както и други висши партийни функционери и длъжностни лица. \r\nИсканията на Специализираната прокуратура за задържане под стража Наказателният съд замени с решение за временно отнемане на паспортите и забрана за издаване на нови документи за преминаване на държавната граница, и изискване за редовно явяване веднъж седмично при компетентно длъжностно лице в Основния съд в Скопие. \r\nВ понеделник магистратите ще обявят решението за делото \"Титаник\", обвиняем по което е бившият министър-председател Никола Груевски.Тереза Герова", "date": "2017.07.03", "title": "МКД (Македония): Очаква се решението на Наказателния съд в Скопие по делото „Титаник“"}
{"url": "http://www.focus-news.net/news/2017/07/03/2411367/mariya-doychinova-chez-ima-lokalni-avarii-i-problemi-s-elektrozahranvaneto-v-plevenska-vrachanska-i-sofiyska-oblasti.html", "text": "Има локални аварии, които не са големи и са предизвикани от лошите метеорологични условия. В района на Гулянци, Никопол, Белене, но това са локални аварии на средно напрежение. Във Врачанска област – Криводол, Враца и Мездра. Своге – Сливница и Ботевградско и софийското село Клисура. Това каза за Агенция „Фокус“ Мария Дойчинова от пресцентъра на ЧЕЗ. „В тези места има проблеми с електрозахранването. Части от тях нямат ток. В момента се работи там“, посочи Дойчинова. Според нея до 3-4 часа ще бъде възстановено електрозахранването в тези райони. „Създадена е необходимата организация, но може да възникнат и други проблеми, в различни райони, свързани с лошото време. В проблемните места са изпратени екипи на ЧЕЗ, които работят още от през нощта, откакто е заваляло“, допълни тя. По думите ѝ няма големи аварии на територията на ЧЕЗ, предизвикани от лошото време, а има само локални аварии на средно напрежение. \r\nСтефан ПЕТРОВ", "date": "2017.07.03", "title": "Мария Дойчинова, ЧЕЗ: Има локални аварии и проблеми с електрозахранването в Плевенска, Врачанска и Софийска области"}
{"url": "http://www.focus-news.net/news/2017/07/03/2411373/smolyan-v-regionalna-biblioteka-nikolay-vranchev-shte-bade-predstavena-tematichna-izlozhba-po-povod-180-godini-ot-rozhdenieto-na-vasil-levski.html", "text": "Богата тематична изложба по повод 180 години от рождението на Апостола на Свободата – Васил Левски ще бъде открита в Регионална библиотека „Николай Вранчев” – Смолян от 10.30 часа в отдел „Изкуство” и „Заемна за възрастни”, съобщиха от библиотеката. На повече от 32 информационни табла в две експозиции са представени документални снимки, биографични справки, картини, репродукции и над 80 книги, сборници и нотни издания, съдържащи: исторически и биографични факти, изследвания, разкази, повести, романи, поезия и песни (в това число и любимите на Апостола) за живота и делото на Васил Иванов Кунчев.", "date": "2017.07.03", "title": "Смолян: В Регионална библиотека „Николай Вранчев” ще бъде представена тематична изложба по повод 180 години от рождението на Васил Левски"}
{"url": "http://www.focus-news.net/news/2017/07/03/2411372/kyustendil-izvarshva-se-pochistvane-na-koritoto-na-reka-banshtitsa.html", "text": "Извършва се почистване на коритото на река Банщица в Кюстендил, предаде репортер на Радио „Фокус” – Кюстендил. Дейностите са започнали в участък от кръговото кръстовище при общинския плаж до пешеходния мост, между улиците „Раковска” и „Дондуков”. Премахват се наносите и израсналите в коритото на реката дървета и тревна растителност. В посочения участък се извършва и облагородяване на речния бряг – създават се нови пешеходни алеи и кътове за отдих.\r\nВенцеслав ИЛЧЕВ", "date": "2017.07.03", "title": "Кюстендил: Извършва се почистване на коритото на река Банщица"}
{"url": "http://www.focus-news.net/news/2017/07/03/2411370/pazardzhik-delata-sreshtu-7-te-zadarzhani-ot-selo-semchinovo-shte-se-provedat-na-4-yuli.html", "text": "Окръжният съд в Пазарджик насрочи за утре – 4 юли делата по Закона за екстрадиция и европейска заповед за арест (ЗЕЕЗА) срещу 7-те задържани от село Семчиново, съобщи за Радио „Фокус“ – Пазарджик Маринела Чавдарова от администрацията на съда. Съдия-докладчик по делата ще бъде Ирина Джунева. Първото заседание ще започне в 9.30 часа, а последното е с начален час 11.30. В този времеви интервал ще бъдат разгледани Частните наказателни дела срещу Иван Димитров, Темелко Атанасов, Емил Колев, Васил Михайлов, Кирил Керимов, Пламен Темелков, Пламен Русев. \r\nВ Европейската заповед за арест от Испания се посочва, че 7-те, сред които е и кметът на село Семчиново Пламен Темелков, са обвинени в участие в организирана престъпна група, трафик на хора и склоняване към проституция. На свое заседание на 6 юли Окръжният съд в Пазарджик им наложи постоянна мярка „задържане под стража“.\r\nВаня НИКОЛОВА", "date": "2017.07.03", "title": "Пазарджик: Делата срещу 7-те задържани от село Семчиново ще се проведат на 4 юли"}
{"url": "http://www.focus-news.net/news/2017/07/03/2411376/pregled-na-osnovnite-temi-vav-velikotarnovskiya-pechat.html", "text": "„След 813 години коронясаха отново цар Калоян на Царевец“ е заглавие от областния всекидневник „Янтра Днес”.  Кopoняcвaнeтo нa цap Кaлoян и биткaтa пpи Одpин, пpи кoятo бългapcкият влaдeтeл плeнявa импepaтop Бaлдyин, oживяхa нa кpeпocттa “Цapeвeц” във В. Tъpнoвo. 813 гoдини пo-къcнo интpoнизaциятa нa нaй-мaлкия бpaт oт пъpвитe Аceнeвци ce cлyчи в цapcкия двop. Кaктo пpeз 1204 г. pимcкият пpaтeник кapдинaл Лъв oтнoвo cлoжи кopoнaтa въpхy глaвaтa нa cлaвния бългapcки цap. Toй yтвъpждaвa възcтaнoвeнaтa oт нeгoвитe бpaтя – цapeтe Пeтъp и Аceн, бългapcкa дъpжaвa. С нeгoвoтo yпpaвлeниe пpoдължaвa възхoдът нa Втopoтo бългapcкo цapcтвo. Кopoнaциятa бe чacт oт aтpaктивнaтa пpoгpaмa нa Втopия мeждyнapoдeн peeнaктopcки фecтивaл “Ежeднeвиeтo нa cpeднoвeкoвeн Tъpнoвгpaд”, кoйтo зaвъpши вчера.\r\n“Вeликoтъpнoвци ocтaнaхa бeз тoплa вoдa“ е друго заглавие от ежедневника. Окoлo 900 битoви aбoнaти нa „Toплoфикaция ВT” АД във Вeликo Tъpнoвo ocтaнaхa бeз тoплa вoдa. Пpичинaтa e в пpeycтaнoвeнoтo пoдaвaнe нa пpиpoдeн гaз oт cтpaнa нa „Овepгaз Мpeжи”АД, пopaди нaтpyпaни зaдължeния нa мecтнoтo дpyжecтвo.\r\nВoдим пpeгoвopи, дългът ни към „Овepгaз Мpeжи“ АД възлизa нa близo 400 000 лeвa. Пpoблeмът e, чe нeплaтeнитe cyми oт aбoнaти ca oкoлo 190 000 лв. Имa хopa, кoитo нe ca cи плaщaли oт минaлaтa гoдинa, зaяви yпpaвитeлят нa тoплoфикaциoннoтo дpyжecтвo Вeнциcлaв Димитpoв.\r\n“Изгоряха 65 дка пшеница в житен блок, огнеборци спасиха останалите 715 дка“ е заглавие от трета страница на ежедневника. “Мъж нa 78 г. oт Сeвлиeвo cтaнa мaгиcтъp пo филocoфия във ВTУ“ четем на страници четвърта в изданието. “Д-р Марияна Радева: Резистентността към антибиотиците е по-странпа от СПИН и от рак“ пише на страница шест във всекидневника. На страници седем четем: Цветан Цветанов бе официален гост на празника на Лясковец.\r\n“Етър“ открива първенството на 14 юли“ е заглавие, поместено на спортната страница на вестник „Янтра Днес“.\r\n„Невероятни истории. 5 кг злато и 60 кг сребро не направиха щастлив Стефан Стойчев“ е заглавие от първа страница на другия областен ежедневник “Борба“. „Богатите хора рядко са щастливи, живеят в непрекъснат тормоз и не спират да мислят за имането си и как да го опазят. Изпитах го на гърба си. Години наред се борих да си узаконя наследството от 5,2 кг злато и 60 кг сребро, които ми остави дядовият ми брат. Когато съдът ми ги предаде, нямах покой. За хората сигурно съм доволен и щастлив, но само аз знам какво нещастие са парите – трупаш, трупаш и акълът ти е зает с тях – как да ги опазиш. Това те изгаря отвътре и те съсипва“, разказва 77-годишният бивш офицер Стефан Стойчев. За пръв път пред „Борба“ той разкрива историята си, която спокойно може да послужи за киносюжет.\r\n“3000 семейства без топла вода, заради борч спряха газа на ТЕЦ – В. Търново “ е друга тема от ежедневника. Без топла вода от края на миналата седмица са над 3000 семейства във Велико Търново. Причината е, че снабдяването с природен газ на топлофикацията в града бе спряно заради неплатени сметки.\r\nКомпанията „Овергаз мрежи“ спря доставките за топлоцентралата във Велико Търново, защото не са платени дължимите 400 хиляди лева. „В момента нямаме тези пари. Очаква се топлоподаването да се нормализира до седмица“, обясни управителят на „Топлофикация ВТ“ Венцислав Димитров.\r\n“След 820 години коронясаха отново цар Калоян пред стотици българи и чужденци“, “ Четириноги полицаи пазят малки и големи в парковете на Велико Търново “, “Спасиха 1000 дка жито край Първомайци, палеж на бали слама край П. Тръмбеш“ и “На занимания по плуване във външен басейн вече се радват децата от дома в Дебелец“ са други заглавия от страниците на всекидневника.\r\n“Етър ВТ“ и “Локомотив“ (Пловдив) откриват новия футболен сезон у нас, 168 прожектора ще осветяват стадион “Ивайло“, “Виолетовите“ победиха венецуелци, паднаха от ЦСКА – София в Панчарево“ и “За втора поредна година “канарчетата станаха шампиони на “Ивайло“ са заглавията от спортната страница на изданието.", "date": "2017.07.03", "title": "Преглед на основните теми във великотърновския печат"}
{"url": "http://www.focus-news.net/news/2017/07/03/2411374/turbogeneratorat-na-peti-energoblok-na-aets-kozloduy-be-izklyuchen-ot-elektroenergiynata-sistema-na-stranata.html", "text": "В 00:59 часа турбогенераторът на пети енергоблок на АЕЦ “Козлодуй” бе изключен от електроенергийната система на страната по заявка на атомната централа, съгласувано с Електроенергийния системен оператор. Това съобщиха от централата Изключването е поради необходимост от подмяна на електрически предпазители във възбудителните вериги на турбогенератора, който се намира в машинната зала – в конвенционалната (нерадиоактивна) част на блока. Случаят няма отношение към ядрената и радиационната безопасност и няма промяна в състоянието на радиационната обстановка в района на атомната централа. За спирането е уведомена Агенцията за ядрено регулиране.\r\nПо време на изпълнение на дейностите по подмяната на предпазителите мощността на реактора на пети блок бе намалена до 40%, в съответствие с технологичните изисквания.\r\nДругият хилядамегаватов блок на АЕЦ “Козлодуй” – шести, работи с 96% натоварване на мощността.", "date": "2017.07.03", "title": "Турбогенераторът на пети енергоблок на АЕЦ “Козлодуй” бе изключен от електроенергийната система на страната"}
{"url": "http://www.focus-news.net/news/2017/07/03/2411369/plovdiv-3-litsa-sa-zadarzhani-za-24-chasa-za-huliganstvo-sled-snoshtniya-protest-v-asenovgrad.html", "text": "3 лица са задържани за 24 часа за хулиганство след снощния протест в Асеновград. Това съобщи пред журналисти директорът на ОД МВР – Пловдив комисар Атанас Илков, предаде репортер на Радио „Фокус“ - Пловдив. По-фрапантен е случаят за нападение над журналист от една от националните медии. По случая е задържано лицето Петър Низамов, известен с прякора „Перата“. Той е задържан късно снощи в Бургас. Създадена е организация за прехвърлянето му в Пловдив.\r\nПо случаите са образувани 3 отделни досъдебни производства, две от които бързи. Едното е за непристойни действия, другото – за средна телесна повреда. Според комисар Илков, протестът снощи е бил напрегнат, мащабен с много заряд и емоция и за щастие завършил без сериозни инциденти. \r\nПолицейското присъствие в Асеновград остава засилено до нормализиране на обстановката. Продължава и полицейското присъствие в Шекер махала в Пловдив.\r\nЦветана ТОНЧЕВА", "date": "2017.07.03", "title": "Пловдив: 3 лица са задържани за 24 часа за хулиганство след снощния протест в Асеновград"}
{"url": "http://www.focus-news.net/news/2017/07/03/2411377/plovdiv-dvizhenieto-po-pat-kadievo-orizare-se-izvarshva-v-edna-lenta-poradi-patnotrasnportno-proizshestvie.html", "text": "Движението по път Кадиево - Оризаре се извършва в една лента поради пътнотраснпортно произшествие. Това съобщиха от пресцентъра на Агенция „Пътна инфраструктура”. Шофьорите да се движат с повишено внимание и съобразена скорост, като спазват указанията на „Пътна полиция”.", "date": "2017.07.03", "title": "Пловдив: Движението по път Кадиево - Оризаре се извършва в една лента поради пътнотраснпортно произшествие"}
{"url": "http://www.focus-news.net/news/2017/07/03/2411351/komisar-atanas-ilkov-7-dushi-sred-koito-i-dete-sa-postradali-pri-sbivaneto-mezhdu-dva-roda-v-sheker-mahala-v-plovdiv-snoshti.html", "text": "7 души са пострадали, сред тях и едно дете, при сбиването между два рода в Шекер махала в Пловдив снощи. Те са настанени в болница. Това съобщи пред журналисти директорът на ОД МВР – Пловдив комисар Атанас Илков, предаде репортер на Радио „Фокус“ Пловдив. Сбиването е в резултат на стара вражда. Вследствие на него се е стигнало и до стрелба с ловно оръжие. Всички пострадали са без опасност за живота, едното лице е с прободна рана в гърба. 7 лица са задържани за 24 часа за хулиганство, образувано е досъдебно производство. „Днес ще се прецизират обвиненията  от прокурор,“ каза още комисар Илков. Очакват се нови обвинения.\r\nЦветана ТОНЧЕВА", "date": "2017.07.03", "title": "Комисар Атанас Илков: 7 души, сред които и дете, са пострадали при сбиването между два рода в Шекер махала в Пловдив снощи"}
{"url": "http://www.focus-news.net/news/2017/07/03/2411364/polk-dimitar-stoyanov-anketnata-komisiya-gripen-e-komisiya-anti-radev.html", "text": "Анкетната комисия реално се явява комисия анти-Радев. Това каза главният секретар на президента Полк. Димитър Стоянов в предаването „Тази сутрин“ по бТВ  във връзка с Анкетната комисия в парламента за поръчката на нов изтребител.\r\n„Анкетната комисия реално се явява комисия анти-Радев. Защо? Защото беше манипулиран целият този процес от господин Цветанов. Непрекъснато се внушаваше, че има корупция по високите етажи. Непрекъснато се подаваха информации, че е оказан натиск от президентската институция върху служебното правителство, върху комисията, която оценява офертите. Стигна се дотам даже да се говори, че под въздействието на президентската институция единият проект е бил ускорен, този за изтребителя, а другият за военноморските сили беше забавен. Председателят на комисията си позволи да коментира, че тази комисия ще бъде добре дошла за президента, тъй като тя ще изчисти името му. И аз задавам въпроса какво трябва да бъде изчистено от името на президента? Корупция няма, така че аз не виждам смисъл по този начин да се подхожда“, коментира полк. Стоянов.                         \r\nВъв връзка с изказването на президента Румен Радев, че има битка между лобисти и авиатори, той коментира: „Определено е така и битката от една страна е между лобисти и авиатори, а от друга страна е между лаици и професионалисти. Видяхме лаишки изказвания в много от студията, в средствата за масова информация, включи се включително и експрезидентът Плевнелиев, който коментира необходимостта от закупуване на F-16 за сметка на останалите две оферти“. По думите му всички, които са излизали по средствата за масова информация, са коментирали защо F-16 е декласиран, а в същото време никой не е попитал защо „Юрофайтър“ е на второ място. „Това навежда в една посока по отношение на коментарите за конкретни типове самолети“, допълни той. \"С тази комисия, между другото, се създаде едно впечатление, че парламентарната група на ГЕРБ си осигури един трибунал в Народното събрание, постоянно действащ трибунал, с който да бъде атакуван президентът. По отношение на така наречената „прибързаност“ от страна на президента и как е бързал да бъде реализиран проектът, само да кажа, че в искането за предоставяне на оферти има конкретни дати. Тези конкретни дати и това искане за предоставяне на оферти е разписано от господин Ненчев и господин Лукарски. Това са министри в правителството „Бойко Борисов 2“. Там има конкретно заковани дати – 13 март получаване на оферти, от 14 март до 31 март работа на комисията. След това оценка и вземане на решение\", отбеляза още полк. Димитър Стоянов.", "date": "2017.07.03", "title": "Полк. Димитър Стоянов: Анкетната комисия \"Грипен\" е комисия \"анти Радев\""}
{"url": "http://www.focus-news.net/news/2017/07/03/2411378/pazardzhik-nad-100-dushi-sa-zayavili-uchastie-v-protesta-pod-mototo-po-spravedlivo-izpolzvane-na-vodata-v-obshtina-septemvri.html", "text": "Организира се протестно събиране на тема „По-справедливо използване на водата в община Септември“ от 10.30 часа. Това съобщи за Радио „Фокус“ – Пазарджик Николай Проданов, собственик на хотел във Варварски минерални бани. Причината за този протест са незаконните действия на кмета на Община Септември, свързани с размера на таксата за водопренос, определена на 3,60 лв/м3. при цена, която се плаща към държавата от 0,50 лв/м3. „Над 100 души са заявили желание да участват в протеста, който ще започне на територията на хотела, след което ще отидем пред сградата на общината, за да поискаме среща с кмета и да му зададем въпроси“, обясни Проданов. \r\nЧаст от въпросите са за това спират ли се всички други инвестиционни проекти, които бизнесът е поискал да направи в общината. „Смятаме, че е несправедливо да се пречи, когато се откриват нови работни места“, коментира Проданов. Той уточни, че ще има и въпроси за начина на изчисляване на таксата, а също и за причината да се обяви водопроводът с минерална вода за общински, при положение че принадлежи на две общини. „Ще попитаме също ако общината реши да ползва тази вода, ще може ли тя да плати същата тази такса от 3,60 лв/м3. Ще зададем и още много други подобни въпроси. Надяваме се, да получим отговори и те да бъдат смислени“, каза още Николай Проданов.\r\nВаня НИКОЛОВА", "date": "2017.07.03", "title": "Пазарджик: Над 100 души са заявили участие в протеста под мотото „По-справедливо използване на водата в община Септември“"}
{"url": "http://www.focus-news.net/news/2017/07/03/2411375/die-sueddeutsche-zeitung-sayuzat-hdshss-predstavya-ofitsialno-predizbornata-si-programa.html", "text": "Повишаване на сигурността, намаляване на данъците, повече средства за подпомагане на семействата, мащабни проекти за строителство на допълнителни жилища и постигането на пълна заетост до 2025 г. В това може да бъдат уверени германските граждани, ако на 24 септември гласуват за Съюза (ХДС/ХСС), пише баварският вестник Die Sueddeutsche Zeitung.\r\nТочно в 13 часа (местно време) в понеделник, 3 юли, на лидерите на двете „сестрински“ партии (Християндемократичния съюз и Християнсоциалния съюз), Ангела Меркел и Хорст Зеехофер, ще бъде представен документ с обем от 70 страници, в който са заложени всички основни точки от предизборната програма на Съюза (ХДС/ХСС). \r\nЗа разлика от Германската социалдемократическа партия (ГСДП), програмата на Съюза (ХДС/ХСС) не бива подлагана на гласуване сред партийните делегати. Баварският министър-председател вече подчерта, че има „много силно сходство между ХДС и ХСС\".\r\nЕдинственото изискване на ХСС, което няма да бъде подкрепено от ХДС, е въвеждането на горна граница за приема на бежанци в Германия.\r\nВ неделя лидерите на двете „сестрински“ партии проведоха среща на четири очи, на която да съгласуват окончателния вариант на предизборната програма. И макар тя да изглежда като най-строго пазената тайна в Германия, в медиите все пак изтече информация за съдържанието й. \r\nСред ключовите точки, заложени в документа, с който Съюзът (ХДС/ХСС) ще се бори за подкрепата на електората, е попълването на полицейските сили с 15 хил. нови служители. \r\nПрез следващите четири години в Германия трябва да се построят и 1,5 млн. нови жилища, за да се противодейства на изкуственото поскъпване на цените на наемите.\r\nИнтересно е, че в предизборната програма на „сестринските“ партии ще бъде заложено обещание за насърчаване на изследванията за борба с коварни заболявания като рак, деменция и болестта на Алцхаймер, припомня изданието. Тереза Герова", "date": "2017.07.03", "title": "Die Sueddeutsche Zeitung: Съюзът (ХДС/ХСС) представя официално предизборната си програма"}
{"url": "http://www.focus-news.net/news/2017/07/03/2411383/pregled-na-osnovnite-temi-v-blagoevgradskiya-pechat.html", "text": "На първа страница на вестник „Струма“ четем, че „Роми на тумби превзеха Бачиново, децата се гмуркат под табелите „Плуването забранено“, татковците пекат мръвки насред парка“. В статията пише още, че крайградския парк Бачиново в разгара на лятото е напълно превзет от роми. Още едно заглавие на челото на вестника гласи, че „Благоевградчани се спасиха от жегите на плажовете в Симитли, плащат по 4 лв. вход + 4 лв. за шезлонг“. \r\nОт ежедневника става ясно още, че Бербатов склони да рита по родните терени срещу 17 000 месечно. От страниците на вестника, че цената на таксиметровите услуги в Дупница скача с 10 ст. на километър от днес. Научаваме, че е имало и инфарктно заседание на ОбС – Бобов дол за спасяването на въгледобива.", "date": "2017.07.03", "title": "Преглед на основните теми в благоевградския печат"}
{"url": "http://www.focus-news.net/news/2017/07/03/2411387/nikolay-zaychev-kmet-na-peshtera-do-kraya-na-avgust-tryabva-da-priklyuchat-ukrepitelnite-deynosti-po-patya-za-letovishteto-sveti-konstantin.html", "text": "До края на август трябва да приключат дейностите по укрепване на свлачищните процеси по пъя за летовището “Свети Константин“ в Пещера. Това каза в сутрешния блок „Добро утро, България“ на Радио „Фокус“ кметът на Пещера Николай Зайчев. Той уточни, че са приключили дейностите по първото и най-опасно свлачище и  е асфалтиран вече пътят. Продължава работата по другите две, които са по-сложни. За пострадалите след свлачище къщи на ул. „Ангел Калоянов“ кметът коментира, че продължава да има процес, който създава проблеми. \r\nКметът уточни, че се е изкачил на 5 километра височина над тази улица, за да установи има ли проблем  с преливника, който е на ВиК. „Оказа се, че това не е така и че водата, която продължава буквално да извира под самата къща, сигурно е подпочвена. Предприели сме необходимите действия за прекъсването на този теч.  По всяка вероятност ще опрем до трениране на тези три жилищни сгради. Те са буквално в ската и това няма да никак лесно“, обясни Зайчев. \r\nНиколай Зайчев каза още, че Общината активно работи по проектите за саниране това лято. Стартирали са дейностите по над 47 жилищни и още 4 публични сгради в общината, уточни кметът.", "date": "2017.07.03", "title": "Николай Зайчев, кмет на Пещера: До края на август трябва да приключат укрепителните дейности по пътя за летовището “Свети Константин“"}
{"url": "http://www.focus-news.net/news/2017/07/03/2411379/komisar-tencho-tenev-sdvr-dvizhenieto-v-stolitsata-e-natovareno-do-momenta-ima-okolo-25-leki-patnotransportni-proizshestviya.html", "text": "Движението в столицата е натоварено, до момента има около 25 леки пътнотранспортни произшествия. Това каза за Агенция „Фокус“ комисар Тенчо Тенев, началник на отдел „Пътна полиция“ към СДВР. По думите му в централната част на столицата е най-натоварено. „От тази сутрин има реконструкция на бул. „Дондуков“ от отсечката до Министерски съвет до ул. „Г. С. Раковски“, обясни той и уточни, че заради това движението по бул. „Цар Освободител“ е доста натоварено.   Комисар Тенев допълни, че към момента всички светофарни уредби на територията на столицата работят.\r\nДеница КИТАНОВА", "date": "2017.07.03", "title": "Комисар Тенчо Тенев, СДВР: Движението в столицата е натоварено, до момента има около 25 леки пътнотранспортни произшествия"}
{"url": "http://www.focus-news.net/news/2017/07/03/2411388/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Полското правителство се надява, че американският президент Доналд Тръмп ще постави въпроса за постоянното присъствие на американски войски в страната и бъдещето на американската база в Редзиково по време на посещението си в Полша, коментира министърът на външните работи Витолд Вашчиковски, предава Warsaw Voice. \r\nТръмп и полските политици също така ще обсъдят енергийното сътрудничество, като Варшава се опитва да диверсифицира източниците си на газови доставки. \r\nПред Polish Press Agency министърът потвърди, че полското правителство ще се противопостави на принудително „масово презаселване“ на бежанци в отговор на решението на Европейската комисия да започне процедура за нарушение срещу Варшава заради отказа й да спазва плана на блока относно разпределението на мигрантите.\r\n*** Генералният секретар на ООН Антониу Гутериш може да се завърне в швейцарския курорт Кран Монтана, за да даде нов тласък на преговорите за Кипър, пише гръцкото електронно издание Ekathimerini.\r\n„Турската страна разполага с информация, че Антониу Гутериш ще се върне в швейцарския курорт, за да вземе участие в дискусията в понеделник“, твърди източник от турската делегация. \r\nГутериш напусна Кран Монтана в сутрешните часове на събота, след като предотврати назряваща криза и успя да върне гръцката и турската страна на масата за преговори, последвани от работна вечеря с ръководителите на всички шест делегации, участващи в дискусиите.\r\n*** Повишаване на сигурността, намаляване на данъците, повече средства за подпомагане на семействата, мащабни проекти за строителство на допълнителни жилища и постигането на пълна заетост до 2025 г. В това може да бъдат уверени германските граждани, ако на 24 септември гласуват за Съюза (ХДС/ХСС), пише баварският вестник Die Sueddeutsche Zeitung.\r\nТочно в 13 часа (местно време) в понеделник, 3 юли, на лидерите на двете „сестрински“ партии (Християндемократичния съюз и Християнсоциалния съюз), Ангела Меркел и Хорст Зеехофер, ще бъде представен документ с обем от 70 страници, в който са заложени всички основни точки от предизборната програма на Съюза (ХДС/ХСС). \r\nЗа разлика от Германската социалдемократическа партия (ГСДП), програмата на Съюза (ХДС/ХСС) не бива подлагана на гласуване сред партийните делегати. Баварският министър-председател вече подчерта, че има „много силно сходство между ХДС и ХСС\".\r\nЕдинственото изискване на ХСС, което няма да бъде подкрепено от ХДС, е въвеждането на горна граница за приема на бежанци в Германия.\r\nВ неделя лидерите на двете „сестрински“ партии проведоха среща на четири очи, на която да съгласуват окончателния вариант на предизборната програма. И макар тя да изглежда като най-строго пазената тайна в Германия, в медиите все пак изтече информация за съдържанието й. \r\nСред ключовите точки, заложени в документа, с който Съюзът (ХДС/ХСС) ще се бори за подкрепата на електората, е попълването на полицейските сили с 15 хил. нови служители. \r\nПрез следващите четири години в Германия трябва да се построят и 1,5 млн. нови жилища, за да се противодейства на изкуственото поскъпване на цените на наемите.\r\nИнтересно е, че в предизборната програма на „сестринските“ партии ще бъде заложено обещание за насърчаване на изследванията за борба с коварни заболявания като рак, деменция и болестта на Алцхаймер, припомня изданието.\r\n*** Лятната почивка обикновено се свързва с време за релаксация, но мнозина граждани на Дания просто не успяват да се откъснат от работата си, коментира столичният вестник The Copenhagen.\r\nПроучване, проведено от YouGov, което се основава на 491 интервюта със заети на пазара на труда мъже и жени над 18-годишна възраст, показва, че в Дания се работи дори и по време на почивка. \r\nДанните разкриват, че всеки втори датчанин, който има сключен договор с работодател, проверява служебните си имейли или провежда разговори по работа по време на отпуската си. Установено е, че колкото по-високо трудово възнаграждение получава служителят, толкова по-голяма е вероятността той да бъде ангажиран с работа по време на почивката си.\r\n*** Трима души са пострадали при стрелба в шведския град Малмьо, съобщава вестник The Local в местната си редакция. \r\nИнцидентът е станал в късните часове на неделя. След оказване на необходимата медицинска помощ на двама от ранените вече е позволено да напуснат болница, докато третият пострадал все още е под лекарско наблюдение. \r\nКогато полицията е пристигнала на място, тримата вече са били ранени. Те са транспортирани в болница с линейки, докато междувременно правоохранителните органи са отцепили района. Местни медии твърдят, че тримата вероятно имат отношение към пазара за наркотици в Малмьо. Полицията е прекарала нощта в опит да открие свидетели на инцидента, които да хвърлят светлина върху разигралите се събития. Разследването все още е в ход.\r\n*** Осем души са ранени, след като въоръжени мъже са открили стрелба пред джамия в Южна Франция, пише The Telegraph. \r\nВярващите са излизали от джамия в Авиньон към 22.30 ч. в неделя, когато „мъже с качулки“ са започнали да стрелят, ранявайки четирима души. Френският вестник La Provence уточнява, че други четирима души, които са били в съседен апартамент, са пострадали от шрапнели. \r\nЕдин от нападателите е носил пистолет, докато другият е бил с пушка. Органите на реда в момента издирват заподозрените, които са избягали от мястото. \r\nИнцидентът се случва само две седмици, след като мъж нападна поклонници пред джамия в Лондон, убивайки един човек и ранявайки деветима други.\r\n*** Делегациите, участващи в Конференцията за Кипър в швейцарския курорт Кранс-Монтана, работиха усилено в неделя, за да подготвят своите предложения за сигурността и гаранциите за острова, които ще бъдат представени официално в понеделник, 3 юли, пише вестник Cyprus Mail. \r\nСлед паузата в неделя преговорите ще бъдат възобновени в понеделник, когато се очаква страните да представят писмени предложения в отговор на два въпроса относно сигурността и гаранциите, поставени от генералния секретар на ООН Антониу Гутериш, който председателства преговорите в петък.\r\nГутериш поиска от всяка страна да представи предложения за нова система за сигурност и за механизъм, който да контролира изпълнението на споразумението. До този момент дискусията по тези въпроси не доведе до позитивни резултати. \r\nСъгласно данни, разпространени в медиите, в понеделник в преговорите в Швейцария може отново да се включи генералният секретар на ООН. Гутериш напусна Кран Монтана в сутрешните часове на събота, след като предотврати назряваща криза и успя да върне гръцката и турската страна на масата за преговори, последвани от работна вечеря с ръководителите на всички шест делегации, участващи в дискусиите.\r\n***", "date": "2017.07.03", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/07/03/2411381/vidin-silen-dazhd-pridruzhen-s-gramotevichna-burya-vali-v-grada.html", "text": "Силен дъжд вали във Видин, предаде репортер на Радио „Фокус” – Видин. Дъждът е придружен и с гръмотевична буря. Не се забелязва задръстване на дъждоприемните шахти и образуване на огромни локви по улиците, колите засега преминават спокойно. По-големи са проблемите по тротоарните площи, където на места водата не може да се оттече.\r\nАнна ЛОЗАНОВА", "date": "2017.07.03", "title": "Видин: Силен дъжд, придружен с гръмотевична буря, вали в града"}
{"url": "http://www.focus-news.net/news/2017/07/03/2411389/plovdiv-narodni-predstaviteli-ot-gerb-organizirat-priemni-za-grazhdani.html", "text": "Народните представители от ПП ГЕРБ от 16-ти МИР Пловдив-град ще приемат граждани от избирателния си район, съобщиха от пресцентъра на партията. \r\nМенда Стоянова – председател на Комисията по бюджет и финанси в 44-тото Народно събрание – ще се срещне с граждани в 16.00 в централния офис на ПП ГЕРБ на бул. „Марица” 91.\r\nДимитър Лазаров - председател на Комисията за контрол над службите за сигурност, прилагането и използването на специалните разузнавателни средства и достъпа до данните по Закона за електронните съобщения и член на Комисията по правни въпроси, ще се срещне с граждани в 16.30 часа в офиса на ПП ГЕРБ на улица „Прага” 2. \r\nАтанас Ташков – член на Комисията по транспорт, информационни технологии и съобщения и на Комисията по външна политика в 44-то Народно събрание, ще се срещне с граждани в 16.00 часа в партийния офис на ул. „Стефан Стамболов\" № 21.\r\nСпас Гърневски -  член на Комисията за борба с корупцията, конфликт на интереси и парламентарна етика и Комисията по културата и медиите ще, се срещне с граждани в 16.00 в офиса на ПП ГЕРБ на бул. „Марица” 91.", "date": "2017.07.03", "title": "Пловдив: Народни представители от ГЕРБ организират приемни за граждани"}
{"url": "http://www.focus-news.net/news/2017/07/03/2411391/edi-rama-ochakvam-albaniya-da-zapochne-pregovorite-za-chlenstvo-v-es-dogodina.html", "text": "Министър-председателят на Албания Еди Рама изрази убеденост, че през следващата година Тирана ще започне преговори с Брюксел за членството на страната в Европейския съюз, пише македонското електронно издание „Локално“.\r\n„Нямаме друга алтернатива. Очакваме преговорите с ЕС да започнем тази година. Но няма да се изненадам и ако не започнем. Не защото не изпълнихме домашните задачи, а защото не може да разчитаме на ЕС, когато става въпрос за сътрудничество с държави като Албания. В края на краищата това, което мисля е, че е важно е, че ние ще продължим в тази посока и с тази визия към ЕС, защото ние сме най-европоцентристката страна в региона“, подчерта Рама в интервю за телевизия \"Франс 24\".\r\nАлбанският премиер коментира, че докато за някои Европа е просто обикновен финансов донор, то в страната му тя е възприемана като стабилен проект за мир. Тереза Герова", "date": "2017.07.03", "title": "Еди Рама: Очаквам Албания да започне преговорите за членство в ЕС догодина"}
{"url": "http://www.focus-news.net/news/2017/07/03/2411392/pazardzhik-s-otkrivaneto-na-plener-velingrad-v-bagri-i-noti-prodalzhavat-velingradskite-praznitsi-na-kulturata.html", "text": "С откриването на пленер „Велинград в багри и ноти“ продължават Велинградските празници на културата, които през тази година се провеждат за 45-ти път, съобщи за Радио „Фокус“ – Пазарджик Бояна Кирилова от общинската администрация. Откриването на пленера се състоя в 10.00 часа. „След това в 11.00 часа на Минералния плаж в града ще бъде открита програмата „Синьо лято“ – игри и забавления на плажа. В 16.00 часа започва волейболен турнир, а в 18.00 часа в НЧ „Васил Левски“ ще бъде представена театралната постановка „Антигона“ на Детската театрална школа „Водолей“, допълни Кирилова. \r\nПрограмата през днешния ден ще продължи в 19.00 часа, когато започват концерти с участието на фолклорни състави от Ракитово и Драгиново, а в 20.30 часа ще започне последният от празничните концерти за деня.\r\nВаня НИКОЛОВА", "date": "2017.07.03", "title": "Пазарджик: С откриването на пленер „Велинград в багри и ноти“ продължават Велинградските празници на културата"}
{"url": "http://www.focus-news.net/news/2017/07/03/2411394/varna-narodniyat-predstavitel-ot-gerb-tanya-petrova-shte-ima-priemen-den-za-grazhdani.html", "text": "Народният представител от ПП ГЕРБ – Варна Таня Петрова ще има приемен ден за граждани. Това съобщиха от пресцентъра на ПП ГЕРБ. Петрова ще отговаря на въпроси на варненци от 14.00 до 16.00 часа в клуба на ПП ГЕРБ на ул. „Г. Бенковски” №1 във Варна. Записвания могат да се правят на тел: 052 / 600 015.", "date": "2017.07.03", "title": "Варна: Народният представител от ГЕРБ Таня Петрова ще има приемен ден за граждани"}
{"url": "http://www.focus-news.net/news/2017/07/03/2411393/vratsa-shofyorite-da-se-dvizhat-s-povisheno-vnimanie-i-saobrazena-skorost-po-pat-i-1-lyutidol-novachene-pri-km-172-poradi-nanosi-ot-kal-i-pritok-na-voda.html", "text": "Шофьорите да се движат с повишено внимание и съобразена скорост по път\r\nI-1 /E79/ Лютидол - Новачене при км 172 поради наноси от кал и приток на вода в следствие на поройни дъждове. Това съобщиха от пресцентъра на Агенция „Пътна инфраструктура”.", "date": "2017.07.03", "title": "Враца: Шофьорите да се движат с повишено внимание и съобразена скорост по път I-1 Лютидол - Новачене при км 172 поради наноси от кал и приток на вода"}
{"url": "http://www.focus-news.net/news/2017/07/03/2411396/stara-zagora-sadat-opredeli-myarka-zadarzhane-pod-strazha-spryamo-27-godishen-mazh-za-krazhba-na-tehnika-v-nikolaevo.html", "text": "По искане на Районна прокуратура - Казанлък съдът определи мярка за неотклонение „задържане под стража“ спрямо 27-годишния Георги И., привлечен като обвиняем за това, че в периода от 30 май до 11 юни 2017 г., в гр. Николаево от Център за настаняване от семеен тип , чрез разрушаване на прегради здраво направени за защита на имот, е отнел чужди движими вещи: 12 броя телевизори, 2 броя дистанционни, 4 броя компютри, един монитор и два бензинови генератора на обща стойност около 22 000 лева, от владението на Община Николаево, с намерение противозаконно да ги присвои- престъпление по чл. 195, ал.1, т.3, вр. с чл. 194, ал.1 от Наказателния кодекс. Това съобщиха от пресцентъра на Апелативна прокуратура - Пловдив.\r\nУстановено е, че извършител на престъпленията е Георги И., който имал информация, че в Центъра за настаняване от семеен тип, на който предстояло откриване, се съхранявала посочената техника. В момент, когато охранителната техника била изключена, Георги И. отишъл с каруца до сградата, разбил вратата и отнел имуществото. Натоварил го в каруцата и през следващите дни започнал да разпродава и залага в заложни къщи техниката. След бързото разкриване на престъплението голяма част от отнетите вещи  са били възстановени на собственика  - Община Николаево.\r\nПо образуваното досъдебно производство, под ръководството на Районна прокуратура-Казанлък, до момента са извършени разпити на свидетели, събрани са писмени доказателства, назначена е оценителна експертиза, обвиняемото лице е привлечено към наказателна отговорност. Обвиняемият Георги И. е осъждан пет пъти за престъпления против собствеността и горското стопанство. \r\nОпределението на Районен съд – Казанлък подлежи на обжалване пред Окръжен съд - Стара Загора.", "date": "2017.07.03", "title": "Стара Загора: Съдът определи мярка „задържане под стража“ спрямо 27-годишен мъж за кражба на техника в Николаево"}
{"url": "http://www.focus-news.net/news/2017/07/03/2411397/razgrad-narodniyat-predstavitel-ot-gerb-desislava-atanasova-se-sreshtna-s-zhiteli-na-selo-yuper.html", "text": "Народният представител от ГЕРБ-Разград Десислава Атанасова проведе приемен ден в село Юпер, съобщиха от пресцентъра на партията. Тя се срещна с повече от 10 жители на кубратското село. Към нея те отправяха въпроси от лично и местно естество. Основните проблеми на територияално ниво бяха пътната инфраструктура, рушащата се сграда на читалището, належащия ремонт на църквата. Атанасова пое ангажимент да проучи всички въпроси и да окаже съдействие за разрешаването им. От избирането си като депутат от ГЕРБ-Разград, Десислава Атанасова провежда редовни приемни във всички населени места в област Разград като до момента се е срещнала вече с над 110 души и работи по решаване на проблемите им.", "date": "2017.07.03", "title": "Разград: Народният представител от ГЕРБ Десислава Атанасова се срещна с жители на село Юпер"}
{"url": "http://www.focus-news.net/news/2017/07/03/2411398/kardzhali-sadat-nalozhi-myarka-zadarzhane-pod-strazha-spryamo-41-godishen-mazh-za-nepristoyni-deystviya-v-politseysko-upravlenie.html", "text": "По искане на Районна прокуратура-Кърджали съдът определи мярка за неотклонение „задържане под стража“ спрямо 41-годишен мъж за непристойни действия в полицейско управление, съобщиха от пресцентъра на Апелативна прокуратура-Пловдив. По искане на Районна прокуратура-Кърджали съдът определи мярка за неотклонение „задържане под стража“ спрямо Метин Ю., на 41 г., привлечен като обвиняем за това, че унищожил противозаконно чужда недвижима вещ – стъкло на прозорец в приемна на РУ на МВР –  Кърджали  – престъпление по чл. 216, ал.1 Наказателния кодекс и за това, че извършил непристойни действия – отправил непристойни думи към полицейски служители, грубо нарушаващи обществения ред и изразяващи явно неуважение към обществото, като деянието е съпроводено със съпротива срещу орган на властта – полицейски служители, изпълняващи задължения по опазване на обществения ред и представлява опасен рецидив – престъпление по чл. 325, ал. 5, вр. с ал.2, вр.ал. 1, вр. чл. 29, ал. 1, б. “б“от Наказателния кодекс.\r\nДо момента е установено, че на 28 юни 2017 г.   обвиняемият Метин Ю. бил приведен в сградата на РУ на МВР – Кърджали, поради възникнал конфликт с негов приятел. Той е счупил стъклото на приемната на полицейското управление и отправил непристойни думи към полицейски служители. Метин Ю. е осъждан 11 пъти, предимно за извършени кражби, като е излязъл от затвора през април 2017 г., след като  изтърпял десетмесечна присъда „лишаване от свобода“.", "date": "2017.07.03", "title": "Кърджали: Съдът наложи мярка „задържане под стража“ спрямо 41-годишен мъж за непристойни действия в полицейско управление"}
{"url": "http://www.focus-news.net/news/2017/07/03/2411386/nimh-za-poslednite-12-chasa-nay-mnogo-valezhi-sa-padnali-v-knezha-98-lkv-m.html", "text": "За последните 12 часа най-много валежи са паднали в Кнежа – 98 л/кв. м. Това съобщиха за Агенция „Фокус“ от Националния институт по метеорология и хидрология (НИМХ). Обилни валежи е имало също и във Враца, където са паднали 68 л/кв. м. В Оряхово са паднали 43 л/кв. м, в Плевен – 33 л/кв. м, в Свищов – 31 л/кв. м, в Русе 26 л/кв. м. Валежите са били основно в северна България. През деня дъждовете ще продължат, като ще се разпространят в цялата страна, ще се развие мощна купесто-дъждовна облачност, като са възможни и градушки и гръмотевични бури. Още през нощта валежите постепенно ще спират и следващите дни се очаква времето да бъде сухо и слънчево. \r\nСтефан ПЕТРОВ", "date": "2017.07.03", "title": "НИМХ: За последните 12 часа най-много валежи са паднали в Кнежа – 98 л/кв. м"}
{"url": "http://www.focus-news.net/news/2017/07/03/2411382/nimh-v-blizkite-chasove-ima-opasnost-ot-gradushki-v-tsentralnite-i-severoiztochnite-rayoni-na-stranata.html", "text": "В близките часове има опасност от градушки главно в централните и североизточните райони на страната. Това съобщиха за Агенция „Фокус“ от Националния институт по метеорология и хидрология (НИМХ). Градушките са явления с локален характер. В Монтана снощи е имало градушка с големина колкото лешник, която е продължила около 10 мин. Тя е била придружена с гръмотевична буря. В София също са отчетени валежи от град. Подобни природни явления обикновено продължават кратко, но крият рискове за живота и здравето на хората, за техните автомобили, както и за селскостопанската продукция.\r\nСтефан ПЕТРОВ", "date": "2017.07.03", "title": "НИМХ: В близките часове има опасност от градушки в централните и североизточните райони на страната"}
{"url": "http://www.focus-news.net/news/2017/07/03/2411380/cyprus-mail-pregovaryashtite-za-kipar-strani-shte-predstavyat-svoite-predlozheniya-za-sigurnostta-i-garantsiite-za-ostrova.html", "text": "Делегациите, участващи в Конференцията за Кипър в швейцарския курорт Кранс-Монтана, работиха усилено в неделя, за да подготвят своите предложения за сигурността и гаранциите за острова, които ще бъдат представени официално в понеделник, 3 юли, пише вестник Cyprus Mail. \r\nСлед паузата в неделя преговорите ще бъдат възобновени в понеделник, когато се очаква страните да представят писмени предложения в отговор на два въпроса относно сигурността и гаранциите, поставени от генералния секретар на ООН Антониу Гутериш, който председателства преговорите в петък.\r\nГутериш поиска от всяка страна да представи предложения за нова система за сигурност и за механизъм, който да контролира изпълнението на споразумението. До този момент дискусията по тези въпроси не доведе до позитивни резултати. \r\nСъгласно данни, разпространени в медиите, в понеделник в преговорите в Швейцария може отново да се включи генералният секретар на ООН. Гутериш напусна Кран Монтана в сутрешните часове на събота, след като предотврати назряваща криза и успя да върне гръцката и турската страна на масата за преговори, последвани от работна вечеря с ръководителите на всички шест делегации, участващи в дискусиите.Тереза Герова", "date": "2017.07.03", "title": "Cyprus Mail: Преговарящите за Кипър страни ще представят своите предложения за сигурността и гаранциите за острова"}
{"url": "http://www.focus-news.net/news/2017/07/03/2411395/plovdiv-edin-chovek-e-leko-postradal-pri-verizhna-katastrofa-na-patya-kadievo-orizare.html", "text": "Един човек е леко пострадал при верижна катастрофа на пътя Кадиево -Оризаре. Това съобщи за Радио \"Фокус\"-Пловдив говорителят на ОДМВР Пловдив. Инцидентът е станал около 8.00 часа тази сутрин. Една кола е спряла заради трактор и в нея са се ударили още три автомобила. Движението към момента е нормализирано. \r\nЦветана ТОНЧЕВА", "date": "2017.07.03", "title": "Пловдив: Един човек е леко пострадал при верижна катастрофа на пътя Кадиево-Оризаре"}
{"url": "http://www.focus-news.net/news/2017/07/03/2411401/pernik-rakovodstavoto-na-pp-gerb-v-grada-uvazhi-tryaditsionniya-praznik-na-kv-tsarkva.html", "text": "Пернишкият кв. „Църква” отбеляза Петровден с много песни, танци и добро настроение. Това съобщиха от пресцентъра на ПП ГЕРБ.  Вече дълги години наред църковният празник се отбелязва като ден на населеното място с традиционен събор.\r\nВеселието в центъра на кметството започна в ранния следобед с изпълнения на самодейни колективи, които показаха богатството на фолклора със своя певчески и танцов талант. Сред тях бяха и европейските шампиони по автентичен фолклор с ръководител Олга Миленова.\r\nОфициални гости на празненството бяха кметът на Община Перник и областен координатор на местната структура на ПП ГЕРБ  Вяра Церовска, народният представител д-р Александър Александров, председателят на Жени ГЕРБ Ирена Соколова, административният секретар на областната структура на партията Владислав Караилиев.\r\n„Скъпи приятели, за мен е удоволствие да ви поздравя с хубавия празник. \r\nСред безценните богатства на нашия край е неугасващата народна традиция, която жителите на „Църква“ носят в сърцата си и я предават от поколение на поколение“, сподели кметът на Перник в празнично приветствие към събралите се стотици жители и гости.\r\n„От незапомнени времена се чества днешният празник на селището Църква . \r\nПрез годините, когато тук се е намирало село Църква, после село Даскалово, след 1973 година превръщайки се в квартал на Перник, до днес и занапред. За да живеят добре и да имат спокойно и подредено ежедневие, хората тук се трудят и се грижат за родното си място, а над 300 човека всяка година се присъединяват към голямото семейство на квартала. \r\nТрадиционният събор честваме дни след хубавия християнския празник Петровден и нека първовърховните апостоли Петър и Павел да закрилят вас и вашите семейства“, каза Соколова.\r\nПоздрав отправи и народният представител д-р Александров, който пожела на перничани все така, с достойнство и мъдрост, да пазят традициите живи.\r\n„От сърце ви поздравявам по случай традиционния празник на „Църква“  и ви пожелавам да бъдете преди всичко здрави, щастливи и благословени“, каза още д-р Александров.\r\nЗа доброто настроение на всички присъстващи беше организирана музикална програма с участието на поп-фолк певицата Соня Немска и гласовитата и талантлива народна изпълнителка Ива Давидова.", "date": "2017.07.03", "title": "Перник: Ръководставото на ПП ГЕРБ в града уважи трядиционния празник на кв.  \"Църква\""}
{"url": "http://www.focus-news.net/news/2017/07/03/2411402/varhovna-administrativna-prokuratura-protestira-reshenieto-na-kevr-za-poskapvane-na-prirodniya-gaz-s-blizo-30-ot-1-april-2017-g.html", "text": "Върховна административна прокуратура протестира на 21 април 2017 г. пред Административен съд София – град решение № Ц-5/31.03.2017 г. на Комисията за енергийно и водно регулиране, с което считано от 1 април 2017 г. цената на природния газ се повишава с 29,6%, като се утвърждава цена, по която общественият доставчик продава природен газ на крайните снабдители на природен газ и на клиентите, присъединени към газопреносната мрежа, в размер на 363.26 лв. /1000 nm3 или 39.04 лв./MWh (без акциз и ДДС); цена, по която общественият доставчик продава природен газ на клиенти, присъединени към мрежа ниско налягане, собственост на „Булгартрансгаз” ЕАД, в размер на 370.98 лв. /1000 nm3 или 39.87 лв./MWh (без акциз и ДДС); цена, по която общественият доставчик продава природен газ на „Овергаз Мрежи“ АД, в качеството му на краен снабдител на природен газ, в размер на 381.78 лв. /1000 nm3 или 41.03 лв./MWh (без акциз и ДДС), в т.ч. компонента по чл. 17, ал. 15 от Наредба № 2 от 19.03.2013 г. за регулиране на цените на природния газ в размер на 18.52 лв./1000 nm3, като клиентите на „Овергаз Мрежи“ АД, в качеството му на краен снабдител на природен газ, заплащат цени за продажба на природен газ от краен снабдител, в които не е включена компонента по т. 3 в размер на 18.52 лв./1000 nm3.; цени за продажба на природен газ от крайните снабдители на клиенти, присъединени към съответните газоразпределителни мрежи и до определяне на цени по реда на Методиката за определяне на цени за достъп и пренос на природен газ през газопреносните мрежи, собственост на „Булгартрансгаз” ЕАД, съответните клиенти заплащат на „Булгаргаз“ ЕАД цена за пренос през газопреносната мрежа в размер на 19.73 лв./1000 nm3 „Булгаргаз“ ЕАД превежда събраните суми на „Булгартрансгаз“ ЕАД и съответните клиенти заплащат на крайните снабдители цена за пренос през газопреносната мрежа в размер на 19.73 лв./1000 nm3, като крайните снабдители превеждат събраните суми на „Булгаргаз“ ЕАД, което от своя страна ги превежда на „Булгартрансгаз“ ЕАД. Това съобщиха от пресцентъра на Прокуратурата.\r\nПо протеста е образувано административно дело № 4304/2017 г. по описа на Административен съд София – град, насрочено за разглеждане за 4.07.2017 г от 10.00 часа.", "date": "2017.07.03", "title": "Върховна административна прокуратура протестира решението на КЕВР за поскъпване на природния газ с близо 30% от 1 април 2017 г."}
{"url": "http://www.focus-news.net/news/2017/07/03/2411400/sport-grigor-dimitrov-zapazva-pozitsiyata-si-v-svetovnata-ranglista.html", "text": "Най-добрият български тенисист Григор Димитров запазва позицията си в световната ранглиста, в която е поставен под номер 11.\r\nБългаринът има актив от 3070 точки – или само пет по-малко от поставения под номер десет в подреждането Джо-Вилфрид Цонга.\r\nВ Топ 10 няма никакви промени – на върха остава британеца Анди Мъри, следван от Рафаел Надал, Стан Вавринка и Новак Джокович.", "date": "2017.07.03", "title": "Спорт: Григор Димитров запазва позицията си в световната ранглиста"}
{"url": "http://www.focus-news.net/news/2017/07/03/2411399/vidin-zapochva-pochistvane-na-dazhdopriemnite-shahti-na-tri-vazlovi-mesta-v-grada-zaradi-ochakvanite-valezhi.html", "text": "Заседанието на щаба за защита при бедствия в Община Видин се проведе под председателството на инж. Цветан Асенов – заместник-кмет по устройство на територията и развитие на инфраструктурата, съобщиха от пресцентъра на Общината. На него присъстваха също заместник-кметовете Венци Пасков и Десислава Тодорова и секретарят на общината Иванела Андреева, експерти, представители на ОДМВР, Дирекция „Социално подпомагане”, ЧЕЗ Разпределение, „Напоителни системи” ЕАД – клон Видин, Областен съвет на БЧК и др.\r\nЗаради предупредителния оранжев код за интензивни валежи и градушки, който важи и за Област Видин, бе обсъдена готовността за навременна реакция при възникване на усложнена ситуация. Направен е оглед и от днес започва почистване на дъждоприемните шахти на три възлови места във Видин – бул. „Панония”, пред паметника на Христо Ботев и до Военното окръжие. Поставен беше въпросът за отстраняването на сухите клони на дърветата, наблюдение на речните корита и координация с Регионална дирекция „Борба с градушките”. При евентуална опасност от наводнения, има възможност хора да бъдат настанени в два от социалните центрове – в Гомотарци и Видин.\r\nМежду членовете на щаба се поддържа непрекъсната връзка, също и с кметовете на населени места в общината. Дежурен служител е денонощно на разположение за приемане на сигнали.", "date": "2017.07.03", "title": "Видин: Започва почистване на дъждоприемните шахти на три възлови места в града заради очакваните валежи"}
{"url": "http://www.focus-news.net/news/2017/07/03/2411407/varna-dva-sluchaya-na-zaboleli-ot-laymska-bolest-sa-registrirani-v-zdravnata-inspektsiya-prez-poslednata-sedmitsa.html", "text": "105 души, ухапани от кърлежи, са регистрирани в здравната инспекция във Варна през последната седмица. Това съобщиха за Радио „Фокус” – Варна от Регионалната здравна инспекция. 84 от случаите са регистрирани във Варна, а останалите 21 в населени места в областта. Според седмичната сигнална информация за периода от 23 до 29 юни в здравната инспекция има регистрирани два случая на заболели от Лаймска болест и два случая на заболели от Марсилска треска. В биологичната лаборатория на здравната инспекция е извършено видово определяне на един кърлеж, при който е установен Иксодес рицинус.\r\nМарияна ВАЛЕНТИНОВА", "date": "2017.07.03", "title": "Варна: Два случая на заболели от Лаймска болест са регистрирани в здравната инспекция през последната седмица"}
{"url": "http://www.focus-news.net/news/2017/07/03/2411409/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "След тежка катастрофа с камион на магистрала А9 във федералната германска провинция Бавария пътнически автобус е избухнал в пламъци, съобщава берлинският вестник Der Tagesspiegel. \r\nВ резултат на инцидента, който се е случил около седем часа (местно време) в понеделник, са пострадали 31 души. Предполага се, че в превозното средство са пътували 48 души. Съдбата на останалите 17 от тях остава неизвестна. \r\n„Говорим за една много сериозна автомобилна катастрофа\", заяви говорител на полицейското управление в Байройт. На въпрос дали може да има загинали, той отговори: \"Не сме в състояние да кажем нищо\".\r\nОстава неясно дали 17-те пътници са успели да напуснат горящия автобус. Властите уточниха, че не е изключено те вече да не може да бъдат спасени. \r\nДвижението по А9 е изцяло блокирано. На място е изпратен и спасителен хеликоптер.\r\n*** Повишаване на сигурността, намаляване на данъците, повече средства за подпомагане на семействата, мащабни проекти за строителство на допълнителни жилища и постигането на пълна заетост до 2025 г. В това може да бъдат уверени германските граждани, ако на 24 септември гласуват за Съюза (ХДС/ХСС), пише баварският вестник Die Sueddeutsche Zeitung.\r\nТочно в 13 часа (местно време) в понеделник, 3 юли, на лидерите на двете „сестрински“ партии (Християндемократичния съюз и Християнсоциалния съюз), Ангела Меркел и Хорст Зеехофер, ще бъде представен документ с обем от 70 страници, в който са заложени всички основни точки от предизборната програма на Съюза (ХДС/ХСС). \r\nЗа разлика от Германската социалдемократическа партия (ГСДП), програмата на Съюза (ХДС/ХСС) не бива подлагана на гласуване сред партийните делегати. Баварският министър-председател вече подчерта, че има „много силно сходство между ХДС и ХСС\".\r\nЕдинственото изискване на ХСС, което няма да бъде подкрепено от ХДС, е въвеждането на горна граница за приема на бежанци в Германия.\r\nВ неделя лидерите на двете „сестрински“ партии проведоха среща на четири очи, на която да съгласуват окончателния вариант на предизборната програма. И макар тя да изглежда като най-строго пазената тайна в Германия, в медиите все пак изтече информация за съдържанието й. \r\nСред ключовите точки, заложени в документа, с който Съюзът (ХДС/ХСС) ще се бори за подкрепата на електората, е попълването на полицейските сили с 15 хил. нови служители. \r\nПрез следващите четири години в Германия трябва да се построят и 1,5 млн. нови жилища, за да се противодейства на изкуственото поскъпване на цените на наемите.\r\nИнтересно е, че в предизборната програма на „сестринските“ партии ще бъде заложено обещание за насърчаване на изследванията за борба с коварни заболявания като рак, деменция и болестта на Алцхаймер, припомня изданието.\r\n*** Спорът за палатковия лагер на противниците на Г-20 доведе до първи сблъсъци между полиция и активисти в северния ханзейски град Хамбург, съобщава германският национален ежедневник Die Frankfurter Allgemeine Zeitung. \r\nОрганизаторите съобщават, че в късните часове на неделя правоохранителните органи са употребили лютив спрей срещу протестиращи в най-малко два от случаите на „актове на съпротива\". Един човек е арестуван, поясниха от полицията. Активистите пък на свой ред заявиха, сред тях вече има ранени.\r\nПротивниците на политиката на „групата на двайсетте“ издигнаха палатков лагер на около три метра от центъра на Хамбург, след като Административният съд им даде разрешение. Въпреки това полицията забрани на активистите престоя в лагера им и увери, че решението на магистратите ще бъде върнато за преразглеждане. \r\n С мащабна демонстрация в неделя противниците на политиката на Г-20 поставиха началото на протестен маратон в северния германски град, насочен срещу провеждането на срещата на високо равнище на лидерите от Г-20, която ще се проведе на 7 и 8 юли, припомнят от редакцията.\r\n***", "date": "2017.07.03", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/07/03/2411410/dobrich-biznes-konferentsiya-za-targovsko-ikonomicheskite-otnosheniya-mezhdu-balgariya-i-vietnam-shte-se-provede-v-grada.html", "text": "Посолството на СР Виетнам в Р България заедно с Община град Добрич организират Бизнес конференция „Споразумение за свободна търговия между Виетнам и ЕС – възможности и предизвикателства, търговско-икономически отношения между Виетнам и България“ в град Добрич и източно-северния регион на България. Форумът ще се проведе на 10 юли, съобщиха от пресцентъра на Община Добрич. В него ще участват бизнес–среди от двете държави, специализирани в различни сектори. Конференцията цели да  представи съдържанието на Споразумението за свободна търговия между Виетнам и ЕС (EVFTA), възможностите, потенциалите и силните страни на търговия пред бизнесмените и предприемачите на гр. Добрич и региона. Целта е да се проучат потенциалите и силните страни в областите на производството и търговията на град Добрич и региона, и да се открият възможности за инвестиции и търговия с виетнамски партньори. \r\nСъбитието ще бъде открито от Посланика на Виетнам - Н. Пр. Нгуен Тхи Хонг Оан, която ще информира за политическата, икономическа и социална обстановка в държавата. Кметът на Добрич Йордан Йорданов ще представи икономическите възможности на Добрич и региона. Търговският съветник в Посолството Нгуен Тхай Хоа ще формулира основните черти на Споразумението за свободна търговия между Виетнам и ЕС, възможности и предизвикателства и ще представи възможности за търговия с Виетнам. Първият секретар в Посолството До Ван Чинг ще представи участниците във Форума видео клипове за видео клипове за икономическа и социална обстановка и туристически потенциали на Виетнам. В края на Конференцията е предвидена и дискусия по представените теми.", "date": "2017.07.03", "title": "Добрич: Бизнес конференция за търговско-икономическите отношения между България и Виетнам ще се проведе в града"}
{"url": "http://www.focus-news.net/news/2017/07/03/2411412/sport-zapochva-turnirat-uimbaldan.html", "text": "В понеделник, 3 юли,  започва третият  за годината турнир от „Големия шлем“ – „Уимбълдън“.\r\nПрограмата на Централния корт ще бъде открита от световният номер едно Анди Мъри, който ще се изправи срещу  Александър Бублик от Казахстан в двубой, който ще започне след 15 часа българско време. \r\nНай-добрият тенисист на България Григор Димитров ще започне участието си в най-стария турнир във вторник, 4 юли. Първият съперник на българина ще бъде Диего Шварцман от Аржентина.", "date": "2017.07.03", "title": "Спорт: Започва турнирът „Уимбълдън“"}
{"url": "http://www.focus-news.net/news/2017/07/03/2411415/vidin-pri-neobhodimost-shte-bade-vaveden-obshtinskiyat-plan-v-chastta-deystviya-pri-navodnenie-vav-vrazka-s-obyaveniya-oranzhev-kod-za-valezhi-i-gramotevichni-buri.html", "text": "Видин е сред десетте области в страната, за които е обявен оранжев код за валежи и гръмотевични бури. В тази връзка ръководството на Община Видин призовава гражданите да бъдат особено внимателни. Съветът към тях е да не оставят отворени прозорците в домовете си, да приберат всички предмети от балкони и тераси, които при падане биха могли да наранят преминаващи хора, а също така и да не остават на открито, ако метеорологичната обстановката се усложни. Това съобщиха от пресцентъра на Общината.\r\n     Прогнозите са през страната от запад да преминава студен атмосферен фронт, с който ще се развие дъждовна облачност и на много места ще има интензивни валежи, придружени със силни гръмотевични бури и градушки. Очакванията са за значителни количества в Северозападна България, а във Видин – до 51,6 мм и умерен вятър от 7,8 метра в секунда.\r\n   Общинският щаб за защита при бедствия заседава късно снощи и обсъди превантивни мерки. Извършен е преглед на Общинския план за действия при извънредни ситуации, създадена е организация за наблюдение на критичните места на територията на общината. При необходимост, има готовност за въвеждане на Общинския план, в частта „Действия при наводнение“.", "date": "2017.07.03", "title": "Видин: При необходимост ще бъде въведен Общинският план, в частта „Действия при наводнение“, във връзка с обявения оранжев код за валежи и гръмотевични бури"}
{"url": "http://www.focus-news.net/news/2017/07/03/2411416/makedoniya-bivshiyat-premier-lyubcho-georgievski-zayavi-che-nyama-spor-za-balgarskiya-harakter-na-ilindenskoto-vastanie-i-obvini-vmro-dpmne-v-prodalzhavane-na-politikata-na-lazar-kolishevski-obzor.html", "text": "Бившият министър-председател на Македония и председател на ВМРО-ДПМНЕ, и сегашен лидер на ВМРО-Народна партия, Любчо Георгиевски, заяви в профила си във \"Фейсбук\", че няма спор за българския характер на Илинденското въстание и обвини ВМРО-ДПМНЕ в продължаване на политиката на Лазар Колишевски. Твърдението на Георгиевски предизвика вълнение в медиите в Скопие.\r\nЕлектронното издание \"Пулс\" на вече уволнения директор на държавния архив Филип Петровски и някогашен секретар на Георгиевски извежда в заглавие: \"Любчо Георгиевски, коалиционен партньор на СДСМ: Заев е прав, Илинденското въстание е българско\".\"Либертас\" пишe: \"Любчо обяснява защо трябва да празнуваме Илинден заедно с българите\".\"Курир\" цитира мнението на Георгиевски, че \"именно политиката на ВМРО-ДПМНЕ е довела до полуветото на България, а тази политика е продължение на започнатото от Лазар Колишевски\".\r\nДържавната агенция \"Макфакс\" пише, че според Любчо Георгиевски политиката, провеждана от ВМРО-ДПМНЕ, прави необходим договорът за добросъседство между България и Македония.\r\nЕлектронното издание \"Фактор\" съобщава, че според Георгиевски няма нищо спорно в общото отбелязване на годишнината на Илинденското въстание.Expres цитира мнението на Георгиевски, според което \"Заев е прав, а Гоце Делчев е бил екзархийски учител\". \"Стандард\" отбелязва друг пасаж от написаното от бившия премиер, а именно че \"Заев отключва процесите, които ВМРО-ДПМНЕ умишлено забави\".\r\nПрави впечатление, че по-голямата част от публикациите се задоволяват да цитират написаното от Георгиевски без да се впускат в коментар, който очевидно няма да закъснее е ще бъде от името на някои от т.нар. македонски историци, които тепърва ще докажат македонския характер на Илинден, неговата роля за съвременната македонска държава и предателството на Георгиевски, който - освен че подписа Декларацията за добросъседство, получи български паспорт, кръсти сина си Лев и от Люпчо стана Любчо, според нормалните книжовни норми.\r\nКакво всъщност написа Любчо Георгиевски освен няколкото неудобни за ВМРО-ДПМНЕ истини, които в България са от компетенцията на всеки пълноправен гимназист:\r\n- Организацията, която е подготвила и обявила Илинденското въстание е Български Македоно-Одрински революционен комитет и уставът, написан от Гоце Делчев и Гьорче Петров позволява в него да членуват само екзархийски българи.\r\n- Писмената кореспонденция на революционната организация е извършвана единствено на български език.\r\n- Всички ръководители на организацията са били или екзархийски учители или български офицери и това се отнася за Гоце Делчев, Дамян Груев, Пере Тошев, Гьорче Петров и Борис Сарафов.\r\n- Финансовата и военната помощ на въстанието е оказана от България, където всъщност се подготвят и организират четите.\r\n- Името на комитета съдържа и наименованието \"Одринско\", което означава територията по Черноморското крайбрежие, а Гоце Делчев е бил инспектор на четите, както в Македония, така и в Одринско.\r\n- Избухването на въстанието на Илинден и Преображение е било координирано и поставено под общо ръководство, което е определяло датите на въстаническите акции.\r\nОсвен историческият поглед върху българския характер на Илинденско-Преображенското въстание, бившият премиер в чието правителство сегашният лидер на ВМРО-ДПМНЕ, Никола Груевски, заемаше поста финансов министър, прави един особено важен паралел между политиката, провеждана от настоящото ВМРО-ДПМНЕ и дейността на Лазар Колишевски в първите години след 1944 г.\r\nСпоред Георгиевски \"колишевистката политика на ВМРО-ДПМНЕ прави необходим Договора за добросъседство и определя полуветото на България, а настоящият премиер Зоран Заев отключва процесите, които предишното македонско правителство умишлено бавеше\".\r\nЗа справка - бившият комунистически деец на Югославия Лазар Панев Колишев или Лазар Колишевски се смята за главен проводник на политиката на дебългаризация на Македония през периода след края на Втората световна война, когато последователно заема постовете секретар на ЦК на Комунистическата партия на Македония, министър-председател на СР Македония и председател на Президиума на Народното събрание. Роден е в Свети Николе, израсъл е в сръбски сиропиталища, прекарал е съпротивата срещу фашизма в Плевенския затвор и е твърдял, че е \"родолюбив и патриотично настроен българин\". Едновременно с това по негово време са избити без съд и присъда или са репресирани десетки хиляди българи от Македония, кметове, общински съветници, учители, бивши офицери, индустриалци, някогашни войводи от Илинеднско-Преображенското въстание и др. за \"сътрудничество с българския окупатор и престъпления срещу Югославия\".Тереза Герова", "date": "2017.07.03", "title": "Македония: Бившият премиер Любчо Георгиевски заяви, че няма спор за българския характер на Илинденското въстание и обвини ВМРО-ДПМНЕ в продължаване на политиката на Лазар Колишевски (ОБЗОР)"}
{"url": "http://www.focus-news.net/news/2017/07/03/2411413/malina-nikolova-oblasten-upravitel-na-vratsa-v-momenta-nyama-avariyni-situatsii-elektrozahranvaneto-v-tsyalata-oblast-e-vazstanoveno.html", "text": "В момента няма никакви възникнали аварийни ситуации. Електрозахранването в цялата област е възстановено. Това каза за Агенция „Фокус“ областният управител на Враца Малина Николова във връзка с тежката метеорологична обстановка през изминалата нощ. „В момента всичко е под контрол. Наблюдават се реките и язовирите. В язовирите има достатъчно обем за поемане на високите валежи“, посочи Николова. По думите ѝ снощи заседавал областен щаб, на който са били начертани мерки, с които да бъде преодоляна ситуацията превантивно. „Пуснала съм заповед към общините, изхождайки от заповедта на министъра на вътрешните работи, какви действия да предприемат. Заповедта е изпратена на всички кметове на общини“, съобщи тя. По думите й няма информация за пострадали хора в областта. „През нощта паднаха градушки. Имаше един пожар, причинен от гръмотевица, който бързо беше потушен“, каза Николова. Тя допълни, че информацията за състоянието на общините постъпва в Областния съвет за сигурност на всеки половин час. \r\nСтефан ПЕТРОВ", "date": "2017.07.03", "title": "Малина Николова, областен управител на Враца: В момента няма аварийни ситуации, електрозахранването в цялата област е възстановено"}
{"url": "http://www.focus-news.net/news/2017/07/03/2411417/plovdiv-obshtinskite-savetnitsi-ot-gerb-shte-provedat-priemni-za-grazhdanite.html", "text": "Общинските съветници от ПП ГЕРБ в град Пловдив ще проведат приемни за гражданите в дните до 6 юли, съобщиха от пресцентъра на партията.\r\nДнес:\r\nДаниела Дженева, от 17.00 до 18.00 часа в офиса на ПП ГЕРБ в район „Южен”, ул.”Академик Петър Динеков”№ 1А\r\nСпартак Николов, от 17.00 до 18.30 часа в офиса на ПП ГЕРБ в район „Източен” на ул.”Коста Паница”№5\r\nВихър Захов, от 17.00 до 18.30 часа в офиса на ПП ГЕРБ в район „Източен” на ул.”Коста Паница”№ 5\r\nВера Тоскова, от 16.00 до 18.00 часа в офиса на ПП ГЕРБ в район „Тракия” в жк.”Тракия” бл.91.\r\nАлександър Радев, от 17.30 до 19.00 часа в офиса на ПП ГЕРБ в район „Централен” на ул.”Прага” № 2. \r\nАтанас Узунов, от 17.30 до 19.00 часа в офиса на ПП ГЕРБ в район „Южен” на ул.”Академик Петър Динеков” №1А\r\nОбщинският съветник от ПП ГЕРБ в Общински съвет – Пловдив, Иван Вичков ще приема граждани във вторник, 4 юли, от 16.00 до 18.00 часа в офиса на ПП ГЕРБ в район „Тракия”в блок 91. Иван Вичков е член на Постоянната комисия  „Здравеопазване и социални дейности”.\r\nВ сряда, 5 юли, ще се проведат приемни с граждани на общински от ПП ГЕРБ в Общински съвет - Пловдив, както следва:\r\nРадослава Ташкова, председател на Групата на ПП ГЕРБ и заместник-председател на Общински съвет  - Пловдив, ще се срещне с граждани от 16.00 до 18.00 часа в офиса на ПП ГЕРБ в район „Южен” на ул.”Академик Петър Динеков”№1А. \r\nГеорги Василев, от 16.00 до 18.00 часа в офиса на ПП ГЕРБ в район „Южен” на ул.”Академик Петър Динеков”№1А. \r\nД-р Аргир Аргиров, от 17.30 до 18.30 часа в офиса на ПП ГЕРБ в район „Южен” на ул.”Академик Петър Динеков”№1А. \r\nАни Лафчиева, от 17.00 до 18.30 часа в офиса на ПП ГЕРБ в район „Източен” на ул.”Коста Паница”№5. \r\nЕмил Русинов, от 17.30 до 19.00 часа в офиса на ПП ГЕРБ в район „Източен” на ул.”Коста Паница”№5.\r\nВ четвъртък, 6 юли, общинските съветници от ПП ГЕРБ в Пловдив ще проведат приемни с гражданите, както следва:\r\nПетър Попов, от 17.30 до 19.00 часа в офиса на ПП ГЕРБ в район „Западен” на ул. ”Царевец” № 9. \r\nЯсен Михайлов, от 17.30 до 19.00 часа в офиса на ПП ГЕРБ в район „Западен” на ул. ”Царевец” № 9. \r\nГошо Къчков, от 17.30 до 19.00 часа в офиса на ПП ГЕРБ в район „Северен” на бул.”Марица” №91. \r\nПенчо Малинов, от 17.00 до 18.30 часа в офиса на ПП ГЕРБ в район „Източен” на ул.”Коста Паница” №5. \r\nВеселин Маневски, от 16.00 до 18.00 часа в офиса на ПП ГЕРБ в район „Южен” на ул. ”Академик Петър Динеков” № 1А.", "date": "2017.07.03", "title": "Пловдив: Общинските съветници от ГЕРБ ще проведат приемни за гражданите"}
{"url": "http://www.focus-news.net/news/2017/07/03/2411405/valentin-krastev-pbzn-prez-noshtta-sme-poluchili-malko-nad-50-signala-za-proizshestviya-osnovno-za-zapusheni-ulichni-shahti-padnali-darveta-i-opasni-predmeti.html", "text": "В оперативния център на Главна дирекция „Пожарна безопасност и защита на населението“ са получени малко над 50 сигнала за произшествия. По-голямата част от тях са за запушени улични шахти, паднали дървета и опасни предмети. Регистрирани са няколко сигнала за наводнени пътни участници. Това каза за Агенция „Фокус“ говорителят на Главна дирекция „Пожарна безопасност и защита на населението“ Валентин Кръстев. „Въпреки обилните валежи, на територията на страната оперативната обстановка е сравнително спокойна“, посочи Кръстев. По думите му за отстраняването на произшествията през нощта на територията на цялата страна работиха 47 екипа на Главната дирекция. „Най-много сигнали са получени в областите Враца, Плевен, Ловеч и Перник. Не са регистрирани сигнали в областите Видин и Монтана. В област Русе за кратко няколко населени места бяха без електрозахранване“, каза той. Според него оперативната обстановка на територията на страната продължава да се следи с особено внимание от колегите от дежурния център на Главна дирекция „Пожарна безопасност и защита на населението“. \r\nСтефан ПЕТРОВ", "date": "2017.07.03", "title": "Валентин Кръстев, ПБЗН: През нощта сме получили малко над 50 сигнала за произшествия, основно за запушени улични шахти, паднали дървета и опасни предмети"}
{"url": "http://www.focus-news.net/news/2017/07/03/2411404/d-r-krasimir-mihaylov-tssmp-blagoevgrad-prez-izminalite-pochivni-dni-ne-e-imalo-ekstremni-sluchai-koito-da-govoryat-za-toplinen-udar-i-toplinno-pretoplyane.html", "text": "През изминалите почивни дни не е имало екстремни случаи, които да говорят за топлинен удар и топлинно претопляне. Това каза за Радио „Фокус“-Пирин д-р Красимир Михайлов, директор на Център за спешна медицинска помощ-Благоевград, във връзка с високите температури, които бяха измерени в цялата страна. По думите му в Благоевградска област има няколко случаи на колапси, инфаркт на миокарда, инсулти, високо кръвно налягане и аритмии. „За тези два дни има над 700 прегледа, амбулаторията е около 500 случая, а повикванията са 215“, коментира д-р Михайлов. Той каза, че не е имало нещо, което да е по-различно и явно хората са успели да се предпазят от жегите и са ограничили излизанията си навън.\r\nЛора КАЛЧЕВА", "date": "2017.07.03", "title": "Д-р Красимир Михайлов, ЦСМП-Благоевград: През изминалите почивни дни не е имало екстремни случаи, които да говорят за топлинен удар и топлинно претопляне"}
{"url": "http://www.focus-news.net/news/2017/07/03/2411418/dimitar-margaritov-kzp-za-poslednite-2-godini-pochti-dvoyno-e-narasnal-broyat-na-neloyalnite-targovski-praktiki-u-nas.html", "text": "За последните 2 години почти двойно е нараснал броят на нелоялните търговски практики у нас. Това каза в рубриката „Потребителят на фокус“ на Радио „Фокус“ председателят на Комисията за защита на потребителите Димитър Маргаритов. По думите му КЗП продължава активно борбата с тях и да осъществява контролна дейност, като ще бъде безкомпромисна към нарушителите. „КЗП спря две нелоялни търговски практики, свързани със заблуда на потребителите по отношение цените и материалите, с които се изработват стоките. Заблуждават се потребителите, че купуват нещо качествено на добра цена, а нито едното, нито другото е вярно. В такива случаи законът предвижда санкция до 30 хил. лв за първо нарушение и ако същата нелоялна практика се повтори, тя може да стигне и до 50 хил. лв. Санкциите към този момент имат ефект и рядко се е стигало до повтаряемост, но би могло да се помисли и за актуализиране. Например глобата да бъде процент от годишния оборот на търговеца, като така ще бъде и по-справедливо“, обясни той.  Маргаритов коментира още, че част от усилията на КЗП ще бъдат насочени и към превенцията на проблема и провеждането на обучителни мероприятия относно законодателството. „Съветът към потребителите е да бъдат активни и при съмнение за нелоялна търговска практика и несправедливост да реагират, като това ще подейства и респектиращо на търговците, освен че е гаранция за защита на правата им“, каза още председателят.", "date": "2017.07.03", "title": "Димитър Маргаритов, КЗП: За последните 2 години почти двойно е нараснал броят на нелоялните търговски практики у нас"}
{"url": "http://www.focus-news.net/news/2017/07/03/2411420/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Държавният глава на Сърбия Александър Вучич и косовският президент Хашим Тачи ще проведат в Брюксел среща, домакин на която ще бъде Върховният представител на Европейския съюз по въпросите на външните работи и политиката на сигурност Федерика Могерини, припомня прищинският вестник Gazeta Express.\r\nРазговорите ще се състоят в понеделник, 3 юли, веднага след двустранните преговори в Дубровник в рамките на форума на Процеса за сътрудничество в Югоизточна Европа.\r\nСъгласно съобщението, разпространено от офиса на Могерини, двамата държавни глави ще обменят мнения за продължаване на диалога за нормализиране на отношенията между Белград и Прищина, както и за по-широкото развитие в региона на Западните Балкани.\r\n*** Генералният секретар на ООН Антониу Гутериш може да се завърне в швейцарския курорт Кран Монтана, за да даде нов тласък на преговорите за Кипър, пише гръцкото електронно издание Ekathimerini.\r\n„Турската страна разполага с информация, че Антониу Гутериш ще се върне в швейцарския курорт, за да вземе участие в дискусията в понеделник“, твърди източник от турската делегация. \r\nГутериш напусна Кран Монтана в сутрешните часове на събота, след като предотврати назряваща криза и успя да върне гръцката и турската страна на масата за преговори, последвани от работна вечеря с ръководителите на всички шест делегации, участващи в дискусиите.\r\n*** До този момент Наказателният съд в Скопие отхвърли 13 от общо 18 искания за арест, които подаде Специализираната прокуратура. За останалите пет изисквания за определяне мярка за задържане - по случая \"Титаник\", сред които и за лидера на ВМРО-ДПМНЕ Никола Груевски, Мартин Протогер, Кирил Божиновски, Миле Янакиески и Гордана Янкуловска, съдът обяви, че ще се произнесе в понеделник, припомня македонското електронно издание  МКД. \r\nОт общо 13 искания за задържане на Специализираната прокуратура не е прието нито едно. Вместо арест, в 11 случаи Съдът реши да определи мярка отнемане на паспорт, а двама души останаха без никаква наложена мярка.\r\nС арест се размина и бившият директор на Управлението за сигурност и контраразузнаване (УБК) Сашо Миялков, бившият началник на Пето управление Горан Груювски, както и други висши партийни функционери и длъжностни лица. \r\nИсканията на Специализираната прокуратура за задържане под стража Наказателният съд замени с решение за временно отнемане на паспортите и забрана за издаване на нови документи за преминаване на държавната граница, и изискване за редовно явяване веднъж седмично при компетентно длъжностно лице в Основния съд в Скопие. \r\nВ понеделник магистратите ще обявят решението за делото \"Титаник\", обвиняем по което е бившият министър-председател Никола Груевски.\r\n*** Делегациите, участващи в Конференцията за Кипър в швейцарския курорт Кранс-Монтана, работиха усилено в неделя, за да подготвят своите предложения за сигурността и гаранциите за острова, които ще бъдат представени официално в понеделник, 3 юли, пише вестник Cyprus Mail. \r\nСлед паузата в неделя преговорите ще бъдат възобновени в понеделник, когато се очаква страните да представят писмени предложения в отговор на два въпроса относно сигурността и гаранциите, поставени от генералния секретар на ООН Антониу Гутериш, който председателства преговорите в петък.\r\nГутериш поиска от всяка страна да представи предложения за нова система за сигурност и за механизъм, който да контролира изпълнението на споразумението. До този момент дискусията по тези въпроси не доведе до позитивни резултати. \r\nСъгласно данни, разпространени в медиите, в понеделник в преговорите в Швейцария може отново да се включи генералният секретар на ООН. Гутериш напусна Кран Монтана в сутрешните часове на събота, след като предотврати назряваща криза и успя да върне гръцката и турската страна на масата за преговори, последвани от работна вечеря с ръководителите на всички шест делегации, участващи в дискусиите.\r\n***", "date": "2017.07.03", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/07/03/2411419/nim-otchete-povishavane-na-prihodite-s-koito-vdigna-zaplatite-i-aktivizira-arheologicheskata-i-izdatelskata-si-deynost.html", "text": "Националният исторически музей (НИМ) отчете първото шестмесечие на 2017 г. като изключително успешно. Музеят беше посетен от 317 хил. души, което е със 150% повече, отколкото всички посетители през 2016 г., които бяха 271 хил. души, съобщиха от НИМ. Съответно са се увеличили собствените приходи на музея от закупени билети, екскурзоводни беседи и продажбата на исторически книги, издадени от НИМ. Това позволи на директора на музея както да вдигне рязко заплатите на служителите, които се изравниха със средноевропейските, така и да предприеме активна издателска и още по-активна археологическа кампания. Отпечатани бяха за кратко време 15 книжки от поредицата „Колекциите на Националния исторически музей”. Бяха предприети и усилени разкопки на собствени обекти, така и в помощ на други музеи. \r\nНИМ ще отпусне средства на Бургаския исторически музей за разкопки на Русокастро, където има най-големия феодален замък, разположен върху площ от 2,5 дка, също така и на археолога Константин Тотев от Великотърновския музей за разкопките на крепостта „Трапезица” (двореца на първите Асеневци) и църквата „Св. 40 мъченици” (погребалния й пантеон). \r\nС тези допълнителни средства ще се разшири и броят на разкопаните от самия НИМ обекти. Така например застрашената от иманярите крепост Белоградец (Ивайловградска община) ще бъде разкопана от археолога Филип Петрунов.\r\nБожидар Димитров призовава все повече посетители да посещават НИМ, тъй като от 1 януари той има право да ползва всички приходи на музея и всяка визита фактически е патриотичен принос в проучването и реставрацията на нови старобългарски крепости и манастири.", "date": "2017.07.03", "title": "НИМ отчете повишаване на приходите, с които вдигна заплатите и активизира археологическата и издателската си дейност"}
{"url": "http://www.focus-news.net/news/2017/07/03/2411403/der-tagesspiegel-sled-tezhka-katastrofa-na-avtobus-v-bavariya-17-dushi-sa-v-neizvestnost.html", "text": "След тежка катастрофа с камион на магистрала А9 във федералната германска провинция Бавария пътнически автобус е избухнал в пламъци, съобщава берлинският вестник Der Tagesspiegel. \r\nВ резултат на инцидента, който се е случил около седем часа (местно време) в понеделник, са пострадали 31 души. Предполага се, че в превозното средство са пътували 48 души. Съдбата на останалите 17 от тях остава неизвестна. \r\n„Говорим за една много сериозна автомобилна катастрофа\", заяви говорител на полицейското управление в Байройт. На въпрос дали може да има загинали, той отговори: \"Не сме в състояние да кажем нищо\".\r\nОстава неясно дали 17-те пътници са успели да напуснат горящия автобус. Властите уточниха, че не е изключено те вече да не може да бъдат спасени. \r\nДвижението по А9 е изцяло блокирано. На място е изпратен и спасителен хеликоптер. Тереза Герова", "date": "2017.07.03", "title": "Der Tagesspiegel: След тежка катастрофа на автобус в Бавария: 17 души са в неизвестност"}
{"url": "http://www.focus-news.net/news/2017/07/03/2411406/sitel-makedoniya-novo-zemetresenie-ot-37-po-skalata-na-rihter-e-registrirano-kray-ohrid.html", "text": "Земетресение със сила от 3,7 по скалата на Рихтер е регистрирано малко преди четири часа (местно време) в понеделник край Охрид, предава скопският телевизионен канал „Сител“.\r\nДанни от Европейския средиземноморски сеизмологичен център показват, че епицентърът на труса е бил шест километра източно от Охрид, с дълбочина от също шест километра.\r\nНай-силното земетресение разлюля района на Охрид в неделя със сила от 3,9 по скалата на Рихтер. \r\nЗа последните 18 дни в района са регистрирани над 800 труса. Повечето от тях са слаби, от първа или втора степен по Рихтер.Тереза Герова", "date": "2017.07.03", "title": "„Сител“ (Македония): Ново земетресение от 3,7 по скалата на Рихтер е регистрирано край Охрид"}
{"url": "http://www.focus-news.net/news/2017/07/03/2411408/mvr-spokoyna-e-obstanovkata-na-teritoriyata-na-stranata-sled-poroynite-valezhi.html", "text": "В оперативния център на ГДПБЗН са получени малко над 50 сигнала, предимно за запушени улични шахти, паднали дървета и опасни предмети. Най-много са сигналите от областите Враца, Плевен, Ловеч и Перник. Това съобщиха от пресцентъра на МВР. Към този момент оперативната обстановка на територията на страната е спокойна. В оперативния център на ГД „Пожарна безопасност и защита на населението“ са получени малко над 50 сигнала. По-голямата част от тях са за запушени улични шахти, паднали дървета и опасни предмети. Регистрирани са и няколко сигнала за наводнени пътни участъци. За отстраняването на произшествията през нощта на територията на цялата страната работиха 47 екипа на ГДПБЗН. \r\nНай-много сигнали са получени от областите Враца, Плевен, Ловеч и Перник. Не са регистрирани сигнали на територията на областите Видин и Монтана. В област Русе за кратко няколко населени места бяха без електрозахранване. \r\nСлужителите в дежурния център на ГД „Пожарна безопасност и защита на населението“ продължават да следят оперативната обстановка на територията на страната.", "date": "2017.07.03", "title": "МВР: Спокойна е обстановката на територията на страната след поройните валежи"}
{"url": "http://www.focus-news.net/news/2017/07/03/2411421/kyustendil-sazdadena-e-gotovnost-za-reaktsiya-pri-uslozhnena-meteorologichna-obstanovka-v-regiona.html", "text": "Създадена е готовност за реакция при усложнена метеорологична обстановка в региона. Това каза пред Радио „Фокус” – Кюстендил Ивайло Чалъков, експерт „Отбранителна мобилизационна подготовка” към Община Кюстендил. По думите му, на този етап обстановката в региона е спокойна, няма подадени сигнали, свързани с падналите през нощта валежи от дъжд. \r\nВ Регионална дирекция „Пожарна безопасно и защита на населението” също не са постъпвали сигнали и искане за оказване на съдействие и помощ. „Ние имаме отработен план за реакция при усложнена метеорологична обстановка. Наблюдават се реките и водоемите, при забелязване на проблем от страна на кметовете и на кметските наместници по места, се подава сигнал към оперативния дежурен”, каза Ивайло Чалъков.\r\nВенцеслав ИЛЧЕВ", "date": "2017.07.03", "title": "Кюстендил: Създадена е готовност за реакция при усложнена метеорологична обстановка в региона"}
{"url": "http://www.focus-news.net/news/2017/07/03/2411422/vidin-patnotransportno-proizshestvie-ogranichava-dvizhenieto-po-patya-vidin-montana-v-rayona-na-grad-dunavtsi.html", "text": "Движението по път I-1 Видин - Монтана в района на град Дунавци се извършва в една лента, поради пътнотранспортно произшествие. Това съобщиха от пресцентъра на Агенция „Пътна инфраструктура”.", "date": "2017.07.03", "title": "Видин: Пътнотранспортно произшествие ограничава движението по пътя Видин - Монтана в района на град Дунавци"}
{"url": "http://www.focus-news.net/news/2017/07/03/2411425/pregled-na-osnovnite-temi-v-pazardzhishkiya-pechat.html", "text": "Водеща тема за вестник „Знаме” е „Двойният убиец ходил за риба след кървавата баня”. На 20 години затвор плюс 300 хиляди лева кръвнина бе осъден 31-годишният двоен убиец Иван Николов, по прякор Комуниста. Той бе адекватен и тих в съдебната зала, за разлика от предишния път. Преди да чуе присъдата, направи монотонно изявление, че „много съжалява”. В залата прокурор Ганчева поиска между 15 и 30 години затвор. Нееднократно декларираната омраза към ромския етнос е била единственият мотив на Николов, който не е познавал жертвите си, подчерта тя. Адвокатите на конституираните частни обвинители и граждански ищци поискаха максимума от 30 години, а някои – и доживотен затвор. Защитникът на Николов, адвокат Иван Главчев, поиска „справедлива присъда”. „Все по-трудно се намират комбайнери” е водещо заглавие на втора страница. Ако през последните десетина години доста от местните зърнопроизводители решиха въпроса с техниката, то продължават главоболията им с това кой да работи на съвременните машини. Нещо повече – проблемите от подобно естество дори се задълбочават. „Сдружението на музеите иска промяна на Закона за културното наследство” четем във водещия материал на четвърта страница. На среща с министъра на културата Боил Банов представители на сдружение „Български музеи” с председател Борис Хаджийски – директор на Регионалния исторически музей в Пазарджик, обсъдиха промени в Закона за културното наследство и подобряване дейността на музеите и галериите в страната. Сред темите е заглавието „Започнаха Велинградските празници на културата 2017”. \r\nВодещо заглавие за вестник „Пазарджишка Марица” е „Жена в мозъчна смърт спаси два живота”. 44-годишна жена от Пазарджик, изпаднала в мозъчна смърт в УМБАЛ „Свети Георги“ в Пловдив, стана донор на двама болни и така спаси живота им и им даде надежда за пълноценно бъдеще. В най-трудния си момент близките на починалата решиха да дарят бъбреците й и така да помогнат на други хора. „Над 100 униформени се вливат в протеста на МВР” четем на втора страница. Повече от 100 служители на Полицията, Пожарната и Затвора в Пазарджик са заявили готовност да се присъединят към обявения национален протест на служители от вътрешното ведомство, съобщи регионалният председател на Синдиката на МВР Петър Цоков. Проявата е планирана за 5 юли пред храм паметника „Александър Невски“ в столицата. Основните искания са три: увеличаване на заплатите, осигуряване на работно облекло и нов, съобразен със съвременните обстоятелства Закон за МВР. „Пазарджик в топ 5 по горски пожари” е друга тема в броя. От началото на годината дежурните екипи на Пожарната в Пазарджик са участвали в ликвидирането на 956 произшествия, от които пожарите с материални загуби са 148, тези без – 510, сочи справка в огнеборската служба. 40 пъти коли са излизали за аварийно-спасителна дейност. Пожарникарите са участвали в 175 помощни операции, пише ежедневникът. Сред по-интересните заглавия са „Четвърт век затвор за двоен убиец” и „Берачи съсипват гъби и редки растения”.", "date": "2017.07.03", "title": "Преглед на основните теми в пазарджишкия печат"}
{"url": "http://www.focus-news.net/news/2017/07/03/2411426/kyustendil-40-dka-ovoshtna-gradina-i-bungalo-sa-izgoreli-pri-pozhar-mezhdu-selata-dragovishtitsa-i-stensko.html", "text": "Пожар между селата Драговищица и Стенско е обхванал площ от 1 150 дка, съобщиха от Областна дирекция на МВР – Кюстендил. При него са изгорели 40 дка овощна градина и бунгало, огънят е обхванал площ от 1 150 дка, горели са сухи треви и храсти. Пожарът е гасен от 4 противопожарни екипа, община Кюстендил е осигурила водоноски, оказана е помощ от екип и на Горско стопанство - Невестино. Спасени от огъня са 10 къщи. Причините за възникването на този пожар се изясняват от Районно управление – Кюстендил. \r\n20 дка иглолистна гора е изгоряла при пожар в землището на село Долно село. Пожарът е тръгнал от местността „Колева чука“, причинен е поради небрежност. Инцидентът, възникнал между селата Долно село и Цървен дол, е унищожил 70 дка смесена гора. При гасенето на пожарите в землището на Долно село  са оказали помощ и служители на Регионална дирекция на горите и служители на Горското стопанство.", "date": "2017.07.03", "title": "Кюстендил: 40 дка овощна градина и бунгало са изгорели при пожар между селата Драговищица и Стенско"}
{"url": "http://www.focus-news.net/news/2017/07/03/2411411/nek-kam-momenta-nyama-riskove-za-naselenieto-i-okolnata-sreda-v-rayonite-na-golemite-yazoviri-stopanisvani-ot-kompaniyata.html", "text": "Във връзка с прогнозите за увеличение количеството на валежите на територията на страната, НЕК ЕАД информира, че към момента няма рискове за населението и околната среда в районите на големите комплексни и значими язовири, стопанисвани от компанията. Това съобщиха от пресцентъра на Националната електрическа компания (НЕК). Язовирните стени и съоръженията към тях са в добро техническо състояние и изпълняват своето предназначение без ограничения. Речните участъци след язовирните стени, попадащи в отговорностите на компанията, са почистени и могат да провеждат изпусканите водни количества. Водните обеми и нива в язовирите се контролират от експертните, експлоатационни екипи на компанията в съответствие с изискванията на МОСВ /Министерство на околната среда и водите/ и утвърдените планове за експлоатация.\r\nПри наличие на метеорологични условия за приток на големи водни обеми, се предприемат планирани, превантивни действия, с цел намаляване на неблагоприятно влияние върху териториите след язовирните стени. Служителите на предприятие „Язовири и каскади“ към НЕК ЕАД са в постоянна комуникация със съответните структури и отговорни лица от местните, областните и държавни администрации, ангажирани със защитата на населението при бедствия и аварии.", "date": "2017.07.03", "title": "НЕК: Към момента няма рискове за населението и околната среда в районите на големите язовири, стопанисвани от компанията"}
{"url": "http://www.focus-news.net/news/2017/07/03/2411429/focus-nay-malko-14-zaginali-pri-samoubiystven-atentat-v-irakski-lager-za-bezhantsi.html", "text": "Преоблечен като жена самоубийствен атентатор задейства взривно устройство в иракски лагер за бежанци, съобщава германското издание Focus. В резултат са загинали най-малко 14 души, поясняват местни власти.\r\nКъм момента не е известно къде се е намирал лагерът, в който е извършено нападението. Тереза Герова", "date": "2017.07.03", "title": "Focus: Най-малко 14 загинали при самоубийствен атентат в иракски лагер за бежанци"}
{"url": "http://www.focus-news.net/news/2017/07/03/2411427/vidin-slaba-gradushka-e-padnala-v-archar-i-belogradchik-prez-izminaloto-denonoshtie.html", "text": "Слаба градушка е паднала в Арчар и Белоградчик през изминалото денонощие, каза за Радио „Фокус” – Видин дежурният служител в Хидрометеорологичната станция във Видин. Няма нанесени щети. Най-голямо количество валежи е паднало в село Горни Лом, Община Чупрене – 16 литра на кв.м, във Видинска община валежите са 8 литра на кв.м, а на останалите места – незначителни до 3-4 литра на кв.м.\r\nАнна ЛОЗАНОВА", "date": "2017.07.03", "title": "Видин: Слаба градушка е паднала в Арчар и Белоградчик през изминалото денонощие"}
{"url": "http://www.focus-news.net/news/2017/07/03/2411423/sofiyskata-rayonna-prokuratura-zadarzha-za-72-chasa-mazh-napadnal-akusher-ginekolog-v-stolichnata-bolnitsa-sheynovo.html", "text": "Софийската районна прокуратура задържа за 72 часа мъж, нападнал акушер-гинеколог в столичната болница „Шейново“, съобщиха от пресцентъра на прокуратурата.  На 02.07.2017 г. Владимир Стоянов, който на 01.07.2017 г. е нападнал А.Г. - акушер-гинеколог в АГ болница \"Шейново\", е бил задържан за срок до 72 часа с постановление на Софийската районна прокуратура. Стоянов е привлечен като обвиняем за нанасяне на лека телесна повреда на медицински специалист при изпълнението на службата му, за което е предвидено наказание „лишаване от свобода“ от една до пет години. \r\nВ хода на разследването, водено под надзора на Софийската районна прокуратура, е установено, че на 01.07.2017 г. около обяд обвиняемият Стоянов се намирал в АГ болница \"Шейново\". Той поискал от А.Г. да му предостави плацентата на току-що роденото му дете. В хода на водения между двамата разговор, докато А.Г. му обяснявала, че има законова процедура, която следва да бъде спазена. Обвиняемият Стоянов внезапно й нанесъл удар в областта на главата, вследствие на който жената паднала. От заключението на първоначално изготвената съдебно-медицинска експертиза се установява, че на пострадалата са нанесени телесни увреждания, довели до причиняване на лека телесна повреда. \r\nРазследването по делото продължава.", "date": "2017.07.03", "title": "Софийската районна прокуратура задържа за 72 часа мъж, нападнал акушер-гинеколог в столичната болница „Шейново“"}
{"url": "http://www.focus-news.net/news/2017/07/03/2411432/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в  някои части на столицата. Това съобщиха от пресцентъра на дружеството. На 4 юли 2017 г. (вторник), във връзка с изпълнение на инвестиционен проект за реконструкция на уличен водопровод на бул. „Джавахарлал Неру“ жк. „Люлин“ 7, се налага спиране на водоподаването от 9:00  до 21:00 часа на клиентите на „Софийска вода”, живеещи в района на:\r\n705; 706-ниска зона; 707; 711; 712; 713; 714; 715; 750; 751; 751-А; 752-А; \r\nпо бул. „Джавахарлал Неру“ от ул. „Индира Ганди“ до бул. „Луи Пастьор“\r\nпо бул. „Царица Йоана“ от ул. „Ген. Асен Николов“ до бул. „Луи Пастьор“ и бул. „Луи Пастьор“ №30 \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: на паркинга пред бл. 711.  \r\nСлед възстановяване на водоснабдяването е възможно временно повишаване  мътността на водата.\r\nСлед реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.\r\nНа 4 юли 2017 г. (вторник), във връзка с подмяна на сградно водопроводно отклонение на ул. „Росица“ Център, се налага спиране на водоподаването от 9:00  до 17:00 часа на клиентите на „Софийска вода”, живеещи в района на:\r\nпо ул. „Росица“ от бул. „Васил Левски“ до ул. „Дунав“\r\nпо ул. „Чумерна“ от ул. „Искър“ до ул. „Росица“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Росица“№15.\r\nНа 4 юли 2017 г. (вторник), във връзка с монтаж на изпускатели на довеждащ водопровод над с. Мърчаево, се налага спиране на водоподаването от 10:00  до 22:00 часа на клиентите на „Софийска вода”, живеещи в района на:\r\nс. Мърчаево\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на площада пред кметството.\r\nНа 4 юли 2017 г. (вторник), във връзка с реконструкция на уличен водопровод на ул. „Кожух планина“ жк. „Лозенец“, се налага спиране на водоподаването от 9:30  до 21:30 часа на клиентите на „Софийска вода”, живеещи в района на:\r\nпо ул.“ Кожух планина“ от ул. „Богатица“ до ул.“ Милевска планина“\r\nпо ул. „Милевска планина“ от ул.“ Цветна градина“ до бул.“Арсеналски“\r\nпо ул.“ Димитър Хаджикоцев“ от ул. „Болград“ до ул. „Борис Пожаров“ и ул. „Борис Пожаров“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Кожух планина“ №2.\r\nНа 4 юли 2017 г. (вторник), във връзка с подмяна на сградно водопроводно отклонение на ул. „Университетска“ жк. „Лозенец“, се налага спиране на водоподаването от 9:00  до 18:00 часа на клиентите на „Софийска вода”, живеещи в района на:\r\nул. „Университетска“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Христо Смирненски“ ъгъла с ул. „Университетска“.\r\nНа 4 юли 2017 г. (вторник), във връзка с подмяна на сградно водопроводно отклонение на ул. „Перуника“ с. Бусманци, се налага спиране на водоподаването от 9:00  до 16:00 часа на клиентите на „Софийска вода”, живеещи в района на:\r\nпо ул. „Перуника“ от ул. „Троянски път“ до ул. „Асен Игнатов“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Перуника“№44.\r\nНа 4 юли 2017 г. (вторник), във връзка с подмяна на сградно водопроводно отклонение на ул. 517 кв. „Христо Ботев“, се налага спиране на водоподаването от 9:30  до 17:30 часа на клиентите на „Софийска вода”, живеещи в района на:\r\nул. 511, ул. 519, ул. 510, ул. „Георги Спасов“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 517 №31.\r\nНа 4 юли 2017 г. (вторник), във връзка с подмяна на сградно водопроводно отклонение на ул. „Камчатка“ местност  „Гърдова глава“, се налага спиране на водоподаването от 10:30  до 18:30 часа на клиентите на „Софийска вода”, живеещи в района на:\r\nул. „Камчатка“\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Симеон Радев“ ъгъла с ул. „Камчатка“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx .\r\n“Софийска вода” АД предварително се извинява на своите клиенти за причинените временни неудобства!\r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания.", "date": "2017.07.03", "title": "„Софийска вода” временно ще прекъсне водоснабдяването в  някои части на столицата"}
{"url": "http://www.focus-news.net/news/2017/07/03/2411430/vratsa-svlichane-na-zemni-masi-ogranichava-dvizhenieto-po-pat-ii-15-miziya-oryahovo.html", "text": "Движението по път II-15 Мизия - Оряхово се извършва в една лента поради свличане на земни маси. Това съобщиха от пресцентъра на Агенция „Пътна инфраструктура”. Шофьорите да се движат с повишено внимание и съобразена скорост.", "date": "2017.07.03", "title": "Враца: Свличане на земни маси ограничава движението по път II-15 Мизия - Оряхово"}
{"url": "http://www.focus-news.net/news/2017/07/03/2411424/afp-evropeyskite-ministri-shte-izgotvyat-kodeks-na-povedenie-za-spasitelnite-misii-na-npo-v-sredizemno-more.html", "text": "Министрите на вътрешните работи от Франция, Германия и Италия заявиха в понеделник, че планират да изготвят „Кодекс на поведение\" за неправителствените организации, участващи в спасителните мисии за мигранти Средиземно море, предава AFP.\r\nМинистрите също така се споразумяха да потърсят начини да подкрепят бреговата охрана в Либия и да помогнат на Агенцията на ООН за бежанците да създаде още лагери в северноафриканската страна, се казва в изявление на вътрешнополитическото ведомство в Париж. Тереза Герова", "date": "2017.07.03", "title": "AFP: Европейските министри ще изготвят \"Кодекс на поведение\" за спасителните мисии на НПО в Средиземно море"}
{"url": "http://www.focus-news.net/news/2017/07/03/2411431/dobrich-obshtinata-shte-partnira-po-proekt-v-podkrepa-na-zhelaeshtite-da-zapochnat-svoy-sobstven-biznes.html", "text": "Общината ще партнира по проект в подкрепа на желаещите да започнат свой собствен бизнес. Решението за това е одобрено на последното заседание на Общинския съвет (ОбС) на Добрич, предаде кореспондент на Радио „Фокус” – Варна. Проектът е за подготовка на желаещите да развиват собствен бизнес, като ще бъдат подпомагани и безработни лица за планиране и стартиране на самостоятелна стопанска дейност. По проекта са предвидени различни обучения и услуги и помощ при реалния старт на бизнеса и намиране на подходящи източници на финансиране. За реализацията на проекта „Стартъп по пътя към съвършенството” ще се търси финансиране по Оперативна програма „Развитие на човешките ресурси” 2014-2020 г., процедура „Подкрепа за предприемачество”. При одобрение се предвижда в дейности по проекта да бъдат обхванати 70 души, като поне 49 от тях ще са безработни и младежи на възраст до 29 години. Те ще бъдат информирани, мотивирани и включени в обучения и консултации, които да поставят основата за стартиране на собствен бизнес. \r\nОбщина Добрич е получила предложението за партньорство по проекта през месец март, съобщи зам.-кметът „Икономическо развитие и европейски фондове“ Росица Йорданова и ще участва със специалисти и експерти, които се включват като консултанти или лектори в предвидените по проекта обучения и консултации. \r\nЖулиета НИКОЛОВА", "date": "2017.07.03", "title": "Добрич: Общината ще партнира по проект в подкрепа на желаещите да започнат свой собствен бизнес"}
{"url": "http://www.focus-news.net/news/2017/07/03/2411433/shumen-zadarzhan-e-39-godishen-vodach-shofiral-s-3-18-promila-alkohol-v-selo-hitrino.html", "text": "Водач с 3, 18 промила е установен да шофира в село Хитрино. Това съобщиха от пресцентъра на ОДМВР-Шумен. Около 20:20 часа в неделя на улица „Ален Мак“ за проверка бил спрян водач на лек автомобил Фолксваген „Венто“ с шуменска регистрация. Зад волана бил местният жител Т.Б. на 39 години. Мъжът лъхал на алкохол. Тестван е с дрегер, който отчел 3, 18 помила в издишания въздух. Водачът е дал кръвна проба за анализ. Задържан е за срок до 24 часа в полицейското управление в Шумен. За престъпление по чл. 343 Б ал. 1 от НК е започнато досъдебно производство.", "date": "2017.07.03", "title": "Шумен: Задържан е 39-годишен водач, шофирал с 3, 18 промила алкохол, в село Хитрино"}
{"url": "http://www.focus-news.net/news/2017/07/03/2411436/vidin-verizhna-katastrofa-e-stanala-v-rayona-na-grad-dunavtsi-nyama-postradali.html", "text": "Верижна катастрофа е станала на път I-1 Видин – Монтана в района на град Дунавци, съобщиха за Радио „Фокус” – Видин от Областно пътно управление – Видин. Катастрофата е станала в района на бившата бензиностанция „Пи-3,14“ между четири леки автомобила, но няма пострадали, нанесени са само материални щети. Движението в района на катастрофата се извършва в едната лента.\r\nАнна ЛОЗАНОВА", "date": "2017.07.03", "title": "Видин: Верижна катастрофа е станала в района на град Дунавци, няма пострадали"}
{"url": "http://www.focus-news.net/news/2017/07/03/2411441/vratsa-trup-na-zhena-e-bil-otkrit-do-konska-karutsa-na-patya-mezhdu-oblastniya-grad-i-selo-chiren.html", "text": "Труп на жена до конска каруца е бил забелязан на пътя между Враца и село Чирен, съобщиха от Областната дирекция на МВР – Враца. Сигналът за това е била подаден вчера около 11.20 часа. Установено е, че тялото е на 62-годишна жена от село Чирен, а водач на каруцата е 80-годишен мъж от същото село. Той е заявил, че намерил жената мъртва в ливада, след което се опитал да транспортира трупа до село Чирен. Образувано  е досъдебно производство.", "date": "2017.07.03", "title": "Враца: Труп на жена е бил открит до конска каруца на пътя между областния град и село Чирен"}
{"url": "http://www.focus-news.net/news/2017/07/03/2411428/plovdiv-v-kvartal-stolipinovo-sashto-izlyazoha-na-ulitsata-pritesneni-ot-protesta-v-asenovgrad.html", "text": "В квартал „Столипиново” в Пловдив също излязоха на улицата, притеснени от протеста в Асеновград. Това съобщиха за Радио „Фокус” - Пловдив от Областната дирекция на МВР Пловдив. Около 22.00 часа снощи там също е имало струпвания на хора по улиците след слух, че към квартала се насочват част от протестиращите в Асеновград. В квартала са били изпратени полицейски части за осигуряване на обществения ред и спокойствие на живущите. Слухът се е оказал неверен. Не се е стигнало до безредици. Квартала се охранява.\r\nЦветана ТОНЧЕВА", "date": "2017.07.03", "title": "Пловдив: В квартал „Столипиново” също излязоха на улицата, притеснени от протеста в Асеновград"}
{"url": "http://www.focus-news.net/news/2017/07/03/2411435/dimitar-margaritov-kzp-25-ot-intsidentite-s-detsa-prez-letniya-sezon-sa-zaradi-upotrebata-na-opasni-i-neotgovaryashti-na-standartite-stoki.html", "text": "25 % от инцидентите с деца през летния сезон са заради употребата на опасни и неотговарящи на стандартите стоки. Това каза в рубриката „Потребителят на фокус“ на Радио „Фокус“ председателят на Комисията за защита на потребителите Димитър Маргаритов. По думите му данните са на Агенция „РАПЕКС“, като засят най-често употребата на велосипеди, тротинетки, ролери и др. съоръжения, предназначени за деца, но не притежаващи сертификати и неотговарящи на стандартите на ЕС. „Друго важно нещо, насочено към родителите, е децата да не бъдат оставяни без надзор при употребата на тези стоки. Най-големите рискове за децата са съсредоточени именно в опасност от нараняване“, обясни той. Маргаритов допълни, че КЗП продължава дейността си по противодействие разпространението на опасни стоки за деца, като целта е те да бъдат възпирани още при внос на границата. „С Агенция „Митници“ осъществяваме много добър контрол, като през миналия летен сезон по техен сигнал задържахме над 8 500 опасни артикула за деца“, коментира още Димитър Маргаритов.", "date": "2017.07.03", "title": "Димитър Маргаритов, КЗП: 25 % от инцидентите с деца през летния сезон са заради употребата на опасни и неотговарящи на стандартите стоки"}
{"url": "http://www.focus-news.net/news/2017/07/03/2411439/blagoevgrad-mlad-mazh-e-prebil-trima-dushi-v-chasten-dom-v-zhk-orlova-chuka-dvama-ot-tyah-sa-s-opasnost-za-zhivota.html", "text": "Млад мъж е пребил трима души в ж.к. „Орлова чука“, двама от тях са с опасност за живота, съобщиха от ОД на МВР - Благоевград. Вчера в качеството си на обвиняем в извършено престъпление по чл.131, ал.1, т.4, пр.3 вр. чл.129, ал.2 от НК е привлечен 28-годишен с инициали Д.Д. от град Благоевград. Около 05:00 часа в събота след възникнал скандал в частен дом в ж.к. „Орлова чука“ в Благоевград, използвайки твърд предмет, същият е причинил черепно-мозъчна травма на 49-годишен мъж от областния град, който е с опасност за живота, фрактура на дясна ръка в областта на дланта на 48-годишна жена от Благоевград и фрактура на черепа на 30-годишен мъж от Благоевград, който е с опасност за живота. Д.Д. е задържан за срок до 72 часа.", "date": "2017.07.03", "title": "Благоевград: Млад мъж е пребил трима души в частен дом в ж.к. „Орлова чука“, двама от тях са с опасност за живота"}
{"url": "http://www.focus-news.net/news/2017/07/03/2411434/plovdiv-vazstanoveno-e-dvizhenieto-po-patya-kadievo-orizare.html", "text": "Възстановено е движението по пътя Кадиево – Оризаре. Това съобщиха от пресцентъра на Агенция „Пътна инфраструктура”. Временната организация на движението бе наложена поради верижна катастрофа.", "date": "2017.07.03", "title": "Пловдив: Възстановено е движението по пътя Кадиево – Оризаре"}
{"url": "http://www.focus-news.net/news/2017/07/03/2411438/br-tezhka-katastrofa-s-turisticheski-avtobus-v-bavariya-politsiyata-se-opasyava-ot-mnozhestvo-zhertvi.html", "text": "След тежката катастрофа с автобус на магистрала А9 във федералната германска провинция Бавария полицията допуска смъртта на 18 души, чиято съдба остава неизвестна след инцидента, съобщава местното радио  Bayerischer Rundfunk.\r\nВ превозното средство са пътували между 46 и 48 души. Според първоначалните констатации на длъжностните лица, автобусът е превозвал туристическа група от Саксония. До този момент е известно, че в резултат на произшествието са пострадали 30 души, някои от които тежко. Това означава, че останалите пътници вероятно са загинали. \r\n„Ние сме реалисти, вероятно има загинали“, заяви говорител на полицията, допълвайки, че все още има „лъч на надежда“. \r\n„Може би някои са избягали в шок“, предположи служителят.Тереза Герова", "date": "2017.07.03", "title": "BR: Тежка катастрофа с туристически автобус в Бавария: Полицията се опасява от множество жертви"}
{"url": "http://www.focus-news.net/news/2017/07/03/2411447/dobrich-izvarshena-e-proverka-na-plazhovete-v-oblastta-v-nachaloto-na-aktivniya-turisticheski-sezon.html", "text": "Извършена е проверка на плажовете в областта в началото на активния туристически сезон, предаде кореспондентът на Радио „Фокус” – Варна. Сред инспектиращите са били областният управител на Добрич Красимир Кирилов, неговият заместник Красимир Николов и експерт от администрацията. Огледът е установил, че плажните ивици без стопани са обозначени с табели, на които е посочено, че са неохраняеми. Плажовете с наематели и концесионери също са обозначени по надлежния ред – на табелите е изписан собственикът Република България, както и данните на стопанина на плажната ивица. Посочени са и цените на плажните услуги – чадър, шезлонг и шалте. 32 са морските плажове на територията на област Добрич, неохраняемите са 14, останалите са отдадени под наем или на концесия. Пълният списък на морските плажове и информация за техния статут са публикувани на сайта на Областна администрация - Добрич, в рубриката „Съобщения“. От 1 юли четири неохраняеми плажа в Добричка област предлагат водно спасяване -„Фиш-фиш“, „Космос“,„Русалка“ – голям плаж, и къмпинг „Добруджа“, известен още като Шабленска тузла. Стойността на договора е 66 300 лв. Сключен е между Областния съвет на БЧК и Областна администрация – Добрич.\r\nЖулиета НИКОЛОВА", "date": "2017.07.03", "title": "Добрич: Извършена е проверка на плажовете в областта в началото на активния туристически сезон"}
{"url": "http://www.focus-news.net/news/2017/07/03/2411445/pazardzhik-poradi-avarii-e-narusheno-vodopodavaneto-v-selata-tsrancha-i-patalenitsa.html", "text": "Поради аварии е нарушено водоподаването в две населени места от община Пазарджик, съобщиха за Радио „Фокус“ – Пазарджик от ВиК – Пазарджик. Поради аварии на улични водопроводи е спряна водата в селата Црънча и Паталеница. Очакваният час за възстановяване на водоподаването е 16:30. Екипи на дружеството работят за отстраняване на авариите. \r\nТеодора ДИМИТРОВА", "date": "2017.07.03", "title": "Пазарджик: Поради аварии е нарушено водоподаването в селата Црънча и Паталеница"}
{"url": "http://www.focus-news.net/news/2017/07/03/2411442/reuters-zaginali-i-raneni-pri-nyakolko-otdelni-ataki-na-pkk-v-yugoiztochna-turtsiya.html", "text": "Военнослужещ, охранител и трима работници са загинали при отделни атаки на членовете на „Работническа партия на Кюрдистан“ (ПКК), извършени в понеделник в три югоизточни турски провинции, предава Reuters.\r\nМестните власти в Хаккяри съобщават, че при задействането на взривно устройство е убит един турски войник. Друг експлозив е детониран в провинция Ван, в резултат на което са ранени двама охранители, единият от които по-късно е издъхнал в болница от получените рани. \r\nЧленове на ПКК са извършили още една въоръжена атака в Шърнак, където са загинали двама служители, наети за извършването на пътно-ремонтни дейности в участък, водещ към военна база. При атаката са пострадали още петима души..Тереза Герова", "date": "2017.07.03", "title": "Reuters: Загинали и ранени при няколко отделни атаки на ПКК в Югоизточна Турция"}
{"url": "http://www.focus-news.net/news/2017/07/03/2411446/darzhavniyat-glava-rumen-radev-shte-udostoi-balgarski-voennosluzheshti-s-visshe-ofitsersko-zvanie.html", "text": "На 3 юли 2017 г., от 14.00 ч. в Гербова зала на „Дондуков“ 2 държавният глава и върховен главнокомандващ Въоръжените сили Румен Радев ще удостои военнослужещи с висше офицерско звание. Това съобщиха от прессекретариата на държавния глава. Държавният глава назначава полковник Красимир Кънев на длъжността „Директор на дирекция „Стратегическо планиране“ в Министерството на отбраната, като го удостоява с висше офицерско звание „бригаден генерал“. Президентът Румен Радев назначава полковник Васил Събински на длъжността „Директор на дирекция „Комуникационни и информационни системи“ във Военния секретариат на Европейския съюз в Брюксел, Белгия, като го удостоява с висше офицерско звание „бригаден генерал“. С друг свой указ държавният глава назначава полковник Николай Караиванов  на длъжността „Началник на щаба на Сухопътните войски“ и го удостоява с висше офицерско звание „бригаден генерал“.", "date": "2017.07.03", "title": "Държавният глава Румен Радев ще удостои български военнослужещи с висше офицерско звание"}
{"url": "http://www.focus-news.net/news/2017/07/03/2411449/sport-oksleyd-chembarleyn-ne-postigna-sporazumenie-za-nov-dogovor-s-arsenal.html", "text": "Полузащитникът на Арсенал Алекс Окслейд-Чембърлейн отклони поредното предложение от ръководството на лондонския тим за продължаване на договора му, предава Daily Miror.\r\nАко не настъпи промяна в сегашното положение, то през януари следващата година 23-годишният британец ще получи право да води преговори с други клубове и да напусне Арсенал без изплащането на неустойка. \r\nИзданието отбелязва, че ситуацията около полузащитника е следена с интерес от Ливърпул и Челси.", "date": "2017.07.03", "title": "Спорт: Окслейд-Чембърлейн не постигна споразумение за нов договор с Арсенал"}
{"url": "http://www.focus-news.net/news/2017/07/03/2411448/ivo-ivanov-zam-oblasten-upravitel-na-pernik-v-oblastta-padna-gradushka-prez-noshtta-no-kam-momenta-obstanovkata-e-normalna.html", "text": "Падна градушка, има някои паднали клони, но всичко е оправено още снощи. Нямаме големи наводнения, само, може би, някои мазета. Почистени са клоните. Няма големи инциденти при нас. Това каза за Агенция „Фокус“ зам.-областният управител на Перник Иво Иванов. „Обстановката е нормална в общините Перник, Радомир, Брезник, Трън, Земен и Ковачевци“, посочи Иванов. По думите му при язовирите обстановката също е нормална. „Нивото на водата на повечето язовири е под преливника. Пътната обстановка също е нормална“, съобщи той. „При нас всичко е нормално“, допълни зам.-областният управител на Перник.\r\nСтефан ПЕТРОВ", "date": "2017.07.03", "title": "Иво Иванов, зам. областен управител на Перник: В областта падна градушка през нощта, но към момента обстановката е нормална"}
{"url": "http://www.focus-news.net/news/2017/07/03/2411451/georgi-terziyski-oblasten-upravitel-na-lovech-v-sledstvie-na-valezhite-snoshti-nay-tezhko-e-postradala-obshtina-letnitsa-kadeto-padna-gradushka.html", "text": "Най-тежко пострадала е община Летница, заради градушка от 2.30 часа тази нощ. Има счупени стъкла на автомобили и нарушена цялост на покриви. В момента се отстраняват повредите. Това каза за Агенция „Фокус“ областният управител на Ловеч Георги Терзийски. „Частично в общината е преустановено електрозахранването, работят няколко екипа на ЧЕЗ“, посочи Терзийски. „В Ловеч също падна обилен дъжд с градушка вчера от 20.30 до 21.00 ч., след което имаше завиряване на няколко улици, счупени клони по улиците, но всички екипи на „Пожарна безопасност и защита на населението“ работиха заедно с общинска фирма „Еко“ за отводняване и почистване на шахтите“, съобщи той. По думите му обстановката в областта се нормализира. „Поражения от градушки има в общините от равнинната част“, каза Терзийски. „Няма информация за пострадали и бедстващи хора на територията на областта“, допълни областният управител.\r\nСтефан ПЕТРОВ", "date": "2017.07.03", "title": "Георги Терзийски, областен управител на Ловеч: В следствие на валежите снощи, най-тежко е пострадала община Летница, където падна градушка"}
{"url": "http://www.focus-news.net/news/2017/07/03/2411453/blagoevgrad-radio-fokus-pirin-startira-predavaneto-petrich-dreven-i-vekovechen.html", "text": "Радио „Фокус“ - Пирин стартира ново предаване за Петрич – град, събрал в околностите си редица културни и природни забележителности; град, който не е забравил подвига на героите, пролели кръвта си за Майка България. Предаването „Петрич – древен и вековечен“ има за цел да запознае слушателите с историята, културата, възможностите за туризъм и бизнес, както и с развитието на общината през годините. Повече информация ще бъде представяна от представители на Общинска администрация-Петрич – кметове, заместник-кметове, специалисти и експерти в различни ресори, археолози и уредници в исторически обекти, както и специалисти в областта на туризма, бизнеса, строителния бранш, медицината и други.  Радиопредаването ще се излъчва всеки понеделник от 15,00 до 16,00 часа на честотите на Радио „Фокус“ - Пирин. В пилотното издание на предаването ви срещнем с кмета на Община Петрич – Димитър Бръчков, с който ще разговаряме за това кое е нещото, което отличава Петрич от останалите български градове, както и как се отразяват редицата културни и природни забележителности в околностите на града, върху туризма. След това ще се върнем назад във времето, за да разберем кога за първи път са се заселили хора в землището на днешния град Петрич, както и за символите на града, за които когато чуе всеки човек от която и точка на България, се сеща именно за прекрасния Петрич. По тази тема, гост в предаването ще бъде Методи Бисерков, началник на отдел „Образование и култура” в Община Петрич. Говорейки за Петрич, не можем да подминем един от най-големите български герои, един от най-обичаните и уважавани офицери, участвали във войните за национално обединение – полковник Борис Дрангов. Това е първият герой, на който ще се спрем в първата рубрика „Бележити личности“, заради поредицата инициативи, с които Община Петрич отбеляза годишнините от рождението и героичната гибел на полковник Дрангов. Защо той е толкова важен за град Петрич, ще попитаме зам.-кметът на Петрич – Илияна Попова. Бъдете с нас във времето от 15.00 до 16,00 часа, за да се разходим из историята на древния град Петрич.", "date": "2017.07.03", "title": "Благоевград: Радио „Фокус“ - Пирин стартира предаването „Петрич – древен и вековечен“"}
{"url": "http://www.focus-news.net/news/2017/07/03/2411454/afp-frenskite-vlasti-povdignaha-obvineniya-sreshtu-23-godishen-mazh-zaplashil-da-ubie-emanyuel-makron.html", "text": "Срещу 23-годишен мъж, заплашил да убие френския президент Еманюел Макрон в Деня на Бастилията, 14 юли, са повдигнати обвинения, в резултат на които е отведен в ареста, предава AFP, като се позовава на източник от съдебните кръгове в Париж.\r\nБезработният е написал в чат, свързан с видео игра, че иска да купи картечница, за да убие Макрон, съобщи радиостанцията RMC, допълвайки, че преди това младият мъж е бил осъден за опровержение на тероризма и се смята, че е крайнодесен националист.Тереза Герова", "date": "2017.07.03", "title": "AFP: Френските власти повдигнаха обвинения срещу 23-годишен мъж, заплашил да убие Еманюел Макрон"}
{"url": "http://www.focus-news.net/news/2017/07/03/2411443/mvnr-kam-momenta-nyama-danni-za-postradali-balgari-pri-katastrofata-s-turisticheski-avtobus-v-bavariya.html", "text": "Към момента няма данни за пострадали българи при катастрофата с туристически автобус в Бавария. Това съобщиха за Агенция „Фокус“ от пресцентъра на Министерството на външните работи. Генералното консулство в Мюнхен е в непрекъснат контакт с германката полиция.\r\nСтефан ПЕТРОВ", "date": "2017.07.03", "title": "МВнР: Към момента няма данни за пострадали българи при катастрофата с туристически автобус в Бавария"}
{"url": "http://www.focus-news.net/news/2017/07/03/2411450/chez-elektro-balgariya-ad-opovesti-tsenite-na-elektricheska-energiya-za-klientite-si-sled-reshenie-na-kevr.html", "text": "„ЧЕЗ Електро България” АД оповести цените за електрическа енергия за своите клиенти след Решение № Ц-19 от 1 юли 2017 г. Комисията за енергийно и водно регулиране, считано от 1 юли 2017 г., съобщиха от пресцентъра на дружеството.\r\nВ крайните цени за електрическа енергия клиентите на „ЧЕЗ Електро България” АД заплащат и следните цени за мрежови услуги: \r\n-\tцена за пренос през електропреносната мрежа;\r\n-\tцена за достъп до електропреносната мрежа;\r\n-\tцена за пренос на електрическа енергия през разпределителната мрежа на ниско напрежение;\r\n-\tцена за достъп до разпределителната мрежа за небитови клиенти;\r\n-\tцена за достъп до разпределителната мрежа за битови клиенти.", "date": "2017.07.03", "title": "„ЧЕЗ Електро България” АД оповести цените на електрическа енергия за клиентите си след решение на КЕВР"}
{"url": "http://www.focus-news.net/news/2017/07/03/2411456/blagoevgrad-nad-22-mln-lv-e-stoynostta-na-otpusnatite-semeyni-pomoshti-za-detsa-v-oblastta-prez-may.html", "text": "2 348 331,75 лева е стойността на отпуснатите семейни помощи за деца в област Благоевград през месец май. Това каза пред Радио „Фокус“ – Пирин Станка Михова, експерт в Регионална дирекция „Социално подпомагане“ – Благоевград. Общият брой получилите помощи през този месец е 27 589, като от тях еднократните помощи при бременност са 42 случая в размер на 6 240 лв., а еднократните помощи при раждане са 225 случая в размер на 94 900 лв. Михова допълни, че броят на изплатените месечни помощи за деца по чл.7 от Закона за семейни помощи за деца е 25 885 в общ размер 1 659 585, 92 лв., изплатените еднократни помощи за отглеждане на дете до навършване на една година от майка осиновителка са в размер на 10 082 лв., а месечни помощи за отглеждане на деца с трайни увреждания – 772 случая в размер на 511 480 лв., както и че са издадени 44 удостоверения за безплатно пътуване на многодетни майки. \r\nСтанка Михова отбеляза, че реалният брой на семействата, които са подпомогнати, е 26 455, а реалният брой на децата, за които е отпусната финансова помощ, е 40 954.\r\nЛора КАЛЧЕВА", "date": "2017.07.03", "title": "Благоевград: Над 2,2 млн. лв. е стойността на отпуснатите семейни помощи за деца в областта през май"}
{"url": "http://www.focus-news.net/news/2017/07/03/2411455/petya-mileva-kmet-na-selo-sinyo-bardo-gradushka-izpochupi-pokrivi-na-kashti-unishtozhi-posevi-i-skasa-zhitsi-ot-elektroprenosnata-mrezha-v-seloto.html", "text": "Градушка изпочупи покриви на къщи, унищожи посеви и скъса жици от електропреносната мрежа в село Синьо бърдо, Община Роман, каза за Радио „Фокус” – Видин Петя Милева, кмет на селото. През нощта и рано тази сутрин градушка се е изсипала няколко пъти над населеното място. „Вечерта в 23.30 часа беше първият порой с градушка, която бе слаба. В 1.00 часа през нощта падна най-силната градушка. Сутринта в 4.00 часа и отново в 5.00 часа се повтори същият кошмар. Ледените късове са с размерите на орех”, обясни Петя Милева. Има изпочупени стъкла на прозорци, керемиди на покриви, стъкла на автомобили. Градушката е унищожила напълно градини и посеви. \r\n„В кметството непрекъснато идват хора да се оплакват от щетите, които са претърпели. Хората нямат застраховки, при автомобилите трябва да имат пълна застраховка „Каско”, за да се покрият щетите”, каза кметът на Синьо бърдо. В селото постоянно живеещите са около 350 души. Собствениците на част от къщите живеят във Враца и все още не са установили щетите по имотите си. В селото има и много скъсани жици от електропреносната мрежа, ел.захранването не е прекъснато, но на места е с различно напрежение.\r\nАнна ЛОЗАНОВА", "date": "2017.07.03", "title": "Петя Милева, кмет на село Синьо бърдо: Градушка изпочупи покриви на къщи, унищожи посеви и скъса жици от електропреносната мрежа в селото"}
{"url": "http://www.focus-news.net/news/2017/07/03/2411452/d-r-emil-karaivanov-kmet-na-asenovgrad-v-grada-veche-sa-zapochnali-realni-deystviya-po-izpalnenie-na-iskaniyata-na-protestirashtite.html", "text": "В Асеновград вече са започнали реални действия по изпълнение на исканията на протестиращите граждани. Това съобщи за Радио „Фокус” - Пловдив кметът на Асеновград д-р Емил Караиванов. „От средата на миналата седмица с моя заповед е формирана и работи комисия по оглед на незаконното застрояване, особено зоната, извън регулацията на града. Законовата процедура срещу незаконните къщи не е толкова бърза, но ангажиментът ни е да я доведем докрай”, каза кметът.\r\nПо думите му, органите на МВР също са обявили, че в предишните дни е извършена експедитивна проверка на адресните регистрации в квартал „Лозница”. „От 2014 година действа моя заповед за забрана придвижване с каруци из Асеновград. Гарантирам, че ще бъдем още по-решителни срещу тази доказана опасност по улиците на града”, подчерта кметът. В общината действа забрана за придвижването с каруци по основните улици. Тя ще бъде прилагана в цялата й строгост.\r\n„За всички асеновградчани, а вероятно и за цялата страна, стана ясно, че огромна част от исканията на протеста от неделя вечерта, а и в дните преди това, са изключително въпрос и проблем на национална политика”, каза още д-р Караиванов. „Категоричен съм, както и хиляди асеновградчани, че и решенията като реална ефективна политика също трябва да бъдат национални. Само тогава протести като неделният в Асеновград няма да се повтарят в такъв мащаб и в други български градове”, каза още д-р Емил Караиванов.\r\nЦветана ТОНЧЕВА", "date": "2017.07.03", "title": "Д-р Емил Караиванов, кмет на Асеновград: В града вече са започнали реални действия по изпълнение на исканията на протестиращите"}
{"url": "http://www.focus-news.net/news/2017/07/03/2411444/plovdiv-kmetat-na-asenovgrad-d-r-emil-karaivanov-initsiira-natsionalna-kragla-masa-za-realna-politika-po-problemite-s-romskiya-etnos.html", "text": "Кметът на Асеновград д-р Емил Караиванов инициира Национална кръгла маса за реална политика по проблемите с ромския етнос и неговата интеграция по ефективен начин. Това съобщи за Радио „Фокус” - Пловдив д-р Емил Караиванов. Той кани като базисни партньори във форума и представители на държавната власт – парламент и правителство, националния омбудсман на Републиката и Националното сдружение на общините в Република България. По думите му, Асеновград е придобил заслужено през десетилетията етикета на общество с етническа и верска толерантност, затова той си позволява да инициира този важен форум. Останалите участници, както и формата и продължителността на Националната кръгла маса подлежат на открит дебат и консенсус. Община Асеновград е готова да предостави домакинство и нужната логистика за работа на такъв форум с категоричната надежда, че от него ще има ефект, оценен от обществото.\r\nЦветана ТОНЧЕВА", "date": "2017.07.03", "title": "Пловдив: Кметът на Асеновград д-р Емил Караиванов инициира Национална кръгла маса за реална политика по проблемите с ромския етнос"}
{"url": "http://www.focus-news.net/news/2017/07/03/2411437/emsc-seriya-zemetreseniya-sa-registrirani-v-rayona-na-ohrid-prez-poslednoto-denonoshtie.html", "text": "По данни на Европейския средиземноморски сеизмологичен център (EMSC) през последното денонощие в района на македонския град Охрид са регистрирани серия от трусове.\r\nВ 1.09 часа (местно време) в понеделник сеизмолозите са отчели земетресение от 2,9 по скалата на Рихтер, с епицентър седем километра източно от Охрид и дълбочина от един километър. \r\nМалко преди два часа сутринта трус със сила от 3,7 по скалата на Рихтер е регистриран на шест километра североизточно от Охрид, с дълбочина от шест километра. По-късно, в 3.56 часа в същия район е последвало по-слабо земетресение от втора степене по Рихтер.\r\nНай-силното земетресение разлюля района на Охрид в неделя със сила от 3,9 по скалата на Рихтер. \r\nЗа последните 18 дни в района са регистрирани над 800 труса. Повечето от тях са слаби, от първа или втора степен по Рихтер.Тереза Герова", "date": "2017.07.03", "title": "EMSC: Серия земетресения са регистрирани в района на Охрид през последното денонощие"}
{"url": "http://www.focus-news.net/news/2017/07/03/2411464/pregled-na-mezhdunarodnite-novini-do-13-chasa-agentsiya-fokus.html", "text": "След тежката катастрофа с автобус на магистрала А9 във федералната германска провинция Бавария полицията допуска смъртта на 18 души, чиято съдба остава неизвестна след инцидента.\r\nВ превозното средство са пътували между 46 и 48 души. Според първоначалните констатации на длъжностните лица, автобусът е превозвал туристическа група от Саксония. До този момент е известно, че в резултат на произшествието са пострадали 30 души, някои от които тежко. Това означава, че останалите пътници вероятно са загинали. \r\n„Ние сме реалисти, вероятно има загинали“, заяви говорител на полицията, допълвайки, че все още има „лъч на надежда“. \r\n„Може би някои са избягали в шок“, предположи служителят.\r\n*** Министрите на вътрешните работи от Франция, Германия и Италия заявиха в понеделник, че планират да изготвят „Кодекс на поведение\" за неправителствените организации, участващи в спасителните мисии за мигранти Средиземно море.\r\nМинистрите също така се споразумяха да потърсят начини да подкрепят бреговата охрана в Либия и да помогнат на Агенцията на ООН за бежанците да създаде още лагери в северноафриканската страна, се казва в изявление на вътрешнополитическото ведомство в Париж.\r\n*** Преоблечен като жена самоубийствен атентатор задейства взривно устройство в иракски лагер за бежанци. В резултат са загинали най-малко 14 души, поясняват местни власти.\r\nКъм момента не е известно къде се е намирал лагерът, в който е извършено нападението.\r\n*** Държавният глава на Сърбия Александър Вучич и косовският президент Хашим Тачи ще проведат в Брюксел среща, домакин на която ще бъде Върховният представител на Европейския съюз по въпросите на външните работи и политиката на сигурност Федерика Могерини.\r\nРазговорите ще се състоят в понеделник, 3 юли, веднага след двустранните преговори в Дубровник в рамките на форума на Процеса за сътрудничество в Югоизточна Европа.\r\nСъгласно съобщението, разпространено от офиса на Могерини, двамата държавни глави ще обменят мнения за продължаване на диалога за нормализиране на отношенията между Белград и Прищина, както и за по-широкото развитие в региона на Западните Балкани.\r\n*** До този момент Наказателният съд в Скопие отхвърли 13 от общо 18 искания за арест, които подаде Специализираната прокуратура. За останалите пет изисквания за определяне мярка за задържане - по случая \"Титаник\", сред които и за лидера на ВМРО-ДПМНЕ Никола Груевски, Мартин Протогер, Кирил Божиновски, Миле Янакиески и Гордана Янкуловска, съдът обяви, че ще се произнесе в понеделник. \r\nОт общо 13 искания за задържане на Специализираната прокуратура не е прието нито едно. Вместо арест, в 11 случаи Съдът реши да определи мярка отнемане на паспорт, а двама души останаха без никаква наложена мярка.\r\nС арест се размина и бившият директор на Управлението за сигурност и контраразузнаване (УБК) Сашо Миялков, бившият началник на Пето управление Горан Груювски, както и други висши партийни функционери и длъжностни лица. \r\nИсканията на Специализираната прокуратура за задържане под стража Наказателният съд замени с решение за временно отнемане на паспортите и забрана за издаване на нови документи за преминаване на държавната граница, и изискване за редовно явяване веднъж седмично при компетентно длъжностно лице в Основния съд в Скопие. \r\nВ понеделник магистратите ще обявят решението за делото \"Титаник\", обвиняем по което е бившият министър-председател Никола Груевски.\r\n*** Делегациите, участващи в Конференцията за Кипър в швейцарския курорт Кранс-Монтана, работиха усилено в неделя, за да подготвят своите предложения за сигурността и гаранциите за острова, които ще бъдат представени официално в понеделник, 3 юли. \r\nСлед паузата в неделя преговорите ще бъдат възобновени в понеделник, когато се очаква страните да представят писмени предложения в отговор на два въпроса относно сигурността и гаранциите, поставени от генералния секретар на ООН Антониу Гутериш, който председателства преговорите в петък.\r\nГутериш поиска от всяка страна да представи предложения за нова система за сигурност и за механизъм, който да контролира изпълнението на споразумението. До този момент дискусията по тези въпроси не доведе до позитивни резултати. \r\nСъгласно данни, разпространени в медиите, в понеделник в преговорите в Швейцария може отново да се включи генералният секретар на ООН. Гутериш напусна Кран Монтана в сутрешните часове на събота, след като предотврати назряваща криза и успя да върне гръцката и турската страна на масата за преговори, последвани от работна вечеря с ръководителите на всички шест делегации, участващи в дискусиите.\r\n*** Държавният глава на САЩ Доналд Тръмп и германският канцлер Ангела Меркел планират да проведат среща в навечерието на форума на Г-20 в Хамбург.\r\n„Всъщност, срещата с американския президент се планира преди тази на Г-20, най-вероятно в ранната вечер на четвъртък\", заяви говорителят на канцлера на ФРГ – Щефан Зайберт.\r\n*** По данни на Европейския средиземноморски сеизмологичен център (EMSC) през последното денонощие в района на македонския град Охрид са регистрирани серия от трусове.\r\nВ 1.09 часа (местно време) в понеделник сеизмолозите са отчели земетресение от 2,9 по скалата на Рихтер, с епицентър седем километра източно от Охрид и дълбочина от един километър. \r\nМалко преди два часа сутринта трус със сила от 3,7 по скалата на Рихтер е регистриран на шест километра североизточно от Охрид, с дълбочина от шест километра. По-късно, в 3.56 часа в същия район е последвало по-слабо земетресение от втора степене по Рихтер.\r\nНай-силното земетресение разлюля района на Охрид в неделя със сила от 3,9 по скалата на Рихтер. \r\nЗа последните 18 дни в района са регистрирани над 800 труса. Повечето от тях са слаби, от първа или втора степен по Рихтер.\r\n***", "date": "2017.07.03", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2017/07/03/2411463/afp-angela-merkel-i-donald-tramp-planirat-provezhdaneto-na-sreshta-v-chetvartak.html", "text": "Държавният глава на САЩ Доналд Тръмп и германският канцлер Ангела Меркел планират да проведат среща в навечерието на форума на Г-20 в Хамбург, предава AFP.\r\n„Всъщност, срещата с американския президент се планира преди тази на Г-20, най-вероятно в ранната вечер на четвъртък\", заяви говорителят на канцлера на ФРГ – Щефан Зайберт. Тереза Герова", "date": "2017.07.03", "title": "AFP: Ангела Меркел и Доналд Тръмп планират провеждането на среща в четвъртък"}
{"url": "http://www.focus-news.net/news/2017/07/03/2411460/veliko-tarnovo-podgotvyat-glavnata-ulitsa-za-tsyalostno-preasfaltirane.html", "text": "Във Велико Търново започна подготовката на главната улица „Васил Левски” за нейното цялостно преасфалтиране. Това съобщиха от пресцентъра на Община Велико Търново.  Дейността стартира с оформяне на четири обособени джоба, в които ще бъдат разположени общо седем контейнера за събиране на смет. Местата за съдовете за смет са подбрани по начин, по който да не затрудняват автомобилното движение. \r\nПолагането на новата асфалтова настилка ще стартира най-късно до края на юли. За строителните работи вече е осигурено необходимото финансиране. Датите, по време на които ще бъдат извършени дейностите, както и свързана с тях временна организация на движението, ще бъдат оповестени предварително. \r\nУлица „Васил Левски” бе разкопана през пролетта и лятото на 2013 г. заради реализацията на първия етап от водния цикъл на Велико Търново. Още преди това кметът на старопрестолния град Даниел Панов успя да осигури допълнително финансиране от републиканския бюджет, с което цялостно да бъдат преасфалтирани всички улици, засегнати при подмяната на водопроводите и канализацията в града. \r\nПолагането на новата асфалтова настилка на ул. „Васил Левски” бе временно отложено заради необходимостта от обновяване и на останалите подземни комуникационни мрежи. През последната година бяха изградени нови тротоарни алеи, монтирано бе и енергоспестяващо улично осветление.", "date": "2017.07.03", "title": "Велико Търново: Подготвят главната улица за цялостно преасфалтиране"}
{"url": "http://www.focus-news.net/news/2017/07/03/2411459/spetsializiraniyat-nakazatelen-sad-shte-zasedava-na-4-yuli-po-deloto-za-atentata-v-sarafovo-prez-2012-g.html", "text": "С оглед депозирана молба от адвокат за наличие на обективна невъзможност да се яви в съдебното заседание по НОХД № 1933/2016 година (делото „Сарафово“) на 18.07.2017 година, съдът с разпореждане е пренасрочил съдебното заседание за 04.07.2017 година от 10.00 часа в сградата на Специализирания наказателен съд. Това съобщиха от пресцентъра на Специализирания наказателен съд. \r\nТова ще бъде поредният опит да бъде даден ход на делото, след като на няколко пъти това не се случи, заради нередовното призоваване и неявяване на всички пострадали израелски граждани.Агенция \"Фокус\" припомня, че: на 18 юли 2012 г. атентатор-самоубиец се взриви до автобус с израелски туристи на паркинга на летище \"Сарафово\". При атаката загинаха петима туристи и шофьорът на автобуса - българският гражданин Мустафа Кьосов, а други 38 бяха ранени. Двама са обвинени за терористичното нападение - Мелиад Фарах - с австралийско и ливанско гражданство и Хасан ел-Хадж Хасан - с канадско и ливанско гражданство. Те са обвинени, че са помогнали на атентатора самоубиец Мохамед Хасан Ел Хюсейни да извърши нападението.", "date": "2017.07.03", "title": "Специализираният наказателен съд ще заседава на 4 юли по делото за атентата в Сарафово през 2012 г."}
{"url": "http://www.focus-news.net/news/2017/07/03/2411458/lovech-na-8-signala-vav-vrazka-s-prolivnite-dazhdove-sa-reagirali-ekipite-na-pozharnata.html", "text": "На 8 сигнала във връзка с проливните дъждове са реагирали екипите на Районна служба „Пожарна безопасност и защита на населението“ – Ловеч през изминалото денонощие. Това съобщиха за Радио „Фокус“ – Велико Търново от Областната дирекция на МВР – Ловеч. Сигналите касаят отстраняване нападнали клони и дървета по улиците на Ловеч, отводняване на шахти, мазета и гаражи. Всички произшествия са концентрирани само в града. Няма бедстващи хора в населени места от областта.\r\nНадежда КРЪСТЕВА", "date": "2017.07.03", "title": "Ловеч: На 8 сигнала във връзка с проливните дъждове са реагирали екипите на Пожарната"}
{"url": "http://www.focus-news.net/news/2017/07/03/2411469/pazardzhik-avtomobili-masovo-parkirat-nereglamentirano-na-patya-pazardzhik-plovdiv-pri-razklona-za-selo-malo-konare-zaradi-plazhen-kompleks.html", "text": "Неправилно паркирали автомобили затрудняват трафика и създават предпоставка за пътни инцидента на разклона за село Мало Конаре по пътя Пазарджик - Пловдив, предаде репортер на Радио „Фокус“ – Пазарджик. Причината е голям плажен комплекс, който през двата почивни дни е пълен с посетители, а паркингът пред него не може да побере голямото количество превозни средства. Колите спират буквално в края на пътното платно и от двете страни. Така почти не остава място за разминаване на два товарни автомобила по едно от най-натоварените направления в Пазарджишко. Освен това има много деца и млади хора, които след плаж се прибират с велосипеди, с мотопеди или пеша до Пазарджик по главният път. На кръстовището няма пешеходни пътеки, но плажуващите въпреки това пресичат пътното платно, за да се качат в автомобилите си или да се придвижат до двете автобусни спирки на главния път. На кръстовището ежедневно има дежурен патрул на КАТ „Пътна полиция“, но въпреки това неправилното паркиране продължава.\r\nАлбена ЖИЛЕКОВА", "date": "2017.07.03", "title": "Пазарджик: Автомобили масово паркират нерегламентирано на пътя Пазарджик - Пловдив при разклона за село Мало Конаре заради плажен комплекс"}
{"url": "http://www.focus-news.net/news/2017/07/03/2411467/emil-neshev-choveshkiyat-resurs-na-pss-tarpi-nay-golemi-shteti-pri-falshivi-signali-tay-kato-spasitelite-uchastvat-v-aktsiite-dobrovolno-zagarbvayki-lichnoto-si-vreme-i-rabota.html", "text": "Човешкият ресурс на ПСС търпи най-големи щети при фалшиви сигнали, тъй като във всяка акция хората участват доброволно, загърбвайки личното си време и работа. Това каза в интервю за Агенция „Фокус“  планинският спасител от ПСС- София Емил Нешев, занимаващ се с учебния център на службата, във връзка с фалшивите сигнали, за планинската застраховка и опасностите в планините през лятото. Според него сравнително рядко се подават фалшиви сигнали, но има такива случаи. „По-притеснителното е, че има хора, които не се съобразяват с това, че отнемат от ресурса на ПСС да окаже действително помощ на бедстващ. От друга страна е много неприятен моментът за мотивацията на всички тези спасители, които тичат по планината с надеждата да помогнат на някой. Службата има в състава си над 500 планински спасители, като само 40 са щатни, всички останали са доброволни. Те не отиват на работа в този момент. Взимат си отпуска да спасяват в планината. Представете си колко е демотивиращо да отидат на един такъв фалшив случай“, посочи Нешев. Той поясни, че тези хора  се подлагат на известен риск, участвайки в спасителни операции, които в по-голямата си част са в тъмната част на денонощието и по трудни терени. По думите му случаите на фалшиви сигнали са над 10 от началото на годината.  „Всяка година си има определен брой такива случаи. Явно трябва повече да се разгласява за тези неща, за да разберат какъв е проблемът. В този момент на подаване на фалшив сигнал може наистина някой да търпи бедствие и да има нужда от помощ, а ресурсът е отнет по този начин“, допълни спасителят. \r\nДеница КИТАНОВА", "date": "2017.07.03", "title": "Емил Нешев: Човешкият ресурс на ПСС търпи най-големи щети при фалшиви сигнали, тъй като спасителите участват в акциите доброволно, загърбвайки личното си време и работа"}
{"url": "http://www.focus-news.net/news/2017/07/03/2411468/kyustendil-gradushka-e-nanesla-leki-porazheniya-varhu-zemedelskata-rekolta-v-selata-stensko-dragovishtitsa-goranovtsi-i-treklyano.html", "text": "Градушка е нанесла леки поражения върху земеделската реколта в селата Стенско, Драговищица, Горановци и Трекляно. Това каза пред Радио „Фокус” – Кюстендил кметът на село Стенско Огнян Янев. По думите му, през нощта градушката е била примесена с дъжд, но на някои места има поражения.\r\nНай-много е бил валежът от градушка в село Горановци. По-слаби са пораженията в Драговищица и Стенско. „Към момента от към валежите от градушка природата ни пожали, но на места има и поражения”, каза Огнян Янев.\r\nВенцеслав ИЛЧЕВ", "date": "2017.07.03", "title": "Кюстендил: Градушка е нанесла леки поражения върху земеделската реколта в селата Стенско, Драговищица, Горановци и Трекляно"}
{"url": "http://www.focus-news.net/news/2017/07/03/2411471/chez-razpredelenie-balgariya-ad-opovesti-tsenite-na-elektricheska-energiya-za-klientite-si-sled-reshenie-na-kevr.html", "text": "„ЧЕЗ Разпределение България” АД оповести цените за електрическа енергия за своите клиенти след Решение № Ц-19 от 1 юли 2017 г. Комисията за енергийно и водно регулиране, считано от 1 юли 2017 г., съобщиха от пресцентъра на дружеството.\r\nЦената за достъп до електроразпределителната мрежа в лв./кВт/ден се заплаща от всички небитови клиенти, присъединени на средно и ниско напрежение.\r\nЦената за достъп до електроразпределителната мрежа в лв./кВтч се заплаща от всички битови клиенти.\r\nЦената за пренос през разпределителната мрежа на средно напрежение се заплаща от всички клиенти присъединени на средно напрежение.\r\nЦената за пренос през разпределителната мрежа на ниско напрежение се заплаща от всички клиенти присъединени на ниско напрежение.", "date": "2017.07.03", "title": "„ЧЕЗ Разпределение България” АД оповести цените на електрическа енергия за клиентите си след решение на КЕВР"}
{"url": "http://www.focus-news.net/news/2017/07/03/2411472/sofiya-vavezhda-se-organizatsiya-na-dvizhenieto-za-izvarshvane-na-vodosvet-na-znamenata-i-podnasyane-na-ventsi-pred-pametnika-na-neznayniya-voyn-na-5-yuli.html", "text": "Въвежда се организация на движението за извършване на водосвет на знамената и поднасяне на венци пред паметника на Незнайния войн на 5 юли, съобщиха от пресцентъра на Столична община.\r\nОт 7.00 часа до приключване на мероприятието се забранява престоят и паркирането на пътни превозни средства, с изключение на автомобилите на участниците в мероприятието, както следва: \r\n-на северозападната част на пл.“Св.Ал.Невски“ между ул.“Оборище“ и ул.“11-ти август“ като се закрива пазара за художествени произведения. \r\n- на ул.“Оборище“ между ул.“Г.С.Раковски“ и пл.“Св.Ал.Невски“; \r\n-на ул.“Оборище“ между бул.“Васил Левски“ и пл.“Св.Ал.Невски“; \r\n- на югоизточната дъга на пл.“Св.Ал.Невски“; \r\nОт 8.00 часа само при необходимост и по преценка на отдел „Пътна полиция“ до приключване на мероприятието се забранява влизането на пътни превозни средства по ул.“Оборище“ между ул.“Г.С.Раковски“ и бул.“Васил Левски“, само при необходимост и по преценка на отдел „Пътна полиция“.", "date": "2017.07.03", "title": "София: Въвежда се организация на движението за извършване на водосвет на знамената и поднасяне на венци пред паметника на Незнайния войн на 5 юли"}
{"url": "http://www.focus-news.net/news/2017/07/03/2411470/faz-germanskata-politsiya-potvardi-za-zhertvi-sled-tezhkata-avtobusna-katastrofa-v-bavariya.html", "text": "В резултат на тежката автобусна катастрофа на магистрала А9 в германската провинция Бавария вероятно са загинали всички 18 души, чиято съдба първоначално след инцидента бе неизвестна. Това потвърди говорител на правоохранителните органи, съобщава националният ежедневник Die Frankfurter Allgemeine Zeitung.\r\nВ часовете след трагедията властите се въздържаха от коментар за възможността да има загинали. Превозното средство бе изцяло изпепелено в резултат на пожар, избухнал след катастрофата, но въпреки това полицията уверяваше, че има „лъч надежда“ да има оцелели, които са избягали от мястото на инцидента.\r\nРанени при произшествието са 30 души, някои от които – тежко. Тереза Герова", "date": "2017.07.03", "title": "FAZ: Германската полиция потвърди за жертви след тежката автобусна катастрофа в Бавария"}
{"url": "http://www.focus-news.net/news/2017/07/03/2411476/sport-leon-goretska-ostava-v-shalke-04-za-oshte-edin-sezon.html", "text": "Звездата на Германия в турнира за Купата на Конфедерациите – Леон Горецка, ще остане в състава на Шалке 04 и през следващите сезон, предава телевизионният канал ZDF.\r\nБайерн (Мюнхен) се опита да привлече 22-годишния полузащитник. От Шалке 04 обаче изключиха възможността за трансфер на футболиста. \r\nДоговорът на Горецка изтича в края на следващия сезон, но ръководството на тима се стреми да подпише е него ново споразумение за още две години.", "date": "2017.07.03", "title": "Спорт: Леон Горецка остава в Шалке 04 за още един сезон"}
{"url": "http://www.focus-news.net/news/2017/07/03/2411475/burgas-v-umbal-varnaha-kam-zhivota-32-godishen-mazh-izpadnal-v-koma-dokato-spasyava-sina-si-ot-udavyane.html", "text": "В УМБАЛ - Бургас върнаха към живота 32-годишен мъж, изпаднал в кома, докато спасява сина си от удавяне. Това съобщиха от пресцентъра на болницата.  Младият баща е третият тежък случай на удавяне, който завършва с хепиенд, благодарение на лекарите от Отделението по анестезиология и интензивно лечение на УМБАЛ Бургас. 32-годишният баща Константин С. от Молдова отново може да прегърне семейството си и да продължи нормалния си живот, благодарение на лекарите от Отделението по анестезиология и интензивно лечение на УМБАЛ Бургас. Днес той бе изписан от Реанимацията на Бургаската болница в отлично състояние, след като на 30-ти юни бе транспортиран в кома от плажа в Слънчев бряг. Константин е баща-герой, защото рискува живота си, за да спаси от удавяне  десетгодишния си син. Момчето вика за помощ, Константин се хвърля във водата и успява да му помогне, но той самият потъва. На плажа екипите на Бърза помощ му правят сърдечен масаж и го интубират, след което го транспортират в УМБАЛ Бургас в тежко състояние. \r\n„Колегите го приеха  в кома, като успяха да овладеят  мозъчния отток и този на белия дроб и да го върнат  в съзнание. За щастие инцидентът няма да остави никакви поражения върху организма на Константин”, обясни реаниматорът д-р Даниела Люцканова. Днес мъжът напусна отделението без чужда помощ и с огромна усмивка. \r\n„Благодаря Ви за грижите и за това, че спасихте живота ми”, каза младият баща, който си направи снимка за спомен с екипа на Реанимацията. \r\n„От началото на сезона имаме три тежки случая  на удавници, които сме върнали към живота. Другите двама пациенти са 44-годишна жена и 11-годишно дете, което беше пострадало на плажа в Св. Влас. Те също са изписани и са в добро здравословно състояние”, добави д-р Люцканова.", "date": "2017.07.03", "title": "Бургас: В УМБАЛ върнаха към живота 32-годишен мъж, изпаднал в кома, докато спасява сина си от удавяне"}
{"url": "http://www.focus-news.net/news/2017/07/03/2411477/dobrich-peshehodets-dvizhesht-se-po-sredata-na-patnoto-platno-kray-grada-be-pregazen-ot-lek-avtomobil.html", "text": "Пешеходец, движещ се по средата на пътното платно, бе прегазен от лек автомобил, съобщиха от ОД на МВР Добрич. В събота около 00:20 часа е получено съобщение за възникнало пътнотранспортно произшествие на около 3 км преди град Добрич по главен път град Варна посока град Добрич. На място е установено, че водач на лек автомобил „БМВ” със старозагорска регистрация блъска движещия се по средата на пътното платно пешеходец на 44-години от с. Стожер, област Добрич. Вследствие на инцидента, пешеходецът загива на място. Водача на автомобила е тестван за употреба на алкохол, като цифровата индикация е с отрицателен резултат. По случая е образувано досъдебно производство.", "date": "2017.07.03", "title": "Добрич: Пешеходец, движещ се по средата на пътното платно край града, бе прегазен от лек автомобил"}
{"url": "http://www.focus-news.net/news/2017/07/03/2411474/vratsa-oblastniyat-upravitel-malina-nikolova-razporedi-dopalnitelni-prevantivni-merki-zaradi-loshoto-vreme.html", "text": "Във връзка с прогнозата за влошаване на метеорологичната обстановка в страната и на основание писмо на Министъра на вътрешните работи, областният управител на област Враца Малина Николова издаде Заповед за предприемане на допълнителни превантивни мерки за недопускане или намаляване на последиците от наводнения на територията на общините от областта. Това съобщиха от пресцентъра на Областна администрация Враца.\r\nНа кметовете на общини е наредено да създадат организация за наблюдение на критичните места по речните корита и язовирите общинска собственост, да се уточни и да се приведе в готовност техниката за провеждане на неотложните аварийно-възстановителни работи, да бъде следена информацията на сайта на НИМХ – БАН за падналите количества валежи и прогнозните такива и при необходимост да бъде създадена организация за въвеждане на общинските планове за защита при бедствия в частта „Действия при наводнения“. \r\nПо данни на Националния институт по метеорология и хидрология за 03.07.2017 г., е обявен „Оранжев код“ за Северозападна и Северна България, където се очакват значителни валежи от дъжд, силна гръмотевична активност и градушка, с вероятност за повишаване на речните нива и внезапни наводнения. \r\nС оглед на предприемане на превантивни действия, вчера заседава Областния щаб за защита при бедствия, където бяха набелязани мерки и създадена организация за незабавна реакция и информираност на гражданите при евентуални природни бедствия.\r\nКъм 12.00 ч. на 3 юли 2017 г., Областният съвет за сигурност обобщи подадената до момента информация. Докладваните водни нива на територията на областта са ниски и няма опасност от разливи на реки. Язовирите в областта разполагат със свободен обем за поемане на допълнителни водни количества. По информация на оперативните дежурни по общини, най-обилни количества дъжд за изминалото денонощие са паднали в Мездра- 91 л/м2, Бяла Слатина – 79 л/м2 , гр. Враца – 72 л/м2 и Борован - 63 л/м2. През нощта са постъпили сигнали и за паднала градушка на територията на общините Роман, Бяла Слатина, Враца и Мездра. \r\nЕкипи на Областно пътно управление – Враца провеждат отводнителни процедури и премахват кални маси по пътя преди ферибота на Оряхово, на Люти дол, между селата Враняк и Габаре и отстраняват паднали клони и дървета в община Криводол.\r\nНяма данни за затворени пътища или проблеми по пътната и железопътната инфраструктура.\r\nПрез изминалото денонощие са получени сигнали за прекъсване на електроснабдяването в 13 населени места от областта. Възстановено е елекроподаването в селата Брусен, Царевец, Старо село, Дърманци, Лик и Ослен Криводол, община Мездра, както и в населените места на община Враца – Баница, Горно Пещене, Косталево, Тишевица и Вировско. Изцяло е възстановено електроснабдяването на територията на градовете Оряхово и Криводол. Шест улици в гр. Роман са с прекъснато електроснабдяване, екипи на ЧЕЗ работят по отстраняване на авариите.\r\nОбластният съвет за сигурност извършва денонощен обмен на информация с общинските съвети за сигурност и наблюдава обстановката на територията на областта.", "date": "2017.07.03", "title": "Враца: Областният управител Малина Николова разпореди допълнителни превантивни мерки, заради лошото време"}
{"url": "http://www.focus-news.net/news/2017/07/03/2411480/smolyan-v-regionalna-biblioteka-nikolay-vranchev-predstaviha-portret-na-vasil-levski-risuvan-ot-georgi-danchov.html", "text": "В Регионална библиотека „Николай Вранчев” – Смолян представиха портрет на Васил Левски, рисуван от Георги Данчов. Това е първият художник, правил портрет на Апостола на свободата, както и на други възрожденци. Поводът на представянето на портрета е откриването на богатата тематична изложба по повод 180 години от рождението на Апостола на Свободата – Васил Левски, предаде репортер на Радио „Фокус“ – Смолян. На представянето присъстваха децата, които участват в лятното ателие „Млад художник“ в библиотеката и с интерес слушаха и разглеждаха материалите за Левски. Експозициите са хронологично подредени в Централното фоае и Каталожен хол на  библиотеката. \r\nИнициативата на отделите „Изкуство” и „Заемна за възрастни” е ценна с това, че дава възможност на читателите, гостите и групите, които посещават Регионална библиотека, да видят и се запознаят от близо с богатия библиотечен фонд от документална, историческа и публицистична литература, както и с колекциите от изобразителното изкуство, свързани с житейския път и дело на Апостола. Изложбата бе представена от Петя Тодорова – завеждащ „Заемна за възрастни” и ще остане през цялото лято – до 15 септември, за да бъде на разположение на всички, които желаят да я разгледат.\r\nДаниела БОЙКОВА", "date": "2017.07.03", "title": "Смолян: В Регионална библиотека „Николай Вранчев” представиха портрет на Васил Левски, рисуван от Георги Данчов"}
{"url": "http://www.focus-news.net/news/2017/07/03/2411479/valentin-kolev-zam-oblasten-upravitel-na-ruse-padnalata-gradushka-v-rayona-na-dve-mogili-e-unishtozhila-90-ot-zemedelskata-produktsiya.html", "text": "Градушка е имало най-много в района на Две могили, в самия град и около него. Когато се чух с кмета, той каза, че може би 90% от това, което са очаквали там земеделците е унищожено. Това каза за Агенция „Фокус“ зам. областният управител на Русе Валентин Колев. По думите му в Две могили има и две улици, на които са нанесени щети от водата. \"Няма информация за пострадали хора“, посочи Колев. По думите му в областта снощи е духал силен вятър, придружен с обилни дъждове. „Това природно явление причини нарушаване на електроснабдяването в доста населени места. Предимно в Бяла, Две могили и Ценово. Това се отрази и на водоснабдяването в някои населени места, там където хидравлично водата се подава към потребителите“, допълни той. Зам.-областният управител на Русе каза още, че по пътищата в областта е имало много нападали клони, а на места са се образували наноси. „Екипите продължават да работят. Като цяло пътищата в областта са проходими“, съобщи Колев. \r\nСтефан ПЕТРОВ", "date": "2017.07.03", "title": "Валентин Колев, зам. областен управител на Русе: Падналата градушка в района на Две могили е унищожила 90% от земеделската продукция"}
{"url": "http://www.focus-news.net/news/2017/07/03/2411466/shtefan-zaybert-govoritel-na-germanskiya-kantsler-angela-merkel-e-uzhasena-ot-novinata-za-avtobusnata-katastrofa-v-bavariya.html", "text": "Канцлерът на ФРГ Ангела Меркел е изразила „голям ужас“ от новината за катастрофата на автобус на магистрала в провинция Бавария, в резултат на която вероятно са загинали 18 души. Това заяви говорителят й Щефан Зайберт, предава AFP.\r\n„Мислите ни са с жертвите и техните семейства, както и с тези на ранените. Надяваме се, че спасените ще се възстановят от получените наранявания“, допълни Зайберт.Тереза Герова", "date": "2017.07.03", "title": "Щефан Зайберт, говорител на германския канцлер: Ангела Меркел е ужасена от новината за автобусната катастрофа в Бавария"}
{"url": "http://www.focus-news.net/news/2017/07/03/2411482/ministar-rumen-porozhanov-poe-angazhiment-za-dopalnitelno-vaznagrazhdenie-ot-sredno-500-lv-na-sluzhitelite-na-agentsiyata-za-borba-s-gradushkite.html", "text": "Три ангажимента пое министърът на земеделието, храните и горите Румен Порожанов в подписано днес споразумение със синдикални организации от Изпълнителната агенция за борба с градушките. Това съобщиха от пресцентъра на министерството. Допълнително ще бъде изплатена сумата от 386 000 лева общо или средно по 500 лева на ракетострелец, съгласно последната им атестация като държавни служители за първото полугодие на 2017 г. Министърът се ангажира също и да се потърсят начини за повишаване на възнаграждението през следващата 2018 година. В споразумението е записано и запазване като цяло на работните места на служителите по места.\r\nТретият ангажимент е да се съдейства да бъде вписана професията „ракетострелец” в общия класификатор на професиите, за което синдикатите настояват отдавна.\r\nСпоразумението беше подписано освен от министъра на земеделието, храните и горите Румен Порожанов още от изпълнителния директор на Изпълнителна агенция „Борба с градушките” инж. Ваньо Славеев, от председателя на Федерацията на независимите синдикати в земеделието Светла Василева и от Евгений Иванов от браншовия синдикален съвет на работещите в ИАБГ.\r\nПроблемите са назрели от много години, и можеше да мине и без тези протести, а да се работи за преодоляването им, заяви при подписването министър Порожанов. Светла Василева от Федерацията на независимите синдикати в земеделието обясни, че стачката не е минала по законовия ред и протестиращите са само в един от 9-те полигона у нас. \r\nАктивният противоградов сезон е пет месеца – от май до октомври, а служителите в ИАБГ получават целогодишно възнаграждение.", "date": "2017.07.03", "title": "Министър Румен Порожанов пое ангажимент за допълнително възнаграждение от средно 500 лв. на служителите на агенцията за борба с градушките"}
{"url": "http://www.focus-news.net/news/2017/07/03/2411483/pazardzhik-okolo-50-dushi-protestiraha-sreshtu-povishavaneto-na-taksite-za-prenos-na-mineralna-voda-ot-obshtina-septemvri.html", "text": "Проведе се протест на представители на бизнеса и жители на община Септември срещу повишаването от страна на общината на таксата за пренос на минерална вода. Това съобщи за Радио „Фокус“ – Пазарджик Николай Баташки, един от участниците в протеста. Той обясни, че пред сградата на Общината са се събрали около 50 души, които са изразили спонтанно недоволството си от това решение, което е довело до оставането без работа на част от тях. Николай Баташки уточни, че протестиращите са поискали среща с кмета, но той не е приел предложението им. Те са носили плакати „Кмете, засрами се“, „Искаме си работата“, „Не искаме Чоков 2“. По думите на Баташки спонтанният протест на хората е приключил, след като е станало ясно, че няма да могат да получат отговор на въпросите, които искат да зададат на кмета.\r\nВаня НИКОЛОВА", "date": "2017.07.03", "title": "Пазарджик: Около 50 души протестираха срещу повишаването на таксите за пренос на минерална вода от община Септември"}
{"url": "http://www.focus-news.net/news/2017/07/03/2411481/pleven-zatvoren-e-patyat-pleven-lovech-poradi-svlichane-na-golyamo-kolichestvo-zemna-masa.html", "text": "Затворен е за движение за всички моторни превозни средства пътят Плевен - Ловеч поради свличане на голямо количество земна маса. Това съобщиха от Областната дирекция на МВР - Плевен. Районът се охранява от екип на сектор \"Пътна полиция\" при ОД МВР - Плевен.", "date": "2017.07.03", "title": "Плевен: Затворен е пътят Плевен - Ловеч поради свличане на голямо количество земна маса"}
{"url": "http://www.focus-news.net/news/2017/07/03/2411485/prezidentat-rumen-radev-i-ministar-predsedatelyat-boyko-borisov-darzhavnite-institutsii-tryabva-da-rabotyat-zaedno-po-vazhnite-za-obshtestvoto-vaprosi.html", "text": "Държавните институции трябва да работят заедно по важните за българското общество въпроси. Това беше общата позиция на президента Румен Радев и на министър-председателя Бойко Борисов, които разговаряха днес на „Дондуков“ 2, съобщиха от прессекретариата на държавния глава. Срещата се проведе по инициатива на българския министър-председател и на нея бяха обсъдени редица въпроси, свързани с укрепването на сектор „Сигурност“, реформите в правосъдието, проектите за модернизация на Въоръжените сили и позициите на Република България в международен план.\r\nНа срещата беше подчертано значението на взетите решения на заседанието на Консултативния съвет за национална сигурност от 30 май т.г. за подобряване на мотивацията на служещите в сектор „Сигурност“ и за ускоряване реализацията на проектите за модернизация на Въоръжените сили. Държавният глава подчерта, че президентската институция защитава ясно регламентирания процес за реализация на проектите за модернизация на Въоръжените сили и предоставената в рамките на този процес военна експертиза. Важното е процесът на модернизация на Българската армия да не спира, е позицията на президента.\r\nПрезидентът Радев и министър-председателят Борисов бяха единодушни, че страната ни се нуждае от ефективна борба с корупцията, която да отговори на очакванията на българските граждани за справедливост. Министър-председателят оцени високо призива на президента Радев за създаването на единен орган за борба с корупцията по високите етажи на властта. \r\nОбщо беше мнението, че отстояването на позициите на страната ни в международен план изисква съгласие и общи действия от страна на всички държави институции. Министър-председателят запозна президента с резултатите от проведените наскоро свои посещения в Република Франция, Федерална република Германия и Република Хърватия, а президентът Радев – с визитите си в региона на Югоизточна Европа и с предстоящите си посещения в Република Черна гора и Италианската република, по покана на президентите на двете държави.", "date": "2017.07.03", "title": "Президентът Румен Радев и министър-председателят Бойко Борисов: Държавните институции трябва да работят заедно по важните за обществото въпроси"}
{"url": "http://www.focus-news.net/news/2017/07/03/2411478/emil-neshev-pss-uvelichava-se-broyat-na-planinskite-zastrahovki-no-s-tvarde-bavni-tempove.html", "text": "Увеличава се броят на планинските застраховки, но с твърде бавни темпове. Това каза в интервю за Агенция „Фокус“  планинският спасител от ПСС-София Емил Нешев, занимаващ се с учебния център на службата, във връзка с фалшивите сигнали, за планинската застраховка и опасностите в планините през лятото. „Вярвам, че рано или късно българите ще разберат, че единствения начин за справяне с всичките тези проблеми в планините са на основа на една добра застрахователна култура. Надявам се всички да разберат необходимостта от това да си направят планинска застраховка. Това важи за всякакъв вид застраховки, не само за планинската“, коментира той. Нешев уточни, че стандартно застраховките покриват действията на ПСС по повод всеки един конкретен случай, като в полицата е описано за какви случаи какво се предвижда като заплащане. „Всеки, който има планинска застраховка или търпи бедствие, т.е. или е контузен или е загубен, може да потърси нашата помощ“, посочи спасителят. Емил Нешев подчерта, че планинската застраховка на дава правото на притежателя на такава застраховка да търси транспортни услуги особено несвързани със здравето и физическото състояние на пострадалия. „Имам предвид транспортна услуга да му пренесеш раницата например“, допълни Нешев. \r\nДеница КИТАНОВА", "date": "2017.07.03", "title": "Емил Нешев, ПСС: Увеличава се броят на планинските застраховки, но с твърде бавни темпове"}
{"url": "http://www.focus-news.net/news/2017/07/03/2411465/d-r-emil-karaivanov-kmet-na-asenovgrad-politsiyata-zhandarmeriyata-i-protestirashtite-ustoyaha-na-opitite-gradat-bade-opasno-destabiliziran.html", "text": "Кметът на Асеновград е удовлетворен от факта, че съгражданите му не са допуснали провокации, безредици или насилие по време на снощния най-масов протест в града. Опити за това не са липсвали, най-вече от външни групи хора. Това съобщи за Радио „Фокус” - Пловдив кметът на Асеновград д-р Емил Караиванов. „Не трябва да омаловажаваме приноса на полицията, жандармерията и огромната част от протестиращите, които се държаха отговорно и устояха на опитите Асеновград да бъде опасно дестабилизиран”, подчерта д-р Караиванов. По думите му, в дните на протеста гражданите справедливо са поискали по-интензивна обезпеченост на Асеновград с полицейско присъствие. През социалните мрежи са се появили искания на асеновградчани за увеличаване с до 70% полицейското присъствие. „Това е повод държавата да отреагира на такива искания”, каза кметът.\r\n„И за Асеновград, и за цялото ни общество предстои и власти, и граждани да решават проблемите с ромския етнос, така че да не се допуска омраза у едни и страх от саморазправа у други”, подчерта д-р Караиванов. „Живеем в трудно време и провокациите за дестабилизация могат да дойдат отвсякъде. Но ние не трябва да ги допускаме. Вярвам, че добрите решенията са възможни и изпълними”, каза още той.\r\nПо думите му, в тежката ситуация, в която попадна Асеновград след инцидента край „40-те извора”, управляващите са длъжни да реагират изключително отговорно. „За мен бе изключително важно обявеният за неделя вечерта граждански протест да премине разумно, хората да имат право да си изразят исканията, без от това да последват ексцесии, провокации, ново напрежение и да има пострадали хора”, каза кметът. Д-р Емил Караиванов категорично подкрепя разумните искания на асеновградчани за спокойствие и сигурност в града, както и това, че всички граждани имат равни права, но и задължения, и отговорности пред закона.\r\nЦветана ТОНЧЕВА", "date": "2017.07.03", "title": "Д-р Емил Караиванов, кмет на Асеновград: Полицията, жандармерията и протестиращите устояха на опитите градът бъде опасно дестабилизиран"}
{"url": "http://www.focus-news.net/news/2017/07/03/2411486/yuliyan-mehandzhiyski-fotograf-sledvashtata-godina-shte-predlozhim-na-obshtina-blagoevgrad-da-badat-razpolozheni-snimki-na-mladi-fotografi-na-stsenata-na-festivala-frankofoli.html", "text": "Следващата година ще предложим на Община Благоевград да бъдат разположени снимки на млади фотографи на сцената на фестивала „Франкофоли“. Това каза Радио „Фокус“ - Пирин Юлиян Механджийски, фотограф и част от организаторите на фотоконкурса „Благоевград през погледа на младия фотограф“. По думите му тази година не е имало снимки от фестивала в снимките на младите фотографи. „Франкофоли за съжаление не присъстваше, а снимки от там имаше само в изложбата на младите фотографи и то доста. Това е също една препоръка, тъй като това е едно грандиозно събитие от световен мащаб, което наистина трябва да бъде запечатено. Това, което аз като фотограф усетих в техния поглед, ни връща малко към битовизма, което е също много хубаво. Отличилата се на второ място Мадолева беше заснела новородени агънца, които грижовният овчар държи в ръцете си и погледа на овчаря на грижовна майка. Беше много силна снимката. Тя не беше толкова издържана от техническа гледна точка, но момента беше много силен“, каза Механджийски. Той подчерта, че те са решили да направят предложение до Общината да направят този конкурс обществен, като им предложат да направят един фотографски кът на новата сцена за годишните музикални награди и Франкофоли. „В този фотокът всички посетители на Благоевград, гостувайки в Благоевград, да забележат наистина този момент, който единствено само при младия фотограф може да се хване. Надаваме се да получим разбиране от тях и да стане по-достъпен за широката публика“, каза Механджийски.\r\nЛора КАЛЧЕВА", "date": "2017.07.03", "title": "Юлиян Механджийски, фотограф: Следващата година ще предложим на Община Благоевград да бъдат разположени снимки на млади фотографи на сцената на фестивала „Франкофоли“"}
{"url": "http://www.focus-news.net/news/2017/07/03/2411487/sliven-politsiyata-e-proverila-76-signala-za-silna-muzika-za-edna-sedmitsa.html", "text": "През изминалата седмица служители на Районно управление „Полиция” - Сливен за посетили 49 сигнала за нарушаване на тишина в квартал „Надежда”, съобщиха от Областната дирекция на МВР. 12 сигнала в квартал „Диньо Дачев” и селата Сотиря, Тополчане и Злати войвода. 15 сигнала на територията на град Сливен: „Комлука”, Дружба” и „Сини камъни”. Съставени са 8 акта по Наредба за обществения ред на територията на община Сливен и 29 протокола за предупреждение по ЗМВР. Полицейските служители са иззели 2 музикални уредби. \r\nРайонно управление „Полиция” - Сливен контролира използването на пиротехническите изделия. Всички фирми и граждани, които използват пиротехнически изделия от категория 2 и 3, определени в ЗОБВВПИ, за тържества, уведомяват началника на Районно управление „Полиция” - Сливен, като се задължават да ги използват съгласно реда, определен в ЗОБВВПИ и НОбС. Препоръчителният час е до 22,30 часа.\r\nСлужителите на полицията в Сливен използват всички законови сили и средства, както и наличния ресурс, за да се осигури спокойствието на гражданите и спазването на Наредба за обществения ред на територията на община Сливен.", "date": "2017.07.03", "title": "Сливен: Полицията е проверила 76 сигнала за силна музика за една седмица"}
{"url": "http://www.focus-news.net/news/2017/07/03/2411489/sipri-svetovnite-yadreni-sili-sakrashtavat-i-modernizirat-arsenalite-si.html", "text": "През последната година количеството на ядрени оръжия в света намалява, но за сметка на това световните сили все по-активно инвестират в модернизацията им. Това е изводът, който Стокхолмският институт за изследване на проблемите на мира (СИПРИ) прави в годишния си отчет, представен в понеделник, 3 юли, предава Deutsche Welle.\r\nПо данни на СИПРИ, през 2017 г. в света има 14 935 ядрени бойни глави. В предходната година техният брой е бил 15 395. Цели 93 % от ядрения арсенал е съсредоточен в две държави - Русия, която притежава около седем хиляди ядрени бойни глави, и САЩ, които разполагат с 6,8 хил. От тях на въоръжение са съответно 1950 и 1,8 хил. Останалата част е разпределена между седем държави: Франция, Великобритания, Китай, Индия, Пакистан, Израел и Северна Корея. \r\nМакар в последно време в международните преговори за забрана на ядрено оръжия да има постигнат прогрес, всички ядрени държави без изключение продължават да изпълняват дългосрочни програми за модернизация на своите стратегически цели. „Това доказва, че в обозримо бъдеще нито една от тези страни не е готова да се откаже от своя ядрен арсенал“, подчерта Шанън Кайл, експерт от СИПРИ. .Тереза Герова", "date": "2017.07.03", "title": "СИПРИ: Световните ядрени сили съкращават и модернизират арсеналите си"}
{"url": "http://www.focus-news.net/news/2017/07/03/2411491/sofiya-vavezhda-se-vremenna-organizatsiya-na-dvizhenieto-za-rehabilitatsiya-na-bul-shipchenski-prohod-ot-ul-ivan-dimitrov-kuklata-do-bul-asen-yordanov.html", "text": "Въвежда се временна организация на движението за рехабилитация на бул. „Шипченски проход”, от ул. „Иван Димитров-Куклата” до бул. „Асен Йорданов”. Това съобщиха от пресцентъра на Столична община. От 00.00 часа на 4 юли 2017 г. до 24.00 часа на 15 юли 2017 г. се забранява влизането на пътни превозни средства по северното пътно платно на бул. „Шипченски проход”, между ул. „Иван Димитров-Куклата” и бул. „Асен Йорданов”. Движението ще се извършва двупосочно по южното пътно платно на бул. „Шипченски проход” в посочения участък. \r\nЗа същия период от време мотрисите от трамвайна линия №20 в участъка на ремонта ще преминават двупосочно през маневрено трамвайно ухо „Гео Милев”. \r\nВ посока център, мотрисите от линия №20 ще спират на разкритата трамвайна спирка в ухото с код 0596 „Гео Милев”. \r\nЗакрива се спирка с код 1155 „СК ЦСКА”, намираща се в северното пътно платно на бул. „Шипченски проход”, след кръстовището с бул. „Асен Йорданов” в посока ж.к. „Гео Милев” за автобусни линии 1, 3, 5 и 6.", "date": "2017.07.03", "title": "София: Въвежда се временна организация на движението за рехабилитация на бул. „Шипченски проход”, от ул. „Иван Димитров-Куклата” до бул. „Асен Йорданов”"}
{"url": "http://www.focus-news.net/news/2017/07/03/2411488/vidin-ogranicheno-e-dvizhenieto-po-pat-i-1-pri-selo-medovnitsa-poradi-patnotransportno-proizshestvie.html", "text": "Ограничено е движението по път I-1 при село Медовница поради пътнотранспортно произшествие. Това съобщиха от пресцентъра на Агенция „Пътна инфраструктура”. Обходният маршрут е: Ружинци - Тополовец - Добри Дол - Арчар - Дунавци - Видин и обратно.", "date": "2017.07.03", "title": "Видин: Ограничено е движението по път I-1 при село Медовница поради пътнотранспортно произшествие"}
{"url": "http://www.focus-news.net/news/2017/07/03/2411493/pernik-nyama-postapila-informatsiya-za-postradali-grazhdani-kakto-i-za-padnali-darveta-kam-1400-vav-vrazka-s-loshoto-vreme.html", "text": "Областният управител на Перник Ирена Соколова информира за състоянието на язовирите в областта и нанесени щети през нощта във връзка с обилните валежи от дъжд, придружени от силни ветрове и гръмотевици и преваляванията от градушка в по-голямата част от страната. Това съобщиха от пресцентъра на Областната администрация. \r\nКъм 14.00 часа днес няма постъпила информация за пострадали граждани, както и за паднали дървета. Има регистрирани случаи само на отчупени клони, които регионалната дирекция „Пожарна безопасност и защита на населението” са отстранили своевременно.\r\nСъстоянието на язовирите се следи и се изисква непрекъсната информация от собствениците и концесионерите им. Най-големият язовир в пернишка област – язовир „Студена”, е с наличен свободен обем. Нивото на водата е 19 600 000 куб.м. В останалите водни обекти също е осигурен достатъчен свободен обем. \r\n„Поддържаме постоянна комуникация с дежурните по областния и общинските съвети за сигурност, с кметовете на шестте общини, ОД на МВР и РД ПБЗН. Към момента няма опасни язовири и причина за притеснение на жителите на област Перник”, заяви Соколова.", "date": "2017.07.03", "title": "Перник: Няма постъпила информация за пострадали граждани, както и за паднали дървета към 14.00 във връзка с лошото време"}
{"url": "http://www.focus-news.net/news/2017/07/03/2411473/makedoniya-vmro-dpmne-prodalzhava-da-osporva-podpisvaneto-na-dogovora-za-dobrosasedstvo-s-balgariya-obzor.html", "text": "\"Месец преди официалното му подписване, договорът за добросъседство с България продължава да бъде цялостно непрозрачен и крит от македонската общественост\". Това твърди ВМРО-ДПМНЕ в официално съобщение, публикувано на партийната страница.\r\nСпоред партията премиерът Зоран Заев продължава да крие ангажиментите, поети в София спрямо ревизирането на македонската история и поставянето под съмнение на македонската идентичност с готовността му за общо отбелязване на Илинденското въстание.\r\nДекларацията на ВМРО-ДПМНЕ вече е позната по съдържанието си, като единствените нови моменти в нея са инцидента с футболните фенове на \"Ботев\" (Пловдив), които бяха добавени към \"провокациите\" на Божидар Димитров и които изписаха графити, че Македония е българска и констатацията за \"историческия инженеринг, който се извършва над македонската нация и държава\".\r\nПо повод поредната декларация на ВМРО-ДПМНЕ срещу договора за добросъседство с България, държавната МРТ (Македонска радио и телевизия) предава:\"Договорът с България е напълно непрозрачен и бие в основите на македонската държава\".\r\nЕлектронното издание \"Точка\" цитира декларацията на ВМРО-ДПМНЕ, като обръща внимание на цитата, в който \"Заев крие договора със София в ущърб на македонските граждани и македонската държава\".\r\nВестник \"Вечер\" пише, че \"според ВМРО-ДПМНЕ време е Заев да каже какво е договорил в София\".\r\nМакедонският \"Фокус\" съобщава, че според партията на Никола Груевски, \"Заев цял месец крие договорa със София и не казва какви щети може да причини на Македония\".\r\nАгенция \"Мета\" предава, че \"Зоран Заев продължава да мълчи за договорките, които е поел в София\".\"МКД\" пише, че \"опозиционната ВМРО-ДПМНЕ подсеща за пореден път, че Заев трябва да каже какви ангажименти има към София\".\r\nБлизките на Груевски телевизии \"Канал 5\" и \"Телевизия Нова\" извеждат в заглавие \"Заев да си каже за София\".\r\nЕлектронното издание \"Фактор\" съобщава: \"Опозиционерите ги вълнува какво е договорил Заев в България\".Тереза Герова", "date": "2017.07.03", "title": "Македония: ВМРО-ДПМНЕ продължава да оспорва подписването на договора за добросъседство с България (ОБЗОР)"}
{"url": "http://www.focus-news.net/news/2017/07/03/2411495/gabrovo-momchentse-na-1-godina-e-padnalo-ot-vtoriya-etazh-na-zhilishtna-sgrada-v-tryavna.html", "text": "Тази сутрин, около 08.00 ч., в РУ-Трявна е получен сигнал за инцидент с пострадало дете на 1 година и 2 месеца. Това съобщиха от ОДМВР - Габрово.  По първоначални данни, момченцето паднало от прозореца на дома си, който се намирал на втория етаж в жилищна сграда на ул. \"Ангел Кънчев\", Трявна. Родителите му били излезли за кратко, а детето било оставено на грижите на близък роднина. Момченцето е транспортирано в МБАЛ-Габрово в тежко състояние, с опасност за живота. На местопроизшествието е извършен оглед. По случая е образувано досъдебно производство.", "date": "2017.07.03", "title": "Габрово: Момченце на 1 година е паднало от втория етаж на жилищна сграда в Трявна"}
{"url": "http://www.focus-news.net/news/2017/07/03/2411496/dobrich-bezplatni-pregledi-za-katarakta-i-glaukoma-shte-se-provedat-v-grada.html", "text": "Безплатни прегледи за ранно откриване на очните заболявания катаракта и глаукома ще се проведат в Добрич на 6 юли, четвъртък, съобщиха от пресцентъра на Общината. Те са част от националния скрининг на кампанията „Право на зрение“, организирана от Институт за здравно образование и Пациентска организация „Глаукома“. Партньор в кампанията за Добрич е офталмологът д-р Йордан Йорданов. \r\nПрегледите се осъществяват със задължително предварително записване на тел. 070010126 (на цената на градски разговор, според тарифния план за мобилни мрежи). \r\nКатарактата, наричана още старческо перде, е най-честата причина за слепота при хората над 60-годишна възраст. При пердето слепотата е обратима – с хирургична манипулация зрението може да се възстанови напълно. Катарактата е заболяване, свързано с възрастта – тя възниква при всички хора, преминали 55 години. В Добрич те са 63 000 души. \r\nГлаукомата е опасна, защото при нея слепотата е необратима. Повишеното вътреочно налягане е един от основните сигнали за наличие на глаукома. Загубеното зрение не може да се върне, затова колкото по-рано се открие тя, толкова по-голям е шансът за съхранение на зрението. Наричат глаукомата „тихият крадец на зрение“, защото тя протича без симптоми и се открива едва, когато зрението бъде загубено. Доказано е, че при развитие на слепота един глаукомно болен губи 10 години здрав живот. \r\nМежду 2 и 4% от населението в света страда от глаукома. Диспансеризираните болни с глаукома в Добрич към края на 2016 г. са 1214, което е 0,71% от населението. Поне още толкова не знаят, че са болни и има съществен риск за зрението им. \r\nНеобходимостта от информация, ранна диагностика и разграничаване на двете заболявания сред възрастните хора са причините за националната кампания. \r\nРисковите фактори за развитие на глаукома са: възраст (особено над 60 г.), женски пол (жените боледуват три пъти по-често от мъжете), диабет, високо кръвно, късогледство, наследственост.", "date": "2017.07.03", "title": "Добрич: Безплатни прегледи за катаракта и глаукома ще се проведат в града"}
{"url": "http://www.focus-news.net/news/2017/07/03/2411497/brigaden-general-yavor-mateev-s-tseremoniya-po-vrachvane-na-pagoni-na-nad-100-novoproizvedeni-ofitseri-i-serzhanti-shte-zapochne-praznika-na-garnizon-plovdiv.html", "text": "С церемония по връчване на пагони на над 100 новопроизведени офицери и сержанти ще започне празника на Гарнизон Пловдив, който се отбелязва на 4 юли. Това съобщи пред журналисти, командирът на 68-ма бригада „Специални сили“ бригаден генерал Явор Матеев, предаде репортер на Радио „Фокус“ - Пловдив. Според Матеев точно в 9.00 часа в тренировъчния център на бригадата ще бъдат повишени в звание десетки офицери, а 156 редови войници ще станат сержанти. „Гарнизон Пловдив е най-големият в страната, по отношение на войска и военнослужещи. Тук се намират три от шестте основни съединения на Българската армия“, каза още бригаден генерал Явор Матеев.\r\nОт 18.00 часа представителни блокове на основните формирования на пловдивския гарнизон ще вземат участие в празнично шествие, което ще премине през главната улица на града, стигайки до площад централен, където ще бъдат посрещнати от официалните лица и командирите на „Специалните сили“. Към 18.30 часа ще бъдат поднесени венци и цветя на паметника военнослужещите доблестно изпълнили войнския си дълг, по известен като паметника на Гюро Михайлов. Веднага след това пловдивският митрополит Николай ще отслужи заупокойна молитва на същото място. Програмата на празника ще продължи с тържествено събрание-концерт с начален час 19.00 в сградата на пловдивската филхармония. В него ще участват артисти от представителния ансамбъл на въоръжените сили, духовия оркестър на пловдивския гарнизон, както известни гости-солисти от близкото минало. В 21.15 е кулминацията на празника на Гарнизон Пловдив, когато ще се проведе тържествената заря-проверка на площад Централен.\r\nГости на събитието ще са зам.- председателят на Народното събрание Цвета Караянева и военният министър Красимир Каракачанов. Поканени са и депутати от комисията по отбрана, както и всички живи командири на разформированата Втора българска армия. На събитието ще бъдат и представителите на местната власт, както и много общински съветници.\r\nКристиян ГАРОВ", "date": "2017.07.03", "title": "Бригаден генерал Явор Матеев: С церемония по връчване на пагони на над 100 новопроизведени офицери и сержанти ще започне празника на Гарнизон Пловдив"}
{"url": "http://www.focus-news.net/news/2017/07/03/2411484/afp-katar-predade-otgovor-na-iskaniyata-na-sauditska-arabiya.html", "text": "В понеделник Катар връчи официалния си отговор на списъка с исканията на Саудитска Арабия и нейните съюзници чрез емира на Кувейт, предава AFP.\r\nОтговорът бе предаден от външния министър на Катар, който направи кратко посещение в Кувейт - посредник за разрешаване на дипломатическия разрив, разкри източник, пожелал анонимност.Тереза Герова", "date": "2017.07.03", "title": "AFP: Катар предаде отговор на исканията на Саудитска Арабия"}
{"url": "http://www.focus-news.net/news/2017/07/03/2411492/focus-germanskiyat-ministar-na-transporta-pristiga-na-myastoto-na-tezhkata-avtobusna-katastrofa-v-bavariya.html", "text": "Федералният министър на транспорта на Германия Александер Добринт и баварският вътрешен министър Йоахим Херман са отпътували към мястото, където в ранните сутрешни часове на понеделник в резултат на катастрофа загинаха 18 души, съобщава изданието Focus.\r\nДвамата министри ще кацнат с хеликоптер от Берлин, уточни говорителят на Херман. Очаква се те да пристигнат на мястото на трагедията на магистрала А9 около 14.30 часа българско време, след което ще разговарят с екипите, изпратени на място, за да се започнаят с цялостната картина на инцидента.\r\nВ резултат на тежката автобусна катастрофа на магистрала А9 вероятно са загинали всички 18 души, чиято съдба първоначално след инцидента бе неизвестна. Това потвърди по-рано  говорител на правоохранителните органи.\r\nВ часовете след трагедията властите се въздържаха от коментар за възможността да има загинали. Превозното средство бе изцяло изпепелено в резултат на пожар, избухнал след катастрофата, но въпреки това полицията уверяваше, че има „лъч надежда“ да има оцелели, които са избягали от мястото на инцидента.\r\nРанени при произшествието са 30 души, някои от които – тежко. Тереза Герова", "date": "2017.07.03", "title": "Focus: Германският министър на транспорта пристига на мястото на тежката автобусна катастрофа в Бавария"}
{"url": "http://www.focus-news.net/news/2017/07/03/2411500/vratsa-predpriemat-se-merki-za-ukrepvane-na-pametnika-na-hristo-botev-v-grada.html", "text": "Във връзка с предстоящо ремонтиране на емблематичния паметник „Христо Ботев“ във Враца през изминалата седмица бе извършено архитектурно заснемане на целия монумент. Това съобщиха от пресцентъра на Община Враца. Направен е оглед на архитектурно-строителната част и е изготвена количествено-стойностна сметка.\r\nЕкип от скулптури - реставратори, извършиха четири обследвания на състоянието на монумента. Две от изследванията са направени вътре в тялото на паметника. Констатирано е лошо състояние на носещата конструкция от черни метали, включващо тежка корозия и оттам влошаване на носимоспособността на профилите. Установено е още напукване на статуята, която е от месинг, на около 70 места.\r\nС цел запазване на паметника се налага да се предприемат спешни мерки за укрепване на носещата конструкция с профили от неръждаема стомана, както и заваряване с бронз на всички пукнатини. По предварителни данни, реставрационните работи по статуята, включително укрепването, ще възлезе на около 80 000 лв., без ДДС.\r\nНа следващото заседание на Общинския съвет ще се внесе докладна за корекция в бюджета, за осигуряване на средства за започване ремонт на паметника „Христо Ботев“.", "date": "2017.07.03", "title": "Враца: Предприемат се мерки за укрепване на паметника на Христо Ботев в града"}
{"url": "http://www.focus-news.net/news/2017/07/03/2411501/aktsenti-v-predavaneto-sadovo-v-sartseto-na-trakiya-po-radio-fokus-plovdiv.html", "text": "В предаването „Садово в сърцето на Тракия“ на Радио „Фокус“ - Пловдив днес ще ви разкажем за ученическата цинкография, създадена в първото земеделско училище у нас – Садовското. Ще разберете как тогавашните ученици в училището през 1883 година сами са издавали своите учебници, необходими им за обучението. Те са може би първите ученици у нас, които са правили това. Необходимостта се е породила от липсата на учебници. Тук не може да не се отбележи книжовната връзка на ученици с учителите, които са ги направлявали в този процес. За всичко това ще ни разкаже историкът и директор на сегашната Селскостопанска гимназия в Садово Димитър Йорданов. От тази година гимназията се субсидира от Общината. За първи път в нея ще се приемат ученици след 7 клас. Как върви приемът в новите специалности, които вече се предлагат в гимназията, ще разберем отново от Димитър Йорданов.\r\nВ днешното предаване ще отправим поглед и към садовското село Катуница, 6 години след размириците там, отново на етническа основа. Какви са поуките, които са си извадили в селото след масовите протести и какви препоръки могат да дадат на Асеновград, ще разберем от кмета Красимир Юруков.\r\nПредаването „Садово в сърцето на Тракия“ се излъчва всеки понеделник, от 16.00 до 17.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2017.07.03", "title": "Акценти в предаването „Садово в сърцето на Тракия” по Радио „Фокус” - Пловдив"}
{"url": "http://www.focus-news.net/news/2017/07/03/2411502/gabrovo-pochinalo-e-momchentseto-padnalo-ot-zhilishtna-sgrada-v-tryavna.html", "text": "Починало е момченцето, паднало от жилищна сграда в Трявна. Това съобщиха за Агенция „Фокус“ от МБАЛ – Габрово. Това се е случило по време на реанимационни действия в Спешното отделение на болницата. \r\nДеница КИТАНОВА", "date": "2017.07.03", "title": "Габрово: Починало е момченцето, паднало от жилищна сграда в Трявна"}
{"url": "http://www.focus-news.net/news/2017/07/03/2411490/kyustendil-ekip-na-rs-pbzn-dupnitsa-e-reagiral-na-signal-za-padnalo-darvo-v-zhilishten-kompleks-bistritsa.html", "text": "Екип на Районна служба „Пожарна безопасност и защита на населението” в Дупница е реагирал на сигнал за паднало дърво в жилищен комплекс „Бистрица”. Това съобщи за Радио „Фокус” – Кюстендил Катя Табачка, говорител на Областна дирекция на МВР – Кюстендил. Сигналът за падналото дърво е подаден тази сутрин. На място е изпратен екип на противопожарната служба, който е разчистил мястото. При падането на дървото е засегнат един паркиран в близост автомобил, чието предно стъкло е пукнато. Няма пострадали хора.\r\nВенцеслав ИЛЧЕВ", "date": "2017.07.03", "title": "Кюстендил: Екип на РС ПБЗН - Дупница е реагирал на сигнал за паднало дърво в жилищен комплекс „Бистрица”"}
{"url": "http://www.focus-news.net/news/2017/07/03/2411499/veliko-tarnovo-dvizhenieto-po-pat-ii-55-prez-prohoda-na-republikata-pri-selo-vaglevtsi-se-osashtestvyava-v-edna-lenta-poradi-patnotransportno-proizshestvie.html", "text": "Движението по път II-55 през Прохода на Републиката при село Въглевци се осъществява в една лента поради пътнотранспортно произшествие. Това съобщиха от пресцентъра на Агенция „Пътна инфраструктура”.", "date": "2017.07.03", "title": "Велико Търново: Движението по път II-55 през Прохода на Републиката при село Въглевци се осъществява в една лента поради пътнотранспортно произшествие"}
{"url": "http://www.focus-news.net/news/2017/07/03/2411504/smolyan-obshtinata-boyadisva-peshehodnite-pateki-v-grada.html", "text": "Със средства на Община Смолян се обновява хоризонталната пътна маркировка в града и кварталите. Това съобщиха от пресцентъра на Община Смолян. Боядисването се извършва вечер, за да не се пречи на движението през деня. Пешеходните пътеки се боядисват и освежават, като го има и задължителния надпис „Погледни”. Обхванати са всички важни пътни артерии. Обновяването на хоризонталната пътна маркировка продължава.", "date": "2017.07.03", "title": "Смолян: Общината боядисва пешеходните пътеки в града"}
{"url": "http://www.focus-news.net/news/2017/07/03/2411505/ukrinform-avtomobil-na-bivsh-deputat-be-vzriven-v-odesa-nyama-postradali.html", "text": "Автомобил на бивш депутат е взривен в Одеса в ранните часове на понеделник, предава информационната агенция Укринформ.\r\nПолицията пояснява, че експлозията е предизвикана от радиоуправляемо взривно устройство. \r\nПри инцидента няма пострадали.Тереза Герова", "date": "2017.07.03", "title": "Укринформ: Автомобил на бивш депутат бе взривен в Одеса, няма пострадали"}
{"url": "http://www.focus-news.net/news/2017/07/03/2411508/mvr-1-chovek-e-zaginal-a-27-sa-raneni-pri-katastrofi-v-stranata-prez-izminaloto-denonoshtie.html", "text": "1 човек е загинал, а 27 са ранени при катастрофи в страната през изминалото денонощие. Това съобщиха от пресцентъра на МВР. В страната са станали 18 произшествия, един човек е с опасност за живота. В София при 2 тежки и 90 леки катастрофи са пострадали двама души. От началото на годината в страната са станали 2966 катастрофи, при които загиналите са 285, а ранените - 3671.", "date": "2017.07.03", "title": "МВР: 1 човек е загинал, а 27 са ранени при катастрофи в страната през изминалото денонощие"}
{"url": "http://www.focus-news.net/news/2017/07/03/2411457/nova-tv-makedoniya-otlozhiha-deloto-krepost-2-za-26-septemvri.html", "text": "По искане на адвокатите на защитата изслушването по делото „Крепост 2“, което трябваше да се състои в понеделник, 3 юли, бе отложено за 26 септември, предава македонското електронно издание „Нова ТВ“.\r\nКакто казаха адвокатите на защитата, непосредствено преди началото на процеса те са били ангажирани и по тези причини са поискали заседанието да се отложи. \r\nБившият министър-председател на Македония Никола Груевски е обвинен по случаите „Таргет“ и „Крепост 2“, които Специализираната прокуратура обедини в едно обвинение. Той е и сред 18-те души, за които органът поиска арест.\r\nНа предишното заседание, което се проведе на 23 май, съдията Лидия Петровска прие доказателствата на Специализираната прокуратура и насрочи за днешната дата началото на заседанието, на която трябваше да бъдат разпитвани свидетели. Шестимата обвиняеми тогава заявиха, че не се чувстват виновни за престъплението, за което са обвинени.Тереза Герова", "date": "2017.07.03", "title": "„Нова ТВ“ (Македония): Отложиха делото „Крепост 2“ за 26 септември"}
{"url": "http://www.focus-news.net/news/2017/07/03/2411498/sport-natsionalniyat-ni-otbor-po-futbol-startira-uchastie-na-evro-2017-za-yunoshi-do-19-g.html", "text": "Националният отбор по футбол на България стартира днес участието си на Евро 2017 за юноши до 19 г. Тимът на Ангел Стойков ще се изправи срещу един от фаворитите в надпреварата – Англия. Срещата, която ще се играе на стадион \"Михаил Месхи 2\" в грузинската столица Тбилиси, започва в 16.30 часа българско време.\r\nНационалите ни попаднаха в група „Б“, където ще премерят сили още с отборите на Германия и Холандия.", "date": "2017.07.03", "title": "Спорт: Националният ни отбор по футбол стартира участие на Евро 2017 за юноши до 19 г."}
{"url": "http://www.focus-news.net/news/2017/07/03/2411510/veliko-tarnovo-proliven-dazhd-vali-v-grada-patnite-nastilki-sa-mokri-i-hlazgavi.html", "text": "Проливен дъжд вали във Велико Търново, предаде репортер на Радио „Фокус” – Велико Търново. Видимостта е затруднена поради интензивността на валежите от дъжд. Пътните настилки са мокри и хлъзгави.\r\n„Фокус” призовава шофьорите да се движат изключително внимателно, да спазват дистанция и да се съобразяват с метеорологичната обстановка.\r\nНадежда КРЪСТЕВА", "date": "2017.07.03", "title": "Велико Търново: Проливен дъжд вали в града, пътните настилки са мокри и хлъзгави"}
{"url": "http://www.focus-news.net/news/2017/07/03/2411503/varna-29-pluvni-baseyna-i-1-plazh-sa-provereni-i-razkriti-ot-zdravnata-inspektsiya-prez-izminalata-sedmitsa.html", "text": "29 плувни басейна и 1 плаж са проверени и разкрити от здравната инспекция във Варна през последната седмица във връзка с готовността на басейни и плажове за сезона. Това съобщиха за Радио „Фокус” – Варна от Регионалната здравна инспекция във Варна. Проверките и инспекциите са осъществени от комисията, назначена със заповед на кмета на Община Варна, в която участват представители на здравната инспекция, общинската администрация и БЧК.\r\nПрез отчетния период в здравната инспекция са постъпили 3 жалби и 1 сигнал по електронна поща, по които е започната процедура за проверка и отговор. Обработени през отчетния период са 2 жалби, които са основателни.\r\nСпоред седмичната сигнална информация за периода от 26 до 29 юни, служителите в отдел „Медицинска паразитология” са извършили 44 броя проверки в детски заведения по отношение на санитарно-хигиенния режим, тематични проверки и оказана методична помощ, в здравни кабинети към детски заведения по отношение документация за прием и профилактични паразитологични изследвания, в амбулатории за индивидуална практика за първична медицинска помощ по отношение противопаразитната дейност, лечебни заведения, корабни агенции и оказана методична помощ. Няма наложени административни санкции.\r\nМарияна ВАЛЕНТИНОВА", "date": "2017.07.03", "title": "Варна: 29 плувни басейна и 1 плаж са проверени и разкрити от здравната инспекция през изминалата седмица"}
{"url": "http://www.focus-news.net/news/2017/07/03/2411506/pleven-prelyal-e-yazovir-nikolaevo-5-v-rayona-na-tenekieniya-han-nyama-postradali-i-bedstvashti-hora.html", "text": "След интензивен и проливен дъжд около 13:20 часа са прелели водите на язовир „Николаево 5” в района на Тенекиен хан в област Плевен. Това съобщиха от Областната дирекция на МВР - Плевен. Второкласен път Плевен - Ловеч е затворен за всички моторни превозни средства поради наводнение и свличане на голямо количество земна маса. Евакуирани са всички автомобили в участъка. Няма пострадали и бедстващи хора. Районът се охранява от екип на сектор „Пътна полиция” при ОД на МВР - Плевен.", "date": "2017.07.03", "title": "Плевен: Прелял е язовир „Николаево 5” в района на Тенекиения хан, няма пострадали и бедстващи хора"}
{"url": "http://www.focus-news.net/news/2017/07/03/2411494/veliko-tarnovo-kritichna-e-obstanovkata-v-obshtina-svishtov-sled-prolivnite-dazhdove-v-selo-ovcha-mogila-mozhe-da-se-nalozhi-evakuatsiya-na-naselenieto.html", "text": "Критична е обстановката в Свищовско след проливните дъждове. Това каза за Радио „Фокус“ – Велико Търново кметът на Община Свищов Генчо Генчев. По думите му най-тежко е положението в село Овча могила. Според него там и дерето прелива. Залети са и малкият и големият мост в селото. На място са екипи на Пожарната, както и зам.-кметът. Генчев съобщи, че ако се наложи, населението от ниските части на селото ще бъде евакуирано. В момента се събира информация от кметовете на населените места. С нарушено електрозахранване са селата Червена вода, Деляновции Горна Студена. В село Ореш тази сутрин се е образувало свлачище. На място е изпратен екип, който да насипи брега с каменна фракция, за да се спре свличането. Залят е и пътят в село Вардим. В Свищов има наводнения в централната част на града, както и в района на жп гарата. По думите на Генчев в момента се работи по отводняване на шахтите. Наводнени са мази и гаражи. „Имаме надигнати улици и асфалт, но към този момент не можем да дадем точна информация, тъй като улиците са залети изцяло от вода. След като свърши критичното положение, ще се извърши оглед на щетите“, посочи Генчо Генчев.\r\nНадежда КРЪСТЕВА", "date": "2017.07.03", "title": "Велико Търново: Критична е обстановката в община Свищов след проливните дъждове, в село Овча могила може да се наложи евакуация на населението"}
{"url": "http://www.focus-news.net/news/2017/07/03/2411507/narodniyat-predstavitel-ot-bsp-za-balgariya-hristo-prodanov-i-obshtinskiyat-savetnik-nikolay-nikolov-shte-provedat-priemna-za-grazhdani-na-4-yuli.html", "text": "На 4 юли, от 15.00 до 17.00 часа, народният представител от „БСП за България“ Христо Проданов и общинският съветник Николай Николов ще бъдат на разположение на софиянци в постоянната приемна на ул. „Леге“ №10, етаж 1. Това съобщиха от пресцентъра на БСП - София. Желаещите могат да се запишат предварително на телефон 02/987 20 86.", "date": "2017.07.03", "title": "Народният представител от „БСП за България“ Христо Проданов и общинският съветник Николай Николов ще проведат приемна за граждани на 4 юли"}
{"url": "http://www.focus-news.net/news/2017/07/03/2411514/vratsa-obshtinata-zapochva-izpalnenie-na-stroitelno-montazhni-raboti-po-proekt-krasiva-balgariya.html", "text": "Управителният съвет на Проект „Красива България\" одобри проектното предложение на община Враца за Благоустрояване на дворно пространство на Детска градина „Щастливо детство\" по мярка М02 „Подобряване на социалната инфраструктура\". Това съобщиха от пресцентъра на Община Враца. Проектът е с общ бюджет 251 630 лв. На територията на площадките, които ще се ремонтират има съществуващи детски съоръжения, които са предвидени за демонтаж, тъй като са в лошо състояние и не отговарят на изискванията за настилките. Запазват се само пясъчниците, който ще се обновят. Премахват се и съществуващите беседки, пейки и кошчета. Чрез предвидените ремонтни дейности ще се подобри съществуващото положение на дворното пространство, което не отговаря на изискванията на Наредба №1 за условията и реда за устройството и безопасността на площадките за игра.\r\nВсяка от площадките ще бъде оборудвана с различни видове детски съоръжения като: Съоръжение с пързалка и кула с покрив, различни клатушки с пружина, различни занимателна/ тематични игри и др. Предвижда се и всички детски съоръжения да бъдат и монтирани спрямо изискванията и монтажните схеми на производителя и разположени върху ударопоглъщаща настилка от каучукови плочи. Всяка от площадките ще бъде оборудвана и с нови пейки и кошчета за отпадъци. \r\nПредвижда се и полагането на нови базалтови плочи по алеи и пътеки, както и полагане на нови бордюри. За обезпечаване на достъпа до определени зони се предвижда изграждането на настилка с базалтови плочи на тревна фуга.\r\nЗоните на площадките са заобиколени от съществуващи зелени площи с тревен масив, които се предвижда да бъдат презатревени с тревна смеска за интензивно натоварване след изравняване на нивата от ремонта на площадките. \r\nПроектът ще допринесе значително за подобряване на облика на детското заведение.\r\nПроект „Красива България” е част от програмата на Министерство на труда и социалната политика (МТСП) за намаляване на безработицата, стимулиране на заетостта в страната и постигане на нейната устойчивост. Той подкрепя проекти от социалната инфраструктура, насочени към обновяването на социално значими обекти и се финансира в рамките на утвърдените средства за активна политика на пазара на труда за съответната година по бюджета на МТСП.", "date": "2017.07.03", "title": "Враца: Общината започва изпълнение на строително-монтажни работи по проект „Красива България“"}
{"url": "http://www.focus-news.net/news/2017/07/03/2411517/veliko-tarnovo-10-i-diksi-dzhaz-fest-shte-se-provede-v-grada.html", "text": "Антони Дончев, Борислав Петров, Борис Таслев, Венцислав Благоев, Владимир Кърпаров, Димитър Льолев, Димитър Благоев, Румен Халачев, Стефан Горанов са част от изключителните инструменталисти, които ще свирят на 10-ия Дикси Джаз Фест, съобщиха от пресцентъра на Община Велико Търново. Част от тях идват със своя авторска музика, а част от композициите ще бъдат изсвирени за пръв път във Велико Търново. \r\nНа фестивалната сцена под Асеневци за пръв път ще се качат гостите от Франция - III Тоne (Тритон). В проекта, намиращ се някъде между джаза и модерната електронна музика, чиято идентичност се изгражда от смесването на аналоговите звуци и български неравноделни ритми, участва Димитър Благоев, който учи в университета в Ница. От 2015-а година квартетът споделя музиката си по фестивали на Лазурния бряг.\r\nС джаз вдъхновен от разказа „Мраз и огън“ (Frost & Fire) на Рей Бредбъри в Търново идват испанците от Stefan Goranov quartet. Разбира се, и тук българската връзка е очевидна – Стефан Горанов е барабанист, получил магистърското си образование в Холандия. Заедно с испанските си колеги ще представи своето виждане за съвременната музика, без да се поставят стилови ограничения.\r\nКомпозициите в „Родополоджи“ на саксофониста Димитър Льолев само в рамките на един час ще ни запратят в Родопите, сред главозамайващите върхове на небостъргачите в Ню Йорк и по тесните, уютни улички на Амстердам, а Jazzanitza на барабаниста Борислав Петров ще ни поведе по стъпките на гиганти в българската инструменталната народна и джаз музика като Иво Папазов, Петър Ралчев, Милчо Левиев, Теодосий Спасов и, разбира се, на специалния гост - Антони Дончев.\r\nНа авторски композиции и виртуозни солисти може да разчита публиката на концерта на  Военен биг бенд и приятели, които идват с чисто нов проект.  Меломаните ще чуят музика на Владимир Кърпаров, Димитър Льолев, Милчо Левиев, Христо Йоцов, Емил Костурков, Иван Добрев,  Морис Аладжем и Борис Петров. Сред любимите солисти, които идват с бенда в Търново, са Венцислав Благоев, Владимир Кърпаров и Димитър Льолев. \r\nЕдин от малкото български музиканти завършили Berklee College of Music Румен Халачев отново ще осигури задължителната доза джаз за поносимо битие по любимия му  философ Кундера, а домакините от Royal Dixie Band както винаги ще ни зарадват с дикси за душата в царски дози.\r\nТрите концертни вечери на 6, 7 и 8 юли (четвъртък, петък и събота) отново ще са край паметника на Асеневци и започват точно в 19:30 часа.\r\nНа 7 юли във Велико Търново отново ще гостува „Джаз за деца с Венци Благоев“. Музикалният празник е с начало в 17:30 часа до паметник „Майка България“. \r\nФестивалът се реализира от Фондация „Дикси Джаз Фест” благодарение на изключителната подкрепа на Фондация “Америка за България”, Община Велико Търново и партньори.\r\nВсички прояви в афиша на 10-тия Дикси Джаз Фест са безплатни за публиката.", "date": "2017.07.03", "title": "Велико Търново: 10-и Дикси Джаз Фест ще се проведе в града"}
{"url": "http://www.focus-news.net/news/2017/07/03/2411511/ruse-poroyniyat-dazhd-i-silnata-gradushka-nanesoha-seriozni-shteti-v-obshtina-tsenovo.html", "text": "Поройният дъжд и силната градушка през изминалото денонощие нанесоха сериозни щети в община Ценово. Кметът на общината д-р Петър Петров запозна областния управител на Русе Галин Григоров с усложнената обстановка, съобщиха от пресцентъра на Общината. Заедно с представители на ръководството на общината той обиколи пострадалите райони. По данни на метеоролозите до обяд количеството на валежите варираше между 30-50 литра на квадратен метър. Най-много пострада село Долна Студена, където се е изсипала голяма градушка. По думите на очевидци, ледените зърна са достигали и дори са надхвърляли големината на орех.  Стихията е унищожила повече от 50-90 процента реколтата от царевица, слънчоглед и пшеница. Зеленчуковите насаждения и лозята в дворовете на жителите на селото са почти унищожени. От поривите на силния вятър в селото беше прекъснато и електрическото захранване. Областният управител се разпореди за спешна намеса на електроразпределителното дружество. Екипи на ЕнергоПро бяха призовани по спешност да отстранят авариите и да възстановят скъсаните жици. Под ръководството на кмета на селото Николай Николов жителите на населеното място още от сутринта предприеха действия за преодоляване на последиците от природната стихия. В цялата община от поривите на вятъра има изпочупени дървета и изпопадали клони. От общинската администрация ще предприемат необходимите действия и ще сезират Областна дирекция „Земеделие“, за да се компенсират земеделските производители. След  нормализиране на обстановката ще направят пълен оглед на пострадалите от природното бедствие площи.\r\nСитуацията се влоши особено много в следобедните часове, когато отново заваля проливен дъжд, придружен с бурен вятър. Придошлите води наводниха пътя между Ценово и Свищов, а участъкът временно беше затворен. На място пристигнаха екипи на АПИ и РСПАБ, които направиха всичко възможно, за да овладеят критичната ситуация.", "date": "2017.07.03", "title": "Русе: Поройният дъжд и силната градушка нанесоха сериозни щети в община Ценово"}
{"url": "http://www.focus-news.net/news/2017/07/03/2411516/vidin-dva-tezhkotovarni-kamiona-sa-katastrofirali-v-selo-medovnitsa.html", "text": "Два тежкотоварни камиона са катастрофирали в село Медовница и преминаването през този участък от главен път Е 79 е преустановено. Това съобщи за Радио „Фокус“ – Видин дежурният служител в Областно пътно управление. Обходният маршрут е през Тополовец – Добри Дол – Арчар – Дунавци – Видин и обратно. Двата камиона са катастрофирали на първия завой при влизане в село Медовница от Ружинци. Този участък от пътя е много тесен и няма възможност за преминаване, затова движението е отбито. Очаква в 17.00 часа движението в този участък да бъде възстановено. \r\nАнна ЛОЗАНОВА", "date": "2017.07.03", "title": "Видин: Два тежкотоварни камиона са катастрофирали в село Медовница"}
{"url": "http://www.focus-news.net/news/2017/07/03/2411520/vitsepremierat-valeri-simeonov-organizira-sreshta-s-pensionerski-organizatsii-za-politikata-za-povishavane-na-pensiite.html", "text": "Заместник министър-председателят по икономическата и демографската политика организира утре, 4 юли, среща с национално-представителни пенсионерски организации, съобщиха от правителствена информационна служба. \r\nВицепремиерът Симеонов ще представи актуалното състояние на пенсионната система в България, етапите на повишаване на пенсиите през 2017 година и очакваните повишения в следващия 3-годишен период. Ще бъдат обсъдени приоритетите на демографската и социална политика, както и разработваната от Българска академия на науките стратегия за разрешаване на демографската криза в България.", "date": "2017.07.03", "title": "Вицепремиерът Валери Симеонов организира среща с пенсионерски организации за политиката за повишаване на пенсиите"}
{"url": "http://www.focus-news.net/news/2017/07/03/2411512/veliko-tarnovo-vazstanoveno-e-dvizhenieto-po-pat-ii-55-prez-prohoda-na-republikata-pri-vaglevtsi.html", "text": "Възстановено е движението по път II-55 през Прохода на Републиката при Въглевци. Това съобщиха от пресцентъра на Агенция \"Пътна инфраструктура\".", "date": "2017.07.03", "title": "Велико Търново: Възстановено е движението по път II-55 през Прохода на Републиката при Въглевци"}
{"url": "http://www.focus-news.net/news/2017/07/03/2411521/smolyan-silen-dazhd-pridruzhen-s-gramotevichna-deynost-vali-v-grada.html", "text": "Силен дъжд, придружен с гръмотевична дейност, вали в Смолян, предаде репортер на Радио „Фокус“ – Смолян. По стръмните улици се стича вода, а по равнинните части има образувани локви. На дежурния телефон в Община Смолян до момента не са постъпвали сигнали за паднала градушка, наводнения или други бедствия в следствие на валежите, съобщи дежурният в Общината. Той допълни, че валежът е започнал сравнително скоро и към момента не е толкова интензивен и продължителен, за да създаде проблеми, но от Общината имат готовност за реакция в случай на нужда. От ОПУ – Смолян предупреждават, че в следствие на валежите и планинския релеф на региона е повишена опасността от падащи камъни и свличане на земни маси по пътните настилки по всички направления.\r\nДаниела БОЙКОВА", "date": "2017.07.03", "title": "Смолян: Силен дъжд, придружен с гръмотевична дейност, вали в града"}
{"url": "http://www.focus-news.net/news/2017/07/03/2411509/24-vesti-makedoniya-novo-zemetresenie-ot-peta-stepen-po-skalata-na-rihter-razlyulya-ohrid.html", "text": "Земетресение от пета степен по скалата на Рихтер е регистрирано в 13.18 часа (местно време) в района на Охрид, предава електронната медия „24 Вести“ . Трусът с епицентър пет километра североизточно от Косел е усетен в столицата Скопие и в останалата част на Македония.\r\nКъм момента  Сеизмологичната обсерватория в Скопие все още не е потвърдила информацията, но данните са публикувани от  Европейския средиземноморски сеизмологичен център (EMSC).\r\nПо негови данни през последното денонощие в района на македонския град Охрид са регистрирани серия от трусове.\r\nВ 1.09 часа (местно време) в понеделник сеизмолозите са отчели земетресение от 2,9 по скалата на Рихтер, с епицентър седем километра източно от Охрид и дълбочина от един километър. \r\nМалко преди два часа сутринта трус със сила от 3,7 по скалата на Рихтер е регистриран на шест километра североизточно от Охрид, с дълбочина от шест километра. По-късно, в 3.56 часа в същия район е последвало по-слабо земетресение от втора степен по Рихтер.\r\nНай-силното земетресение разлюля района на Охрид в неделя със сила от 3,9 по скалата на Рихтер. \r\nЗа последните 18 дни в района са регистрирани над 800 труса. Повечето от тях са слаби, от първа или втора степен по Рихтер.Тереза Герова", "date": "2017.07.03", "title": "„24 Вести“ (Македония): Ново земетресение от пета степен по скалата на Рихтер разлюля Охрид"}
{"url": "http://www.focus-news.net/news/2017/07/03/2411519/pleven-ogranicheno-e-dvizhenieto-po-pat-ii-35-pleven-lovech-poradi-obilni-valezhi-i-opasnost-ot-navodnenie.html", "text": "Ограничено е движението на МПС по път II-35 Плевен-Ловеч поради обилни валежи и опасност от наводнение. Това съобщиха от пресцентъра на Агенция „Пътна инфраструктура”. Обходният маршрут е през Пордим - Вълчитрън - Дойренци.", "date": "2017.07.03", "title": "Плевен: Ограничено е движението по път II-35 Плевен-Ловеч поради обилни валежи и опасност от наводнение"}
{"url": "http://www.focus-news.net/news/2017/07/03/2411515/veliko-tarnovo-katastrofa-mezhdu-dva-avtomobila-e-stanala-pri-selo-vaglevtsi-v-prohoda-na-republikata-nyama-postradali.html", "text": "Няма пострадали при катастрофата при село Въглевци в Прохода на Републиката. Това съобщиха за Радио „Фокус“ – Велико Търново от Областната дирекция на МВР – Велико Търново. Два автомобила са се ударили, като единият се намира в канавката и не пречи на движението. Екипи на „Пътна полиция“  вече са на мястото на инцидента и регулират движението.\r\nНадежда КРЪСТЕВА", "date": "2017.07.03", "title": "Велико Търново: Катастрофа между два автомобила е станала при село Въглевци в Прохода на Републиката, няма пострадали"}
{"url": "http://www.focus-news.net/news/2017/07/03/2411523/sport-nik-kiryos-otpadna-oshte-v-parvi-krag-na-uimbaldan.html", "text": "Третият за годината турнир от „Големия шлем“ – „Уимбълдън“, започна с голяма изненада, след като австралийският тенисист Ник Кирьос отпадна още в първия кръг на най-престижната надпревара в света на тениса. \r\nАвстралиецът се отказа в мача срещу Пиер-Юг Ербер при пасив от два сета – 3:6, 4:6, след което отказа да продължи участието си в двубоя.\r\nПоставеният под номер 20 в световната ранглиста получи контузия в бедрото по време на турнира в Куинс, от която все още не се е възстановил.", "date": "2017.07.03", "title": "Спорт: Ник Кирьос отпадна още в първи кръг на „Уимбълдън“"}
{"url": "http://www.focus-news.net/news/2017/07/03/2411522/sliven-obstrel-na-gradonosnite-oblatsi-pravyat-spetsialistite-ot-poligona-za-borba-s-gradushkite-kray-staro-selo.html", "text": "Обстрел на градоносните облаци правят специалистите от Полигона за борба с градушките край сливенското Старо село. Това съобщи пред Радио „Фокус“ – Сливен директорът на Регионалната дирекция „Борба с градушките“ – област Сливен, Динко Михалев. Обстрелът е започнал преди час и половина, а полигонът разполага с достатъчно ракети. В Сливен 56 процента от обработваемата земя са градини и е много труден за противоградова защита. На деветнайсетте ракетни площадки работят по трима души. На сливенския полигон е разположен един от трите радара в противоградовата система в страната. По думите на Михалев, той е и един от най-добрите в световен мащаб. Радарът дава информация за състоянието на атмосферата до 300 км в диаметър.", "date": "2017.07.03", "title": "Сливен: Обстрел на градоносните облаци правят специалистите от Полигона за борба с градушките край Старо село"}
{"url": "http://www.focus-news.net/news/2017/07/03/2411526/plovdiv-okolo-100-sluzhiteli-na-poligonite-za-borba-s-gradushkite-v-selata-popovitsa-i-golyam-chardak-protestiraha-sreshtu-niski-zaplati-i-nepodhodyashti-usloviya-na-trud.html", "text": "Около 100 служители на полигоните за борба с градушките в пловдивските села Поповица и Голям Чардак протестираха срещу ниски заплати и неподходящи условия на труд тази сутрин. Това каза за Радио „Фокус“ - Пловдив Денко Бончев, ракетострелец към команден пункт за борба с градушките в село Поповица. По думите му в момента служителите в Изпълнителната агенция \"Борба с градушките\" работят на минимална заплата и при изключително лоши условия на труд. Протестиращите настояват за 20% увеличение на заплатите.\r\n„Защитаваме площ от 2 млн. декара, 225 млн. лева е прогнозната цена на продукцията, която защитаваме, а за нас няма. Едно увеличение от 20% чисто на човек се пада по 70 лв. В цялата агенция работят 500 души. На година се пада смешна сума. И винаги пари за служителите няма, защото няма за крадене“, каза още Бончев.\r\nТой заяви още, ако исканото увеличение не стане факт, голяма част от служителите ще са принудени да напуснат работа. „Фокус“ припомня, че на протест днес излязоха и служители на полигоните в Пазарджик и Плевен.\r\nКристиян ГАРОВ", "date": "2017.07.03", "title": "Пловдив: Около 100 служители на полигоните за борба с градушките в селата Поповица и Голям Чардак протестираха срещу ниски заплати и неподходящи условия на труд"}
{"url": "http://www.focus-news.net/news/2017/07/03/2411525/veliko-tarnovo-s-klasicheskite-proizvedeniya-karmina-burana-i-bolero-na-darzhavna-opera-burgas-shte-bade-otkrit-festivalat-stsena-na-vekovete.html", "text": "С две от най-известните класически произведения ще бъде открит II Летен сезон на българските оперни театри „Сцена на вековете“, съобщиха от пресцентъра на Община Велико Търново. На 8 юли, събота, от 21.00 часа Държавна опера – Бургас ще представи на откритата сцена на хълма Царевец във Велико Търново последователно кантатата „Кармина Бурана” от Карл Орф и балета „Болеро” по музика на Морис Равел. \r\nПроизведението на Карл Орф ще изведе на сцената в Двореца над 100 изпълнители: хор, балет и оркестър. Стиховете от средновековни поети, послужили за основа на кантатата, ще бъдат изпълнени от трима солистисопраното Мария Цветкова, тенора Георги Султанов и баритона Валери Турманов. Партиите им приближават нормалните граници на човешкия глас и да бъдат чути на живо е неповторимо преживяване. В ролята на самата съдба ще видим примабалерината на Бургаската опера Галина Калчева.\r\n       През 1935 г. Карл Орф видял чудесното шмелеровско издание на сборника „Кармина Бурана” с миниатюрата „Колелото на Съдбата”, което възпламенило неговата сценична фантазия. Премиерата на кантатата се състояла във Франкфурт на Майн на 8 юни 1937 г. и направила силно впечатление. „Колелото на Съдбата” се възприело като символ, напомнящ как бързо в живота се сменят успехи и неуспехи, щастие и нещастие, власт и падение За синкретичния тип театър, в който музика, танц и изобразителност се преплитат едно в друго, Орф подбрал 25 песни от непознати автори – средновековни трубадури и ги групира в три основни части за пролетта, виното и любовта, обхващайки основните сфери на човешкото битие.\r\n        „На 8 юли ще представим съвременния прочит на „Кармина Бурана\", която по своята същност е кантатно-ораториално произведение. Ние сме я адаптирали за сцена, така че хорът, балетът и солистите ще бъдат и актьори. Изпълнителите ще приличат на личности от нашето време, благодарение на модерната визия. Посланието на „Кармина Бурана\" е, че съдбата ту те издига, ту те принизява, но винаги ти казва: „Изборът е твой!\", обяснява режисьорът Дарина Главанакова – Бакърджиева.\r\n       Диригент на представлението ще е Иван Кожухаров. диригент на хора - Невена Михайлова, а концертмайстор - Ваня Златева. Невероятните танци са на Желка Табакова, която е успяла да превърне балета в отражение на трансформациите, които съдбата извършва с човешките души. \r\n       Понеже продължителността на кантата е около час, след нея публиката ще може да се наслади на балета „Болеро\". В главните роли ще са примабалерината на Бургаската опера Галина Калчева и Милен Петров. Хореографията на представлението е на проф. Хикмет Мехмедов.\r\n       Още 9 заглавия има в афиша на „Сцена на вековете“ 2017. Това са оперите „Лучия Ди Ламермур“ от  Доницети (15 юли), „Мария Десислава“ от Парашкев Хаджиев (4 август), „Манон Леско“ от Пучини (11 август) , „Норма“ от Белинии (19 август), „Селска чест“ от Пиетро Маскани и балeта „Делвата“ от Алфредо Казела (26 август), оперетата „Цигански барон“ от Йохан Щраус (28 юли) и мюзикълите „Котките“ на Андрю Лойд Уебър на 21 юли и “Коса“ на 5 септември. \r\n     Финалът на сезона ще e в Летния театър на Велико Търново с концерта „Фондацията в операта“ на 8 септември.\r\n      „Сцена на вековете“ е първия у нас оперен фестивал на открито, който се провежда на крепостта Царевец във Велко Търново от 1985 г. Тава лято най-добрите си заглавия на Царевец представят оперите от Бургас, Пловдив, Русе,Стара Загора, Театрално-музикален продуцентски център-Варна и Музикално-драматичен театър „Константин Кисимов“. Велико Търново. \r\n       Домакин на престижното събитие е Община Велико Търново. Музикалният форум е носител на престижния лейбъл „Европа на фестивалите, фестивалите на Европа“ 2017-2018. \r\n       Медийни партньори са Българско национално радио, Общинско радио Велико Търново, в-к „Борба“, в-к „Янтра Днес“ и телевизия „Видеосат“.\r\n      Билети за спектаклите се предлагат в мрежата на eventim.bg , Туристически информационен център на ул. „Христо Ботев“ № 5 във Велико Търново и на каса пред крепостта Царевец в дните на спектаклите.", "date": "2017.07.03", "title": "Велико Търново: С класическите произведения „Кармина Бурана” и „Болеро” на Държавна опера – Бургас ще бъде открит фестивалът „Сцена на вековете“"}
{"url": "http://www.focus-news.net/news/2017/07/03/2411513/emsc-zemetresenieto-ot-peta-stepen-po-skalata-na-rihter-v-makedoniya-e-useteno-i-v-sasedna-albaniya.html", "text": "По данни на Европейския средиземноморски сеизмологичен център (EMSC) земетресението, което разлюля Македония в 13.18 часа (местно време) със сила от пета степен по скалата на Рихтер, е усетено и в съседна Албания.\r\nТрусът, един от поредицата регистрирани в района, е най-силният за последните 24 часа. Епицентърът му е бил на 12 североизточно от Охрид и на 90 километра източно от албанската столица Тирана. Дълбочината е 10 км. \r\nЗа последните 18 дни в Охридския район са регистрирани над 800 земетресения. Повечето от тях са слаби, от първа или втора степен по Рихтер, но през последното денонощие имаше и няколко по-силни. Малко преди два часа сутринта трус със сила от 3,7 по скалата на Рихтер е регистриран на шест километра североизточно от Охрид. В неделя същият район бе ударен от със сила от 3,9 по скалата на Рихтер. Тереза Герова", "date": "2017.07.03", "title": "EMSC: Земетресението от пета степен по скалата на Рихтер в Македония е усетено и в съседна Албания"}
{"url": "http://www.focus-news.net/news/2017/07/03/2411524/der-spiegel-kralyat-na-sauditska-arabiya-se-otkaza-ot-uchastie-v-sreshtata-na-g-20.html", "text": "Кралят на Саудитска Арабия – Салман, се отказа от участие в срещата на високо равнище на „групата на двайсетте“, която ще се проведе в северния ханзейски град Хамбург на 7 и 8 юли, съобщава изданието Der Spiegel.\r\nИнформацията бе потвърдена от Щефан Зайберт, говорител на канцлера на ФРГ Ангела Меркел. Той обаче не пожела да коментира причините, довели до решението на саудитския крал. \r\nКъм момента в Берлин не разполагат с информация за това кой ще води делегацията на Рияд за срещата на Г-20. Тереза Герова", "date": "2017.07.03", "title": "Der Spiegel: Кралят на Саудитска Арабия се отказа от участие в срещата на Г-20"}
{"url": "http://www.focus-news.net/news/2017/07/03/2411518/vratsa-padnalata-gradushka-e-unishtozhila-nad-30-nasazhdeniyata-v-selata-malo-peshtene-banitsa-i-ohoden.html", "text": "Във връзка с постъпила от Национален институт по метеорология и хидрология информация за очаквани значителни валежи на територията на община Враца на 3 юли 2017 г., бе свикан Кризисният щаб на Общината. Това съобщиха от пресцентъра на Община Враца. По време на проведеното заседание са набелязани и предприети мерки за отстраняване на възникнали проблеми, вследствие на падналия дъжд, гръмотевични бури и градушки. Уведомени са кметовете на всички населени места на територията на Община Враца за готовност да реагират при възникнали кризисни ситуации, като своевременно информират и съответните органи за предприемане на спешни мерки за отстраняване на възникнали проблеми. Осъществена е връзка с ръководството на „БКС Враца“ и с Главна дирекция „Пожарна безопасност и защита на населението“ за организиране на техника за почистване и предприемане на своевременни действия при необходимост.\r\nПо данни на Метеорологичната станция към Национален институт по метеорология и хидрология - филиал Плевен, падналото количество валежи през последното денонощие на територията на Община Враца е 72 литра на кв. м. Вследствие на гръмотевичната буря в селата Вировско, Власатица, Върбица, Горно Пещене, Косталево, Лиляче, Лютаджик, Мало Пещене, Вировско, Мраморен и Тишевица е имало прекъсване на ел. захранването, което към момента е възстановено. \r\nВ селата Бели извор, Върбица, Косталево, Горно Пещене, Лиляче, Лютаджик, Паволче, Тишевица и Чирен е паднала градушка, но там няма нанесени сериозни щети. Природното бедствие е нанесло и унищожило над 30% насажденията в селата Мало Пещене, Баница и Оходен.\r\nИнтензивните валежи са причина в село Чирен да се наводни приземен етаж в една къща, както и да се запуши отводнителен канал, вследствие на паднали бетонови късове. Силната буря е съборила дърво на пътя между селата Челопек и Люти брод, и пътната отсечка е била затворена. Към 10.00 часа, дървото е премахнато и движението е възстановено.\r\nОбщинският кризисен щаб ще продължи да следи ситуацията в населените места и ще реагира своевременно.", "date": "2017.07.03", "title": "Враца: Падналата градушка е унищожила над 30% насажденията в селата Мало Пещене, Баница и Оходен"}
{"url": "http://www.focus-news.net/news/2017/07/03/2411529/zamestnik-ministar-denitsa-nikolova-shte-predstavi-rezultatite-ot-obnovyavaneto-na-doma-na-kulturata-v-grad-sandanski-na-4-yuli.html", "text": "На 4 юли, заместник-министърът на регионалното развитие и благоустройство и ръководител на УО на ОПРР Деница Николова ще участва в представянето на резултатите по проект „Подобряване на енергийната ефективност на сградата на Дома на културата в град Сандански“. \r\nС финансиране от Оперативна програма „Региони в растеж“ по сградата са реализирани обновителни дейности, включващи цялостна подмяна на външните дограми, поставяне на топлоизолация по външни стени, реконструкция на покрива, електрическата, както и ВиК-системата. В резултат от реализирания пакет от енергоспестяващи мерки се очаква сградата на Дома на културата до повиши своя енергиен клас от F на B. \r\nМодернизираната сграда представлява културно средище на град Сандански. Създадена е в края на 70-те години на миналия век, а голяма част от културните събития се провеждат в нея. \r\nСъбитието ще се състои от 11.00 часа във фоайето на Дома на културата.", "date": "2017.07.03", "title": "Заместник-министър Деница Николова ще представи резултатите от обновяването на Дома на културата в град Сандански на 4 юли"}
{"url": "http://www.focus-news.net/news/2017/07/03/2411531/stara-zagora-s-velopohod-kazanlak-dolinata-na-rozite-i-trakiyskite-tsare-be-otkrita-lyatnata-zanimalnya-za-detsata-ot-kran.html", "text": "С велопоход „Казанлък – Долината на розите и тракийските царе“ бе поставено началото на Лятната занималня за децата от град Крън, община Казанлък, предаде кореспондент на Радио „Фокус“. Инициативата бе проведена под патронажа на областния управител на Стара Загора Гергана Микова, съвместно с участието на деца от Стара Загора, НЧ „Цвятко Радойнов“ – Крън и НЧ „Димитър Данаилов“ – Чирпан, със съдействието на старозагорската фондация „Етносвят България“, Регионална библиотека „Захари Княжески“ – Стара Загора и историческите музеи в Казанлък и Чирпан. Партньори в провеждане на събитието бяха и Пътна полиция – Казанлък и Дирекция \"Обществено здраве\" към Районна здравна инспекция - Стара Загора. Специален гост на велопохода бе колоездачът Васил Радомиров.\r\nВ рамките на велопохода бяха посетени културно–историческите забележителности в Долината на розите и тракийските царе по маршрут Крън - Казанлък и обратно. Идеята  на организаторите е велопоходът да се превърне в традиционно събитие в началото на лятото за децата от трите града, като домакин тази година е читалището в Крън, а през 2018 година ще бъде читалището в Чирпан. \r\nВ летните месеци в Лятната академия за децата от Крън ще се провеждат различни занимания, които ще съчетават спорт, култура, отдих, развлекателни игри, творчески работилници. Част от инициативите също ще бъдат и лятна читалня и лятно кино. \r\nСлавяна ГАЙДАРОВА", "date": "2017.07.03", "title": "Стара Загора: С велопоход „Казанлък – Долината на розите и тракийските царе“ бе открита лятната занималня за децата от Крън"}
{"url": "http://www.focus-news.net/news/2017/07/03/2411527/vratsa-vazstanoveno-e-dvizhenieto-po-pat-i-1-e-79-lyutidol-novachene.html", "text": "Възстановено е движението по път I-1 Лютидол - Новачене. Това съобщиха от пресцентъра на Агенция \"Пътна инфраструктура\".", "date": "2017.07.03", "title": "Враца: Възстановено е движението по път I-1 E-79 Лютидол - Новачене"}
{"url": "http://www.focus-news.net/news/2017/07/03/2411533/makedoniya-chlenovete-na-omo-ilinden-pirin-bili-razocharovani-ot-politikata-na-novoto-makedonsko-pravitelstvo-kam-balgariya.html", "text": "Членовете на незаконната македонистка организация ОМО \"Илинден-Пирин\" били разочаровани от политиката на правителството на Зоран Заев към България, пише близкото до ВМРО-ДПМНЕ електронно издание \"Курир\".\r\nИзданието цитира съпредседателя на организацията Иван Сингартийски, който заявява, че Декларацията за добросъседство, подписана по времето на Любчо Георгиевски е \"предателска\" и ако сега бъде подписан нов Договор, предателството ще продължи, тъй като в тези документи \"права имала само България\".\r\nСпоред Сингартийски договорът трябва да гарантира пълна реципрочност между двете страни. В този дух е била и приетата декларация на ОМО \"Илинден-Пирин\".\r\nДругият съпреседател на незаконната организация, Ангел Безев, е разочарован от политиката на Заев и не е съгласен \"македонското малцинство в България да бъде разменна монета\" и \"с нас да се търгува, без никой да не ни пита\".\r\nПред \"Курир\" член на организацията, пожелал да остане анонимен, заявява, че \"в България има много македонци и дори македонци-мюсюлмани\".Според него \"в България се плюе върху всичко македонско, а българите нямат право да празнуват Илинден, тъй като тогавашната държава не се опитала дори да помогне\".\r\n\"Курир\" пише, че разочарованието на т.нар. македонци в България е \"огромно\" и те \"не знаят какво държи в тайна македонския премиер\".Тереза Герова", "date": "2017.07.03", "title": "Македония: Членовете на ОМО \"Илинден - Пирин\" били разочаровани от политиката на новото македонско правителство към България"}
{"url": "http://www.focus-news.net/news/2017/07/03/2411536/narodniyat-predstavitel-ot-gerb-anton-todorov-shte-provede-priemen-den-za-grazhdani-na-4-yuli.html", "text": "На 4 юли, от 12.00 - 14.00 часа, народният представител Антон Тодоров ще проведе приемен ден в клуба на ПП ГЕРБ - район \"Надежда\". Това съобщиха от пресцентъра на ПП ГЕРБ.\r\nАдрес: Надежда 4, до бл. 454/455, ул. \"Екзарх Стефан\".", "date": "2017.07.03", "title": "Народният представител от ГЕРБ Антон Тодоров ще проведе приемен ден за граждани на 4 юли"}
{"url": "http://www.focus-news.net/news/2017/07/03/2411534/razgrad-desislava-atanasova-be-gost-na-vtori-natsionalen-festival-za-hora-s-uvrezhdaniya-edin-den-v-ludogorieto.html", "text": "Народният представител от ГЕРБ Десислава Атанасова бе гост на втория национален фестивал за хора с увреждания „Един ден в Лудогорието”, който се провежда под патронажа на кмета на Разград д-р Валентин Василев. Това съобщиха от пресцентъра на ПП ГЕРБ. Организатор на събитието е разградската организация на Съюза на инвалидите в България с председател Иванка Петкова, със съдействието на Община Разград.\r\nГости на мероприятието бяха 330 участници от почти всички кътчета на  България, като тенденцията е догодина да бъдат още повече.", "date": "2017.07.03", "title": "Разград: Десислава Атанасова бе гост на Втори национален фестивал за хора с увреждания „Един ден в Лудогорието”"}
{"url": "http://www.focus-news.net/news/2017/07/03/2411535/radio-ili-telefonni-vrazki-po-magistralite-10-metrova-zona-za-bezopasnost-i-preminavane-na-traseta-prez-pusteeshti-zemi-predvizhda-nova-naredba-za-proektirane-na-patishta.html", "text": "Осигуряване на радио- или телефонна връзка по автомагистралите и скоростните пътища, 10-метрова зона за безопасност и изграждане на пътни трасета предимно през пустеещи земи предвижда изготвен от работна група към Министерството на регионалното развитие и благоустройството проект на Наредба за проектиране на пътища. Това съпобщиха от пресцентъра на Министерство на регионалното развитие и благоустройството. Правилата ще важат при проектирането на нови и при реконструкцията на съществуващи пътища. \r\nПреди време министър Николай Нанков пое ангажимент за осъвременяване на нормите за проектиране на пътища и съоръжения по тях. В момента то се прави по остарял модел, текстовете не са актуални и в тях липсват важни раздели, отнасящи се до проектиране на пътни възли и кръгови кръстовища, на зони за отдих, за обхват и съдържание на пътните проекти и др. \r\nСпоред проекта на нормативния акт пътищата трябва да отговарят на екологични изисквания, поради което трябва да се избягва преминаване през вододайни зони и природни резервати. За изграждането им трябва да се използват преимуществено наличните необработваеми и слабо продуктивни земи, като могат да преминат само по границите на земеделски земи с трайни насаждения. \r\nРегламентираната в проекта на наредбата безопасна зона започва от края на активната лента за движение, чието предназначение е да се предотвратят или намалят последствията от пътнотранспортни произшествия при напускане на платното за движение. Тя варира от 1,5 м за третокласни и местни пътища и скорост по-ниска от 60 км/час до 10 м при автомагистрали и скоростни пътища. \r\nФункционалните, проектните и транспортни характеристики на републиканските пътища са приведени към изискванията на Закона за движение по пътищата и по-специално с максималната допустима скорост от 140 км/час. Актуализираните габарити, осигуряващи зоната необходима за протичане на движението, са съобразени с проектната скорост и  са създадени условия за осигуряване на възможност за проектиране и изграждане на автомагистрали при тежки теренни условия. \r\nВъведени са нови видове кръстовища и са подобрени параметрите на полето за видимост на водачите както от главното, така и от второстепенното направление. \r\nВъведени са и нови видове кръгови кръстовища, като се предвижда те да могат да бъдат изграждани на места, където се пресичат повече от четири клона и/или направленията сключват остри ъгли на пресичане, както и в места, където обикновеното кръстовище ще бъде със сложна геометрия. Според наредбата такива съоръжения са подходящи и при ситуация, в която разликата в прогнозната интензивност на движението по основното и второстепенното направление на движението е не повече от 30%, практически е трудно да се установи кое е главното направление и въвеждане на път с предимство не би отговаряло адекватно на транспортната интензивност. \r\nПри проектиране на пътища да се прилагат принципите за пространствено развитие на пътя и зрително ориентиране на водачите на моторни превозни средства, предвижда още проектът на наредбата. Според него разполагането на пътните кръстовища и възли, на аварийни площадки, паркинги и др. трябва да бъде удобно и безопасно, а възможностите за създаване на условия за изпреварване трябва да се използват максимално. \r\nВ проекта на наредбата се предвижда и осигуряване на паркинги, предназначени за спиране на автомобили, превозващи опасни товари. Предвижда се радио- или телефонна връзка да може да се осигурява при доказана техническа и икономическа целесъобразност и за други пътища, освен магистрали и скоростни. \r\nВ проектонаредбата се предвиждат технически средства за организация и регулиране на движението и предпазни и направляващи устройства и осветителни устройства в участъци със сложни условия на движение. Подобрени са изискванията за отводняване на наземното тяло, с които се регламентира и осигуряването на условия за бързо отвеждане на повърхностните води встрани от пътното платно. Това е особено важно за осигуряване на пътната безопасност при екстремни климатични условия. \r\nТя предвижда още пътищата да осигуряват възможно най-добри транспортни връзки с административните центрове в района или с пътищата от по-висок клас, а свързаността между отделните райони и населените места да се осъществява по възможно най-краткия път. \r\nПроектът на наредбата може да бъде намерен на интернет страницата на МРРБ в раздел „За обществено обсъждане“, както и на Портала за обществени консултации.", "date": "2017.07.03", "title": "Радио- или телефонни връзки по магистралите, 10-метрова зона за безопасност и преминаване на трасета през пустеещи земи предвижда нова Наредба за проектиране на пътища"}
{"url": "http://www.focus-news.net/news/2017/07/03/2411528/faz-protsesat-v-germaniya-sreshtu-svetoslav-stoykov-ochakva-se-predstavyaneto-na-sadebno-psihiatrichno-stanovishte.html", "text": "В следобедните часове на понеделник, 3 юли, се очаква да бъде представено съдебното психиатрично становище за Светослав Стойков – българинът от ромски произход, който нападна брутално в гръб 26-годишна германка и я блъсна с ритник по стълбите в берлинското метро, съобщава националният ежедневник Die Frankfurter Allgemeine Zeitung.\r\nВ рамките на заседанието днес се очаква Стойков да отговори и на допълнителни въпроси на Окръжния съд, поясни защитата му. Агенция „Фокус“ припомня:\r\nАтаката бе извършена на 27 октомври 2016 г. в станция на метрото в Берлин: българинът от ромски произход, родом от Добрич, нападна в гръб млада жена, и с ритник в гърба я тласна по стълбите. В резултат беззащитната жертва получи тежки наранявания, включително счупена ръка. \r\nВластите успяха да идентифицират нападателя на жената чрез записи от охранителните камери, които бяха направени публично достояние. Германската полиция арестува 27-годишния Стойков, разпознат от случаен пътник в автобус, пристигащ в Берлин от Южна Франция. Той бе заловен при пристигането си в столицата на Германия. От Прокуратурата уточниха, че нападателят не е оказал съпротива при задържането му. \r\nВ заповедта за арест на Стойков се уточняваше, че той е издирван за нанасяне на тежка телесна повреда. По-късно Прокуратурата повдигна обвинение за тежка телесна повреда. Ако бъде признат за виновен, българският гражданин може да бъде изправен пред присъда за лишаване от свобода от шест месеца до десет години. \r\nВ първия опит процесът бе спрян още преди четенето на обвиненията. Причината бе свързана с подозрения за пристрастие на един от съдебните заседатели, поради което съставът на съдебното жури бе изцяло подменен. Новият старт на процеса, който бе даден на 26 юни, започна с признаване на вина от страна на подсъдимия и поднасяне на извинения.Тереза Герова", "date": "2017.07.03", "title": "FAZ: Процесът в Германия срещу Светослав Стойков – очаква се представянето на съдебно психиатрично становище"}
{"url": "http://www.focus-news.net/news/2017/07/03/2411532/kyustendil-gradushka-e-unishtozhila-zelenchukovi-gradini-v-selo-treklyano.html", "text": "Градушка е унищожила зеленчуковите градини в дворовете на жителите от село Трекляно. Това каза пред Радио „Фокус” – Кюстендил кметът на Община Трекляно Радко Петрунов. По думите му градушката е паднала през нощта, но е била много като валеж в самия общински център и това е довело до унищожаване на засадените зеленчуци в дворовете на хората. „Някои хора отглеждат и повече декари с картофи, които също са унищожени”, каза Радко Петрунов. По думите му към момента няма информация за нанесени щети върху инфраструктурата в района. Наблюдава се един микроязовир край село Уши, който се оттича нормално през преливника. Екип на електроразпределителното дружество работи по сигнали за аварии в района на селата Косово, Бъзовица и махала „Шуме”.\r\nВенцеслав ИЛЧЕВ", "date": "2017.07.03", "title": "Кюстендил: Градушка е унищожила зеленчукови градини в село Трекляно"}
{"url": "http://www.focus-news.net/news/2017/07/03/2411538/ruse-nepravomerno-presichasht-tovaren-avtomobil-e-prichinil-intsident-na-zhp-prelez-v-mezhdugarieto-morunitsa-borovo-postradali-sa-trima-sluzhiteli-na-nkzhi.html", "text": "В 13.55 часа днес на прелез в междугарието Моруница – Борово, тежкотоварен автомобил преминава през съоръжението при редовно задействано автоматично прелезно устройство (спуснати бариери, светлинна и звукова сигнализация) и се сблъсква със специализирана машина за ремонт на НКЖИ. Това съобщиха от пресцентъра на НКЖИ. Пострадали са 3-ма служители на НКЖИ, пътували в нея. Двама от тях са с леки наранявания, третият е настанен за наблюдение в лечебно заведение. Екипи на разследващите органи и ДП НКЖИ са на мястото на инцидента. Нарушен е графикът на движение на влаковете по 4-та жп линия Русе – Подкова в участъка Горна Оряховица – Русе.\r\nРъководството на ДП „Национална компания „Железопътна инфраструктура” призовава водачите на пътни превозни средства да спазват правилата за движение по пътищата. Всяко неспазване на Закона за движение по пътищата и преминаване при спуснати бариери или звукова и светлинна сигнализации, показващи приближаването на влак към прелеза, е риск за живота на водачите на превозните средства и техните спътници. Инциденти от този род нарушават графика за движение на влаковете, отнемат от личното време на пътниците, ползващи железопътен транспорт, и предизвикват значителни икономически загуби за НКЖИ и железопътните оператори.", "date": "2017.07.03", "title": "Русе: Неправомерно пресичащ товарен автомобил е причинил инцидент на жп прелез в междугарието Моруница – Борово, пострадали са трима служители на НКЖИ"}
{"url": "http://www.focus-news.net/news/2017/07/03/2411540/the-scottish-sun-shotlandets-e-arestuvan-v-balgarskiya-kurort-slanchev-bryag-po-obvinenie-che-e-maltretiral-dve-momicheta-v-hotelski-asansyor.html", "text": "Шотландски гражданин е арестуван в България по обвинение, че е малтретирал сексуално две непълнолетни момичета в хотелски асансьор, пише   The Scottish Sun.\r\nСмята се, че 58-годишният Филип Робъртсън е нападнал двете момичета на 10 и на 12-годишна възраст в асансьор в хотел в „Слънчев бряг“. Той заедно с приятелката си е резервирал стая в хотел „Маджестик“. \r\n„Те изглеждаха като обикновени британски туристи, искащи да си починат“, заяви мениджърът на хотела Албена Ангелова. Първата атака се е случила на 22 юни, а втората три дни по-късно. Съобщава се, че той е следвал момичетата от Швеция и Дания и след това ги е опипвал в асансьора. \r\nНа Робъртсън му е забранено да напуска България и се очаква да бъде изправен пред съда в близките дни. „Във връзка сме с българската полиция след арест на британец в „Слънчев бряг“, съобщи прессекретар на британското външно министерство.  Виктор Турмаков", "date": "2017.07.03", "title": "The Scottish Sun: Шотландец е арестуван в българския курорт „Слънчев бряг“  по обвинение, че е малтретирал две момичета в хотелски асансьор"}
{"url": "http://www.focus-news.net/news/2017/07/03/2411541/dimitar-margaritov-komisiya-za-zashtita-na-potrebitelite-provereni-sa-nad-4000-naduvaemi-artikula-za-plazha-predi-da-badat-dopusnati-v-targovskata-mrezha.html", "text": "Над 4000 надуваеми артикула за плажа са проверени на границата за документи за съответствие с изискванията за безопасност и задължителната информация за употреба преди да бъде разрешен вносът им в България в началото на летния сезон. За разлика от миналата година, когато над 6500 такива продукта не бяха допуснати за разпространение в търговската мрежа поради липса на документи, удостоверяващи изпитването им в лаборатория и съответствието със стандартите за безопасност. Това е станало възможно благодарение и добрата координация с Агенция „Митници”, каза председателят на Комисията за защита на потребителите (КЗП) Димитър Маргаритов в предаването „Преди обед” по bTV, съобщиха от пресцентъра на КЗП.  \r\n„Когато говорим за това, което се продава в търговската мрежа и в Интернет, има няколко много важни неща, на които родителите трябва да обърнат внимание. Върху самия артикул трябва да има описание за възрастовата група, за максималното тегло на лицето, което би могло да използва въпросния артикул. Има и знаци, които могат лесно да ориентират потребителите. За някои групи стоки инструкцията за експлоатация на български език може да бъде отделно от самата стока, но задължително трябва да я има”, обясни Маргаритов. Той настоя да се закупуват само надуваеми артикули, които имат описателна част и тя може да даде на потребителя достатъчно информация дали те са подходящи за неговото дете. А когато го пуснат в морето с такъв артикул, никога да не го оставят без надзор. \r\n„Това, че родителят е осигурил безопасен артикул на своето дете, далеч не означава, че няма риск. Рискът е почти същият, защото ако бъде оставено без надзор, за няколко секунди в много плика вода, може да се стигне до фатален инцидент”, допълни председателят. Той препоръча да не се избира непременно най-високата цена, но да се търси разумният компромис. Родителят може да забележи с просто око, че дадена стока и на външен вид не изглежда надеждно или обратното – че е придружена с необходимата информация. \r\nМаргаритов каза още, че хората започват да търсят Комисията все по-активно, включително и чрез откритите за този летен сезон виртуални приемни по Черноморието. „Най-често се оплакват от това, което се оказва, че е синдром не само на българския туристически продукт – а именно разминаването между поетия ангажимент и това, което на място им се предоставя. Например, отивате в СПА комплекс, а се оказва, че няма масажист, тъй като хотелът се рекламира като такъв,без да има съответната категоризация”, посочи той. Председателят каза, че хората често избират почивката си именно защото се надяват да ползват такъв тип услуги, а се оказва, че в този хотел няма фитнес залата и за да ползват услугата, ще трябва да отидат до съседния хотел. „Истината е, че понякога търговците се опитват с добри практики да компенсират липсата на някои услуги, които първоначално са обещали и в крайна сметка донякъде компенсират недоволството на потребителите”, добави Маргаритов. \r\nПредседателят обясни, че за несъответствията се налагат санкции. При липса на категоризация – и най-тежката мярка в сферата на туризма – затваряне на обекта. Но подчерта, че през изминалите години това нарушение се среща все по-рядко. „Тогава пък по-често се среща другото нарушение – че несъответства това, което обектът предлагат, на категорията, която притежава”, заключи Маргаритов.", "date": "2017.07.03", "title": "Димитър Маргаритов, Комисия за защита на потребителите: Проверени са над 4000 надуваеми артикула за плажа преди да бъдат допуснати в търговската мрежа"}
{"url": "http://www.focus-news.net/news/2017/07/03/2411542/pleven-narodniyat-predstavitel-vladislav-nikolov-se-sreshtna-s-zhiteli-na-selo-muselievo.html", "text": "Разочарование от качеството на положената настилка на пет улици в село Муселиево изразиха местните жители на днешната изнесена приемна на народния представител Владислав Николов от ГЕРБ. Това съобщиха от пресцентъра на ПП ГЕРБ. Става въпрос за улиците „Шипка”, „Пирин”, „Скобелев”, „Кирил и Методий” и „Гео Милев”. По думите на хората тези улици са били в много лошо състояние, затова са предприети мерки за техния ремонт. Положен е ситен трошен камък, който обаче дори не е трамбован. „Още днес ще видите след тези дъждове улицата ни ще бъде отнесена. И какъв е смисълът от всичко това?”, оплакаха се живущи на ул. „Гео Милев”. \r\nМнението на кмета на Муселиево Валентин Костадинов е, че така изпълнено посипването с трошен камък  е напълно нефункционално. „За да има смисъл и за да е трайна настилката, трябваше отдолу да се сложи основа от едър чакъл, да се трамбова и най-отгоре макар и тънък слой, но да се положи асфалт”, каза Валентин Костадинов. Той заведе народният представител Владислав Николов на място да види изпълнението на обекта. Николов се ангажира да провери казуса.", "date": "2017.07.03", "title": "Плевен: Народният представител Владислав Николов се срещна с жители на село Муселиево"}
{"url": "http://www.focus-news.net/news/2017/07/03/2411530/dazhdove-gradushki-i-buri-dovedoha-do-reditsa-problemi-v-razlichni-chasti-na-stranata-obzor.html", "text": "Предупреждение за гръмотевични бури и обилни валежи е обявено за 25 области в страната. Най-много са валежите, паднали в районите на Кнежа и Плевен. Лошите метеорологични условия предизвикаха локални аварии и проблеми с електрозахранването в Плевенска, Врачанска, Русенска и Софийска области. В оперативния център на ГДПБЗН са получени малко над 50 сигнала, предимно за запушени улични шахти, паднали дървета и опасни предмети. Най-много са сигналите от областите Враца, Плевен, Ловеч и Перник. За отстраняването на произшествията през нощта на територията на цялата страната са работили 47 екипа на ГДПБЗН. Интензивните дъждове станаха предпоставка и да редица пътни инциденти. \r\nПороят в столицата образува наводнения на две кръстовища - между бул. „Вардар“ и „Възкресение“ и между ул. „Кукуш“ и „Сливница“. Екипи на Дирекция „Аварийна помощ и превенция“ към Столична община се включиха в отводняването им. През нощта и в сутрешните часове четири екипа на Дирекцията обработваха сигнали в връзка с валежите и градушките. Във всички райони на Столична община има дежурни, които следят обстановката. Нивата на речните корита, които се наблюдават, са в норма.\r\nВ Плевенска област най-тежка е ситуацията в Долна Митрополия, където е имало силен порой и наводнения. Сериозни щети са нанесени в района на община Левски. Градушка с размер на орех е потрошила покриви и прозорци в Асеновци, Градище и Варана. Затворен е за движение за всички моторни превозни средства пътят Плевен - Ловеч поради свличане на голямо количество земна маса. Прелял е язовир „Николаево” V в района на Тенекиения хан, но няма пострадали и бедстващи хора.\r\nВъв Враца областният управител Малина Николова разпореди допълнителни превантивни мерки, заради лошото време. Екипи на Областно пътно управление – Враца провеждат отводнителни процедури и премахват кални маси по пътя преди ферибота на Оряхово, на Люти дол, между селата Враняк и Габаре и отстраняват паднали клони и дървета в община Криводол. През изминалото денонощие са получени сигнали за прекъсване на електроснабдяването в 13 населени места от областта, като в някои от тях продължава отстраняването на авариите. Наблюдават се реките и язовирите, като по думите на областния управител те имат достатъчно обем за поемане на високите валежи.\r\nВ Русенска област падналата градушка в района на Две могили е унищожила 90% от земеделската продукция. В общината е имало и две улици, на които са нанесени щети от водата. Поройният дъжд и силната градушка са нанесли сериозни щети и в община Ценово. Няма информация за пострадали хора. Нарушено е било електроснабдяването в доста населени места в общините Бяла, Две могили и Ценово. Това се е отрази и на водоснабдяването в някои населени места, там където хидравлично водата се подава към потребителите. По пътищата в областта е имало много нападали клони, а на места са се образували наноси. \r\nКритична е обстановката в Свищовско след проливните дъждове. Най-тежко е положението в село Овча могила, където и дерето прелива. Залети са и малкият и големият мост в селото. На място са екипи на Пожарната, както и зам.-кметът. Кметът на Община Свищов Генчо Генчев съобщи, че ако се наложи, населението от ниските части на селото ще бъде евакуирано. С нарушено електрозахранване са селата Червена вода, Деляновции Горна Студена. В село Ореш тази сутрин се е образувало свлачище. На място е изпратен екип, който да насипи брега с каменна фракция, за да се спре свличането. Залят е и пътят в село Вардим. В Свищов има наводнения в централната част на града, както и в района на жп гарата. По думите на Генчев в момента се работи по отводняване на шахтите. Наводнени са мази и гаражи. \r\nВ Ловешка област най-тежко пострадала е община Летница, заради градушка от 2.30 часа тази нощ. Има счупени стъкла на автомобили и нарушена цялост на покриви. В момента се отстраняват повредите. Частично в общината е преустановено електрозахранването, работят няколко екипа на ЧЕЗ. В Ловеч също е паднал обилен дъжд с градушка вчера от 20.30 до 21.00 ч., което е образувало завиряване на няколко улици, както и счупени клони по улиците. Няма информация за пострадали и бедстващи хора на територията на областта.\r\nВъв Видин заради влошената метеорологична обстановка се проведе заседанието на щаба за защита при бедствия в общината. Направен е оглед е започнало почистване на дъждоприемните шахти на три възлови места във Видин. Наблюдават се речните корита и се осъществява координация с Регионална дирекция „Борба с градушките”. При евентуална опасност от наводнения, има възможност хора да бъдат настанени в два от социалните центрове – в Гомотарци и Видин. Слаба градушка е паднала в Арчар и Белоградчик. Няма нанесени щети. Най-голямо количество валежи е паднало в село Горни Лом, Община Чупрене – 16 литра на кв.м, във Видинска община валежите са 8 литра на кв.м, а на останалите места – незначителни до 3-4 литра на кв.м.\r\nОчаква се през целия ден дъждовете да продължат, като ще се разпространят в цялата страна и ще се развие мощна купесто-дъждовна облачност,  възможни са още градушки и гръмотевични бури.", "date": "2017.07.03", "title": "Дъждове, градушки и бури доведоха до редица проблеми в различни части на страната (ОБЗОР)"}
{"url": "http://www.focus-news.net/news/2017/07/03/2411544/yambol-okrazhnata-prokuratura-predade-na-sad-dvama-burgazlii-obvineni-v-izvarshvane-na-ubiystvo-na-vazrasten-mazh.html", "text": "Окръжна прокуратура – Ямбол предаде на съд Марио М. (на 26 год. от гр. Бургас) и Станислав В. (на 23 год. от гр. Бургас). Това съобщиха от пресцентъра на Окръжна прокуратура - Ямбол. Те са подсъдими за това, че на 20 септември 2016 г. около 20:00 – 21:00 часа в къща, находяща се в с. Люлин, общ. Стралджа, обл. Ямбол действайки в съучастие, в качеството си на съизвършители умишлено умъртвили възрастен мъж по особено мъчителен за убития начин и с особена жестокост, чрез удушаване, като деянието е извършено с користна цел – да вземат парите на възрастния мъж, намиращи се в дома му на горепосоченото място, както и предумишлено.\r\nНа 20 септември 2016 г. вечерта след 17:00 часа двамата с лек автомобил потеглили през ж.к. „Меден Рудник“ в гр. Бургас по пътя за гр. Средец, за да отидат до с. Люлин. За да не бъдат забелязани от съседи на пострадалия, двамата оставили колата встрани от асфалтовия път на около  километър- километър и половина преди да стигнат до къщата му. Тъй като входната портална врата на оградения двор била заключена, двамата прескочили оградната мрежа, където имало дървен навес и влезли в двора. Входната врата на къщата също била заключена, което наложило Марио М. да почука на прозореца викайки дядо си, след което  възрастният човек отворил вратата и ги посрещнал. Марио М. казал на дядо си, че няма да може да му помогне при гроздобера и поискал пари от него за да може да върне свой дълг към Станислав В. Пострадалият не отказал категорично, но казал на Марио М., че за това трябва да почака. Марио М. на висок тон продължил да настоява дядо му да му даде пари. Между тях възникнала разправия и двамата започнали взаимно да си отправят обидни думи. Тогава подсъдимите разбрали, че пострадалият няма да даде пари на Марио М. и двамата решили да действат съобразно предварителна договорка  за умъртвяването на възрастния мъж. Станислав В., който стоял на едно от двете легла намиращи се в стаята внезапно станал приближил пострадалият  откъм гърба и  обхванал с ръце тялото му около гръдния кош, като по този начин притискал и ръцете на му към тялото, за да не може последния да се съпротивлява. Чрез завъртане на тялото извадил от равновесие  пострадалия и го съборил на пода. В този момент Марио М. се надвесил над дядо си и му нанесъл  множество удари с юмруци по лицето му  и блъснал главата му  в пода на стаята. Непосредствено след това Марио М. взел едно  въже  дълго около един метър, сплетено на плитка с дебелина около 10 мм, което било хвърлено на пода, преметнал го през врата на пострадалия, като едновременно с това натиснал силно с коленете си  гръдния кош на дядо си, а с ръце издърпвал двата края на въжето  кръстосвайки го около шията му. В процеса на дърпане на въжето го местил и опъвал от различни позиции в стремежа си да го умъртви, като се местил около тялото на лежащия на земята възрастен мъж. В резултат на натиска на гръдния кош били счупени пето,шесто и седмо ребро и причинени тежки контузионни огнища на левия  бял дроб на пострадалия.  Той правел опити да се освободи, като извива тялото и врата си встрани, но не успял. В един момент докато Марио М. опъвал двата края на въжето кръстосано на шията на пострадалия, Станислав В. пуснал тялото му  и се измъкнал изпод него, след което с двете си колена също натиснал силно гръдния кош на възрастния мъж. Тези действия на двамата подсъдими целящи умъртвяването на пострадалия продължили няколко минути. В един момент той издъхнал. След като той  бил умъртвен, подсъдимите започнали да търсят и открили пари в къщата. Двамата бързали да напуснат  местопроизшествието, излезли от двора от същото място откъдето и влезли и отишли до автомобила, след което потеглили за гр. Бургас по същия път  по който дошли през гр. Средец. През целия път от с. Люлин до гр. Бургас двамата  уточнявали защитни версии в случай че бъдат разпитвани за убийството от полицията. Около 22.00ч. подсъдимите отишли в апартамент.Там се преоблекли като свалили от себе си всички дрехи, прибрали ги в два полиетиленови чувала за смет, измили ръцете си. В един от посочените чували Марио М. изхвърлил и плетеното  въже. Качили чувалите в автомобила и ги разнесли в бургаския ж.к. “Славейков“, като поотделно ги изхвърлили в контейнери за смет.", "date": "2017.07.03", "title": "Ямбол: Окръжната прокуратура предаде на съд двама бургазлии обвинени в извършване на убийство на възрастен мъж"}
{"url": "http://www.focus-news.net/news/2017/07/03/2411539/vratsa-preliva-yazovirat-v-selo-dolna-kremena-obshtina-mezdra.html", "text": "Прелива язовирът в село Долна Кремена, Община Мездра. Това съобщиха от пресцентъра на общината.  Кметът на Мездра инж. Генади Събков е свикал кризисен щаб за изясняване обстановката в резултат на обилните валежи и за предприемане на спешни мерки за справяне с последиците. Ситуацията в града и населените места докладваха: гл. инсп. Васил Иванов-началник на РС “ПБЗН“-Мездра, д-р Илиана Михайлова- дир. на МБАЛ-Мездра, Христина Александрова-офис-мениджър на пощенската станция в града, Николай Несторов-директор на ОП “Чистота“,  Добромир Александров – гл. експерт „ Сигурност – ОМП“, Севдалина Джамбазка-гл. секретар на Община Мездра.\r\nКъм момента не са подавани сигнали на дежурния по съвет за наводнени сгради на територията на общината. Няма проблеми с електрическото захранване в селата, единствено в с. Лик има прекъсвания. Продължава обновяването на информацията от кметовете на всички села за обстановката по райони.\r\nМобилна група специалисти проверява нивата на водните обекти в Общината. Към момента язовира в с.Долна Кремена прелива с 5 см. над преливника. Обемът на съоръжението се изпуска през кран и няма опасност за разлив на вода. Язовирът в Крапец има нужния обем да поеме още голямо количество вода.\r\nОколо 08.30 часа малката река в с. Ребърково е била излязла от коритото си в района на вливането й в р. Искър. Към момента положението е нормално. Въпреки това ще се провери дали има възможност да влезе багер, който да почисти коритото, за да не се създават по-нататъчни проблеми.\r\nОбемът на р. Боденска бара  е близък до максималния - има един метър до стената. Започнало е пълнене на чували с пясък за изграждане на превантивна дига.\r\nОт тази сутрин шахтите в града са почиствани три пъти, като обходът им продължава и в момента и където е необходимо, служители на ОП“Чистота“ извършват последващи действия. Шахтите около кръговото движение до Автогарата в града няколко пъти са отпушвани, мястото се оказва водосбор от целия град. Търси се решение как да се спре притокът на вода от високите точки на Мездра към мястото.\r\nСъздадена е организация за измерване на нивата на терена при разклона за Хемус-М и посока ВиК, тъй като там няма как да се оттече водата и се получава завиряване. Проблем се оказва линията, която  пречи и водата не може да се оттича към р. Искър.  Обстойно ще бъде инспектиран и пътят към бирената фабрика в града.\r\nСъздадена е организация с КАТ-Мездра и е затворен паркингът пред хотел “Родина“, за да могат да бъдат почистени прилежащите шахти.\r\nКметът разпореди активно почистване на всички шахти и завирени терени. Инж. Събков поиска и обследване на канализацията в Мездра с камера на ВиК-Враца, тъй като канализацията на много места не може да поеме или връща водни влязлото количество вода. Кметът поиска и да се обозначат всички неотстранени аварии на ВиК, там където има отстранени и въпреки това има пропадане, също да бъдат докладвани.\r\nДиректорът на МБАЛ д-р Илияна Михайлов призова, ако има пострадали хората, своевременно да се сигнализира на тел.112. Медикът поясни, че  има създадена организация  и при необходимост здравното заведение има възможност да поемат допълнително пациенти.\r\n На тел. 0885 695 504 (дежурен по съвет), гражданите могат да подават сигнали, при проблеми с електрозахранването или наводнения.", "date": "2017.07.03", "title": "Враца: Прелива язовирът в село Долна Кремена, Община Мездра"}
{"url": "http://www.focus-news.net/news/2017/07/03/2411537/afp-izvadeni-sa-11-ot-telata-na-zaginalite-v-avtobusnata-katastrofa-v-bavariya.html", "text": "Аварийните екипи, работещи на мястото на тежката автобусна катастрофа на магистрала А9 в Бавария, са извадили телата на 11 от загиналите при трагичния инцидент. Това заяви федералният министър на транспорта Александер Добринт, допълвайки, че продължават усилията за откриването на останалите седмина изчезнали, предава AFP.\r\nПламъците, които погълнаха автобуса след катастрофата, „са били толкова силни, че от автобуса може да се разпознаят само стоманени части, по това можете да разберете какво е означавало това за хората в него“, поясни министърът.Тереза Герова", "date": "2017.07.03", "title": "AFP: Извадени са 11 от телата на загиналите в автобусната катастрофа в Бавария"}
{"url": "http://www.focus-news.net/news/2017/07/03/2411545/smolyan-marian-bachev-blagodari-na-kmeta-melemov-che-mladite-mu-aktyori-se-obuchavat-i-shte-igrayat-na-stsenata-na-rdt.html", "text": "Кметът Николай Мелемов се срещна с Мариан Бачев, който е в Смолян с ръководената от него Театрална работилница „Мариан Бачев и Аркадия Фюжън Арт”. Това съобщиха от пресцентътра на Община Смолян. Популярният актьор и театрален педагог благодари на градоначалника за съдействието и подкрепата, за да може младите таланти да осъществят финалния етап на обучението си за този сезон. Във вторник, 4 юли, младите актьори ще представят в РДТ „Николай Хайтов” от 17.30 два спектакъла – „Крушата Рагаца” по Станислав Стратиев и „Филмирана провинция”, драматизация по разкази на Чудомир. „ Каня прекрасната смолянска публика и Вас да посетите двата спектакъла на нашите деца – вярваме, че искрено ще се забавлявате”, отправи покана  Бачев към Мелемов. \r\nАктьорът от „Шоуто на Слави” е решил  да доведе младите артисти от София в истински театър, където по думите му са били посрещнати радушно. Участието на театрална сцена ще бъде тест за младите актьори, защото през август те ще се представят на първото си международно турне в Битоля /Македония/ на Детския Международен Театрален Фестивал „Битолино“ 2017.\r\nКметът Мелемов пожела успех на Бачев и неговите млади актьори.", "date": "2017.07.03", "title": "Смолян: Мариан Бачев благодари на кмета Мелемов, че младите му актьори се обучават и ще играят на сцената на РДТ"}
{"url": "http://www.focus-news.net/news/2017/07/03/2411549/tenis-irina-hromachova-zagubi-v-parvi-krag-na-uimbaldan.html", "text": "Ирина Хромачова загуби на първи кръг на турнира \"Уимбълдън\" \r\nРускинята загуби срещу Арина Соболенко от Беларус с 6:3, 6:4. \r\nВ другите игри от първи кръг: Мадисън Кийс (САЩ) – Нао Хибино (Япония) 6:4, 6:2, Ван Цян (Китай) – Чан Кайчен (Тайван) 6:3, 6:4, Беатрис Аддад Майя -  Лора Робсън 6:4, 6:2. Виктор Турмаков", "date": "2017.07.03", "title": "Тенис: Ирина Хромачова загуби в първи кръг на „Уимбълдън“"}
{"url": "http://www.focus-news.net/news/2017/07/03/2411551/blagoevgrad-narodniyat-predstavitel-ot-gerb-daniela-saveklieva-be-na-poseshtenie-v-azerbaydzhan.html", "text": "Народният представител от ГЕРБ и областен координатор на партията в Благоевград Даниела Савеклиева бе на тридневно посещение в Азербайджан в качеството ѝ на зам.-председател на Парламентарната комисия по икономическа политика и туризъм.Това съобщиха от ГЕРБ - Благоевград. \r\nБългарската парламентарна делегация се срещна в столицата Баку с председателя на парламента на Република Азербайджан Октай Асадов, с председателя на Комисията по икономическа политика, промишленост и предприемачество Зияд Самадзаде и с министъра на икономиката Шахин Мустафаев.\r\n„България отдава голямо значение на отношенията си с Азербайджан и разглежда страната като приоритетен партьор предвид широките перспективи за развитие на сътрудничеството в различни области от взаимен интерес. По време на различните срещи бяха коментирани големите възможности за сътрудничество между двете страни в сверата на енергетиката, земеделието и хранително-вкусовата промишленаст, за износ на хранителни продукти и създаването на смесени предприятия и производства”, коментира Даниела Савеклиева. Тя подчерта, че за българската страна представляват интерес азербайджански проекти, в които могат да се включат български компании като доставчици, изпълнители или подизпълнитгели в областта на строителството и редица инфраструктурни обекти\r\n„Друго перспективно направление за сътрудничество е туризмът. По време на срещите с представители на различните институции имах възможност да представя туристическите дестинации и историческите забележителности в Благоевградска област, каквито са Банско, Сандански, разкопките на античния град Хераклея Синтика и други. Предлагаме уникални възможности и за балнеоложки туризъм и имаме капацитет да приемем значителен брой туристи”, каза още Даниела Савеклиева.", "date": "2017.07.03", "title": "Благоевград: Народният представител от ГЕРБ Даниела Савеклиева бе на посещение в Азербайджан"}
{"url": "http://www.focus-news.net/news/2017/07/03/2411554/kyustendil-za-poredna-godina-obshtinata-shte-finansira-proekt-na-mladezhkata-organizatsiya-na-bchk-v-grada.html", "text": "За поредна година Община Кюстендил ще финансира проект на младежката организация на БЧК в града. Това съобщи за Радио „Фокус” – Кюстендил Стоян Стоянов, експерт „Младежки дейности” към Община Кюстендил. По думите му името на проекта е „Хората около нас”. „Този проект беше оценен от сформирана от кмета на Община Кюстендил комисия и получи финансиране”, каза Стоян Стоянов. Проектът има за цел да изведе младите хора извън удобствата на градската среда, извън модерните технологии. Младите хора ще се запознаят с начина на живот и с бита на възрастните хора. Ще бъдат осъществени контакти на ниво младежи - възрастни, ще се цели разбирателство между поколенията и респектът към житейският им опит.\r\nВенцеслав ИЛЧЕВ", "date": "2017.07.03", "title": "Кюстендил: За поредна година Общината ще финансира проект на младежката организация на БЧК в града"}
{"url": "http://www.focus-news.net/news/2017/07/03/2411543/plovdiv-okrazhnata-prokuratura-vnese-obvinitelen-akt-spryamo-dve-litsa-za-nezakonno-razrushavane-na-sgrada-na-tyutyunev-sklad-na-ul-odrin-8.html", "text": "Окръжна прокуратура - Пловдив внесе в съда обвинителен акт спрямо Георги Бранеков, на 37 г., за това, че в периода 20 декември 2013 г. до 9 февруари 2016 г., като представител, и от 15 юли 2015 г. като управител на фирма „Одрин 8“ ЕООД-Пловдив, при условията на продължавано престъпление, в съучастие, като извършител с Александър Николич, като подбудител, организирал осъществяване на противозаконна дейност в защитена територия за опазване на културно наследство – групов паметник на културата – Историческа зона „Филипопол-Тримонциум-Пловдив“, включваща Тютюнев склад – сграда на ул. “Одрин” в гр. Пловдив, притежаваща и понастоящем статут на единична недвижима културна ценност, като е знаел, че нарушава разпоредбите на Закона за културното наследство. Това съобщиха от пресцентъра на Апелативна прокуратура - Пловдив. \r\nГеорги Бранеков е предаден на съд и за това, че на 19 ноември 2010 г. в гр. Пловдив, като упълномощен представител на фирма „Одрин 8“ ЕООД, в съучастие като извършител с Александър Николич, като подбудител, съзнателно се е ползвал от преправен официален документ – Удостоверение, издадено от Министерството на културата, Национален институт за недвижимо културно наследство, като преправката е била, че  сградата на ул. „Одрин“№8, квартал 165, планоснимачен №610 в гр. Пловдив не притежава статут на единична недвижима културна ценност по Закона за културното наследство и че е „извън охранителната зона“ на архитектурно-строителна недвижима ценност „Тютюнев склад“ на ул. „Одрин“ в гр. Пловдив – престъпление по чл. 316 във връзка с чл.308 ал.1 във връзка с чл.20 ал.2 в ъв връзка с чл.26 ал.1 от Наказателния кодекс. \r\nОкръжна прокуратура-Пловдив предаде на съд и Александър Николич, на 46 г., български и сръбски гражданин, за това, че в периода от 27 октомври 2009 г. до 19 ноември 2010 г., като управител на фирма „Одрин 8“ЕООД, при условията на продължавано престъпление, организирал осъществяване на противозаконна дейност в защитена територия за опазване на културното наследство  групов паметник на културата – Историческа зона „Филипопол-Тримонциум-Пловдив“, включваща Тютюнев склад – сграда на ул. Одрин в гр. Пловдив, притежаваща и понастоящем статут на единична недвижима културна ценност, като е знаел, нарушава разпоредбите на Закона за културното наследство – престъпление по чл.277а ал.6 във връзка с чл.26 ал.1 от Наказателния кодекс. \r\nАлександър Николич е предаден на съд и за това, че в периода от 20 декември 2013 г. до 15 юли 2015 г., като управител на фирма „Одрин 8“-Пловдив ЕООД, и от 15 юли 2015 г. до 9 февруари 2016 г., като изпълнителен директор на „Пи Джей Трейд“,едноличен собственик на капитала на дружество „Одрин 8“ ЕООД, на 4 пъти в съучастие , като подбудител и помагач, умишлено склонил Георги Бранеков, да извърши престъпление и го подпомогнал чрез съвети и разяснения как, къде и пред кои органи да подаде документи по организиране и осъществяване на противозаконно дейност в защитена територия за опазване на културното наследство – престъпление по чл.277а ал.6 във връзка с чл.20 ал.3 и ал. 4 във връзка с чл.26 ал.1 от Наказателния кодекс.   \r\nАлександър Николич е предаден на съд и за това, че на 4 октомври 2010 г. , като управител на фирма „Одрин 8“ЕООД, съзнателно се е ползвал от преправен официален документ – Удостоверение, издадено от Министерството на културата, Национален институт за недвижимо културно наследство, като преправката е била в частта на съдържанието, че  Сградата на ул. „Одрин“№8, кв.165, пл.№610 в гр. Пловдив не притежава статут на единична недвижима културна ценност по Закона за културното наследство и че е „извън охранителната зона“ на архитектурно-строителна недвижима ценност „Тютюнев склад“ на ул. „Одрин“ в гр. Пловдив – престъпление по чл. 316 във връзка с чл.308 ал.1 във връзка с чл.20 ал.2 в ъв връзка с чл.26 ал.1 от Наказателния кодекс. \r\nАлександър Николич е предаден на съди за това, че на 19 ноември 2012 г.  умишлено склонил Георги Бранеков, като извършител и като пълномощник на фирма „Одрин 8“ ЕООД, чрез съвети и разяснения как и пред кои органи да се ползва от преправен официален документ, че  Сградата на ул. „Одрин“№8, кв.165, пл.№610 в гр. Пловдив не притежава статут на единична недвижима културна ценност по Закона за културното наследство и че е „извън охранителната зона“ на архитектурно-строителна недвижима ценност „Тютюнев склад“ на ул. „Одрин“ в гр. Пловдив – престъпление по чл. 316 във връзка с чл.308 ал.1 във връзка с чл.20 ал.3  и ал.4 във връзка с чл.26 ал.1 от Наказателния кодекс.\r\nПо делото са призовани 34 свидетели, извършени са строително-техническа, компютърна и графологична експертизи, приложени са протоколи за претърсвания и изземвания, справки за фирми, копия от документи и др.  Установено е, че на мястото на разрушената сграда е било предвидено изграждане на многоетажен хотел с подземни паркинги и гаражи, както и други обслужващи сгради.", "date": "2017.07.03", "title": "Пловдив: Окръжната прокуратура внесе обвинителен акт спрямо две лица за незаконно разрушаване на сграда на Тютюнев склад на ул. „Одрин“ №8"}
{"url": "http://www.focus-news.net/news/2017/07/03/2411548/dimitar-brachkov-kmet-petrich-dava-golemiya-primer-che-saumyava-da-si-varne-pravoto-da-bade-chast-ot-svobodna-i-velika-balgariya.html", "text": "Петрич дава големия пример, че макар и частично откъснат, съумява да си върне правото да бъде част от свободна и велика България. Това каза в пилотното издание на предаването „Петрич – древен и вековечен“ по Радио „Фокус“ - Пирин Димитър Бръчков, кмет на Община Петрич. Той посочи, че това предаване дори е възпитателно, тъй като Петрич е един древен и вековен град, а в пазвите на Беласица тлее едно героично минало. „Ние се освобождаваме доста по-късно, тоест при нас остава да тлее още години наред готовността да направим всичко възможно да се върнем към свободна България и всички наши предци са имали сила, кураж и самоотверженост, да извоюват това наше право. Заради всичко това, което стои гравирано с кръвта на борбените петричани, си заслужава да има предаване за този край“, отбеляза Димитър Бръчков. Той допълни, че той и екипът му, остават прикрепени към идеята да възпитат подрастващото поколение в родолюбие и подкрепят тази идея с конкретни действия. „Считам, че познавайки добре историята на своето родно място, можем да имаме самочувствие на потомци, чиито предци оставят сериозна диря в национален план, и както казва народът – „Историята ни учи как да не повтаряме грешките си“. Когато имаш големия пример на своите предшественици, ти някак се чувстваш повече длъжен да оправдаеш с дела този пример, да продължиш нещо наистина значимо, за да се впишеш като мъничка частица от него. Не можеш да си позволиш да нехаеш“, коментира кметът. Димитър Бръчков заяви, че само едни истински родолюбци могат да градят и защитават България, защото те милеят за нея.\r\nНатали СТЕФАНОВА", "date": "2017.07.03", "title": "Димитър Бръчков, кмет: Петрич дава големия пример, че съумява да си върне правото да бъде част от свободна и велика България"}
{"url": "http://www.focus-news.net/news/2017/07/03/2411552/veliko-tarnovo-darzhavna-opera-burgas-shte-otkrie-vtoriya-leten-sezon-na-balgarskite-teatri-stsena-na-vekovete-na-8-yuli.html", "text": "Държавна опера – Бургас открива Втория летен сезон на българските театри „Сцена на вековете“ във Велико Търново с кантата „Кармина Бурана“ и балета „Болеро“. Това съобщи Гергана Стоянова, „Връзки с обществеността“ в Операта, предаде репортер на Радио „Фокус“ – Велико Търново. Откриването ще се състои на 8 юли, от 21.00 часа, на крепостта „Царевец“. „Кармина Бурана“ е една кантатна оратория на Карл Орф. Хореографията е Желка Табакова, режисьор е Дарина Главанакова, а диригентът на оркестъра е Иван Кожухаров. Солисти са Мария Цветкова – сопран, Валери Турманов – баритон и в ролята на печения лебед Милен Динолов – тенор.\r\nБалетът „Болеро“ е най-известната творба на Морис Равел, създадена специално за руската балерина Ида Рубинщайн. В този спектакъл участват примабалерината на Държавна опера – Бургас Галина Калчева и Милен Петров – солист на балета на бургаската опера.\r\nНа 19-ти август Държавна опера – Бургас ще представи операта на Винченцо Белини „Норма“. „Тази опера в целия свят е еталон за „бел канто“ – красиво пеене“, посочи Гергана Стоянова. Диригент отново е Иван Кожухаров, режисьор е на Дарина Главанакова, хореографията на Галина Калчева. Участват Йоана Железчева – сопран, Даниела Дякова – мецосопран, Даниел Дамянов – тенори Делян Славов – бас.\r\nНадежда КРЪСТЕВА", "date": "2017.07.03", "title": "Велико Търново: Държавна опера – Бургас ще открие Втория летен сезон на българските театри „Сцена на вековете“ на 8 юли"}
{"url": "http://www.focus-news.net/news/2017/07/03/2411553/ministar-nikolina-angelkova-sledim-situatsiyata-s-blokiranite-turisti-na-letishteto-v-burgas-gotovi-sme-da-sadeystvame-na-vsichki.html", "text": "Следим ситуацията с блокираните туристи на летището в Бургас, готови сме да съдействаме на всички. Това каза за Агенция „Фокус“ министърът на туризма Николина Ангелкова, във връзка със забавени полети на „България ер“ и блокираните в неделя около 250 руски туристи“. „За съжаление имаше блокирани туристи. Веднага се свързахме с „България ер“. Инцидентът е изключително неприятен. От там ни информираха, че са предприели всички мерки, така че да няма забавяне и да извозват, съгласно разписанието, всички руски туристи. Причината за случилото се е техническа неизправност на единия от самолетите, който не е могъл да излети. Оттам започва да се генерира забавяне и по отношение на другите полети”, обясни министърът на туризма.   „От „България ер“ ни увериха, че са предприели всички мерки, за да може да се нормализира ситуацията“, каза Ангелкова и поясни, че до сряда очакват да се изчисти напълно забавянето по всички направления, свързани с Руската федерация. „От фирмата са поискали връщане на техен самолет, който оперира в момента в Азия, за да може да се използва. Сключили са договори  с други авиокомпании – да използват техни самолети. Увериха ни, че наваксват закъснението и до сряда  на 100% ще бъдат изчистени всички разписания и няма да се допусне отново такова закъснение. С тези допълнителни договори имат и допълнителен резерв, за да не се случи отново тази неприятна ситуация“, коментира още тя. \r\nАнгелкова уточни, че от Министерство са в непрекъснат контакт с „България ер“ и туроператорите, за да не се допуснат отново подобни инциденти. \r\n„Министерство на туризма следи ситуацията от близо. Готови сме да реагираме и помогнем на всички, за да няма хора, които да чакат на летището. Авиопревозвачът ни увери, че са осигурили необходимата храна и вода. Туроператорите са уведомени, че когато се налага нощувка те ще поемат разходите за нея“, допълни министър Ангелкова.", "date": "2017.07.03", "title": "Министър Николина Ангелкова: Следим ситуацията с блокираните туристи на летището в Бургас, готови сме да съдействаме на всички"}
{"url": "http://www.focus-news.net/news/2017/07/03/2411555/plovdiv-zadrastvane-se-e-obrazuvalo-na-patya-asenovgrad-plovdiv-malko-sled-kombinata-za-tsvetni-metali-zaradi-pozhar.html", "text": "Задръстване се  е образувало на пътя Асеновград – Пловдив, малко след Комбината за цветни метали, съобщи слушател на Радио „Фокус“. По думите му в района е възникнал голям пожар. \r\nИзползва се обходен маршрут през Куклен.", "date": "2017.07.03", "title": "Пловдив: Задръстване се е образувало на пътя Асеновград-Пловдив, малко след Комбината за цветни метали, заради пожар"}
{"url": "http://www.focus-news.net/news/2017/07/03/2411546/zhenmin-zhibao-kitay-shte-ustanovi-poveche-patruli-v-yuzhnokitaysko-more-sled-provokatsiyata-na-boyniya-korab-na-sasht.html", "text": "Китайското министерство на отбраната съобщи, че въоръжените сили на страната ще засилят патрулирането си в Южнокитайско море след като разрушител на САЩ навлезе в  акваторията на обявеното от Пекин за негова територия море, пише  „Женмин Жибао“.\r\nВ неделя Китай разположи два ракетни разрушителя, един миночистач и два изтребителя Джей-11Б, за да идентифицират и да предупредят американския разрушител „Стейтъм“, след като се е приближил край остров Сиша в Южнокитайско море. \r\nВ свое официално заявление китайското министерство на отбраната обвини САЩ в провокация и посочи, че допълнителни патрули ще помогнат на Китай да предпази суверенитета си и регионалната сигурност.  Виктор Турмаков", "date": "2017.07.03", "title": "„Женмин Жибао“ : Китай ще установи повече патрули в Южнокитайско море след „провокацията“ на бойния кораб на САЩ"}
{"url": "http://www.focus-news.net/news/2017/07/03/2411556/ria-novosti-asistentat-na-vladimir-putin-saobshti-kakvi-temi-shte-obsadyat-prezidentite-na-rusiya-i-na-sasht-po-vreme-na-sreshtata-si-v-g-20.html", "text": "Асистентът на президента на Русия Владимир Путин Юрий Ушаков съобщи, че тема на разговор между Путин и неговия американски колега Доналд Тръмп по време на срещата на високо равнище на Г-20 в Хамбург ще бъде международният тероризъм, предаде РИА Новости.\r\n„Чух, че американците, ако това е истина, искат да повдигнат темите Украйна и Сирия. Струва ми се съвсем логично тези теми да бъдат обсъдени. Но ние смятаме, че и изобщо проблемът от международния тероризъм трябва да се обсъди на първо място между двамата лидери, защото без сътрудничеството на Русия и САЩ този проблем едва ли ще се реши“, заяви Ушаков. Той отбеляза, че има и други теми, които Москва е готова да обсъди: регионалните въпроси, разоръжаването. \r\n„Това са двустранни въпроси. Отношенията трябва да се измъкнат от това състояние, в което са в момента. Смятам, че това е еднакво важно колкото за нас, така и за американците“, посочи Ушаков. Виктор Турмаков", "date": "2017.07.03", "title": "РИА Новости: Асистентът на Владимир Путин съобщи какви теми ще обсъдят президентите на Русия и на САЩ по време на срещата си в Г-20"}
{"url": "http://www.focus-news.net/news/2017/07/03/2411550/emil-neshev-pss-letniyat-sezon-se-harakterizira-s-rezki-vloshavaniya-na-vremeto-v-planinata-koito-mogat-da-predizvikat-mnogo-seriozni-intsidenti.html", "text": "Летният сезон се характеризира с резки влошавания на времето в планината, които могат да предизвикат много сериозни инциденти. Това каза в интервю за Агенция „Фокус“  планинският спасител от ПСС- София Емил Нешев, занимаващ се с учебния център на службата, във връзка с фалшивите сигнали, за планинската застраховка и опасностите в планините през лятото.\r\n„Съобразяването с атмосферните условия и маршрута са от особено значение“, коментира той. „Ще си позволя да припомня, че през летния сезон много лесно могат да избухнат пожари, затова туристите да внимават с паленето на огън и да съобразяват действията си\", призова Нешев. Той поясни, че другите фактори са чисто човешки. По думите му човек трябва много добре да знае каква е подготовката му и къде отива. „Също така да предвиди всичко, което може лятната планина да му предложи като преминаването по трудни терени. Ако предприема такива трябва да се случва със съответните мерки за безопасност. Хората трябва да знаят какъв е маршрута особено когато тръгват сами в планината, което не е много правилно. Препоръчително е да сме поне двама в планината, тъй като изпадайки в ситуация, да има поне един човек, който да предаде информация. Да не забравяме и чисто метеорологичните фактори. Високите температури предполагат бърза дехидратация, което може де причини големи инциденти и проблеми в планината. Това особено с голяма сила важи за малките деца. Те не се сещат улисани в играта, че трябва да пият вода. Затова ние възрастните трябва да се сещаме да ги подсещаме непрекъснато да консумират вода и колкото по-често, толкова по-добре“, допълни спасителят. Според него не  всички подценяват опасностите в планината. „Хората, които изпадат в затруднена ситуация в планините са подценили до голяма степен опасностите там, а може би са надценили собствените си възможности. Има един процент от туристите, които са склонни да подценят условията в планините и опасностите в тях“, коментира Нешев. Той препоръча на туристите да си свалят мобилното приложение на ПСС за лесна локализация на мястото на инцидента, което би подпомогнало бързата реакция от страна на службата.   \r\nДеница КИТАНОВА", "date": "2017.07.03", "title": "Емил Нешев, ПСС: Летният сезон се характеризира с резки влошавания на времето в планината, които могат да предизвикат много сериозни инциденти"}
{"url": "http://www.focus-news.net/news/2017/07/03/2411557/targovishte-spryano-e-dvizhenieto-na-bul-al-stamboliyski-zaradi-navodnena-patna-nastilka.html", "text": "Огромно количество вода се е събрало на бул. „Ал. Стамболийски“ в Търговище след поройния дъжд и полиция спира преминаването до нормализиране на ситуацията. Това съобщиха от пресцентъра на Общината. Шахтите са отворени, но не успяват да поемат огромното количество вода. Има аварирали автомобили на няколко улици, както и паднали дървета. Екипи на Община Търговище и полицията действат из целия град, за да започне изваждане на закъсалите коли и премахването на съборените дървета след стихията.", "date": "2017.07.03", "title": "Търговище: Спряно е движението на бул. „Ал. Стамболийски“ заради наводнена пътна настилка"}
{"url": "http://www.focus-news.net/news/2017/07/03/2411559/plovdiv-lek-avtomobil-se-e-zapalil-na-patya-plovdiv-asenovgrad-nyama-postradali.html", "text": "Лек автомобил се е запалил в движение на пътя Пловдив – Асеновград. Това съобщи за Радио „Фокус” - Пловдив говорителят на Пожарната инспектор Цвятко Дешев. Сигналът е бил подаде в 15.20 часа. Един противопожарен екип се е отзовал на място. Автомобилът е погасен, няма пострадали. Все още се извършва оглед.\r\nЦветана ТОНЧЕВА", "date": "2017.07.03", "title": "Пловдив: Лек автомобил се е запалил на пътя Пловдив – Асеновград, няма пострадали"}
{"url": "http://www.focus-news.net/news/2017/07/03/2411547/rumyana-glavcheva-ekspert-seizmolog-dopisen-chlen-na-bani-epten-silno-beshe-zemetresenie-s-magnitud-5-v-ohridsko.html", "text": "Във вчерашна авторска дописка на Румяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН) беше записано: “Епицентрите на регистрираните земетресения описват район с размери 8-9 на 5-6 км. Съвкупността от реализирани слаби земетресения не предполага голяма точност на локализация. И все пак, максималният възможен магнитуд се очертава хипотетично между 4.5 и 5.”\r\nДнес в 13:18 време в епицентъра земетресението се реализира. Едва ли някой можеше да предположи момента (времето) на тази проява. След това земетресение има щети. В сайта на Европейския център вече са поместени над 200 сведения на очевидци. Охридчани оформят две групи – шеговити и силно уплашени. Много силно е усетено земетресението и в Ресен, Струга, Кичево. Естествено, областта на усещане е по-голяма в сравнение с досегашните трусове. Усещане се докладва и от Крушево, Битола, Дебър, както и от Албания.", "date": "2017.07.03", "title": "Румяна Главчева, експерт-сеизмолог, дописен член на БАНИ: “Ептен силно беше” – земетресение с магнитуд 5 в Охридско"}
{"url": "http://www.focus-news.net/news/2017/07/03/2411563/haskovo-uchenitsite-ot-dve-uchilishte-v-novata-uchebna-godina-shte-sa-v-napalno-obnoveni-sgradi-do-mesetsi-shte-priklyuchi-remontat-i-na-8-sgradi-kam-detski-gradini.html", "text": "Учениците от две училище в Хасково в новата учебна година ще са в напълно обновени сгради, до месеци ще приключи ремонтът и на 8 сгради на 4 детски градини. Това съобщиха от пресцентъра на Община Хасково. Ремонтите са по проект „Подобряване на образователната инфраструктура чрез реконструкция/ремонт, обновяване и въвеждане на марки за енергийна ефективност в училища и детски градини в Хасково. Проектът се реализира от 6 октомври 2016 година и трябва да приключи до 6 април 2019 година. Общата стойност на проекта е 20 112 716,49 лв., от които: 17 095 809,00 лв. от ЕФРР и 3 016 907,49 лв. от националния бюджет. След провеждане на обществени поръчки сумата по проекта е 17 411 962,50 лв., т.е бяха постигнати спестявания от 2 700 753,99 лв. Основна цел на проекта е обновяване и модернизация на общинска образователна инфраструктура. Пред журналисти днес заместник-кметът на Хасково Евгени Консулов показа напредъка по ремонтните работи. В Детска градина „Слънце“ се очаква до дни да бъде доставено ново обзавеждане, което не е част от проекта и се закупува по заявка от директорите на градините от общината. В сградата на детската градина строително-монтажните работи са довършени почти изцяло. Извършено е полагане на топлоизолация по фасадите, основен ремонт на покрива. В сградата са подменени всички вътрешни инсталации, в това число отоплителната. Извършено е вътрешно и външно боядисване. Има нови подове. Монтирано е ново кухненско оборудване и оборудване за разливните помещения. Основно е ремонтирано и благоустроено дворното пространство. Запазени са дърветата в двора на градината. Вече започва ремонта по втората сграда на детската градина, където е детска ясла. Журналистите видяха и напредъка в ОУ „Шандор Петьофи“. Там Строително-монтажните работи са извършени на 85%. Работи се по дворното пространство и спортните площадки. Обновени са всички вътрешни инсталации. Към завършване е топлоизолацията на сградата, довършват се вътрешни и външни мазилки. Изграден е външен асансьор, който прави училището достъпно за деца с увреждания. Има и тоалетни за хора с увреждания. Строителите гарантират, че ще успеят да довършат задачите си до месец, което ще даде възможност да се изчистят стаите и да се пренесат мебелите до началото на новата учебна година.\r\nВ ОУ „Иван Рилски“ работата също е напреднала. Там също са подменени всички инсталации. Довършва се външна топлоизолация на сградата. Това училище също след ремонта ще разполага с асансьор и тоалетни за деца с увреждания. \r\nОДЗ №20 „Весели очички“ – СМР са извършени на 65%, работи се и по двете сгради. В сградата на яслата са подменени всички вътрешни инсталации и се работят вътрешни довършителни дейности. В сградата на детската градина са извършени външни СМР.\r\nОДЗ №11 „Елхица“ – В сграда „Елхица“ СМР са извършени на 90%. Обновени са всички вътрешни инсталации. Извършват се довършителни работи по ограда и озеленяване, планирано е приключване на обекта до дни. В сграда „Радост“ са изпълнени 50% от СМР. ОДЗ №19 „Щурче“ – В сграда „Усмивка“ СМР са изпълнени на 40%. Работи се по ремонт на дворно пространство. Планирано е през месец юли да се започне работа и по втората сграда.", "date": "2017.07.03", "title": "Хасково: Учениците от две училище в новата учебна година ще са в напълно обновени сгради, до месеци ще приключи ремонтът и на 8 сгради към детски градини"}
{"url": "http://www.focus-news.net/news/2017/07/03/2411564/dani-nedyalkovaprez-uikenda-v-direktsiya-natsionalna-sistema-112-poluchihme-388-signala-svarzani-s-zhegite.html", "text": "През уикенда в Дирекция „Национална система 112“ получихме 388 сигнала, свързани с жегите. Това каза за Агенция „Фокус“ говорителят на Дирекция „Национална система 112“ към МВР Дани Недялкова във връзка със спешните случаи през уикенда, свързани с жегите. „Най-честите оплаквания бяха: хипертонична криза, колапси, прилошавания, топлинен удар. Хората съобщаваха за здравословно неразположение, което подозираме, че е продиктувано от високите температури“, поясни Недялкова. Тя каза, че до Националната система 112 е достигала информация на граждани, които са съобщавали за проблеми със здравословното състояние на техен близък или за лично тяхно неразположение, като в нея са се съдържали ключови думи като „високо кръвно налягане“, „прилошаване“ и „колапс“.  Недялкова коментира, че не може да се каже, че системата 112 е била претоварена през уикенда. „Бихме могли да отчетем 33 % увеличение на сигналите, регистрирани на телефон 112 и предадени към Центровете за спешна медицинска помощ към цялата страна“, каза Дани Недялкова. Тя поясни, че при необходимост се изграждат конферентни връзки, така че гражданите да бъдат обслужени по най-добрия и адекватен начин. По думите й през летните седмици, когато температурите са по-високи от обичайните, се наблюдава завишение на този тип сигнали и на медицинските инциденти.\r\nДеница КИТАНОВА", "date": "2017.07.03", "title": "Дани Недялкова:През уикенда в Дирекция „Национална система 112“ получихме 388 сигнала, свързани с жегите"}
{"url": "http://www.focus-news.net/news/2017/07/03/2411565/stara-zagora-142-lkv-m-e-kolichestvoto-padnal-dazhd-v-ranniya-sledobed-v-kazanlak.html", "text": "14.2 литра на квадратен метър е количеството паднал дъжд в ранния следобед днес в Казанлък. Това каза за Радио „Фокус“ дежурният в Метеорологичната станция. В резултат на количеството валежи няма подадени сигнали за наводнени улици и участъци в града и в 19-те населени места на община Казанлък, каза управителят на Общинско предприятие „Комунални дейности и поддръжка на инфраструктурата“ Николай Чалъков. Той поясни, че е почистен свлеченият пясък на една от главните улици в града – бул. „Александър Батенберг“ в квартал „Изток“. Свлечената маса е от участък в квартал „Люляк“, където има новоизградена водопроводна инсталация и предстои асфалтиране на участъка. Почистени са и шахтите до бензиностанцията в квартал „Изток“, които при силни валежи се запушват. Работници от звеното са отстранили и две паднали дървета – по пътя Розово – Кънчево и до кметството в село Розово. „Няма и не са затваряни пътни артерии в града и общината заради валежите“, каза още Чалъков.  \r\nСлавяна ГАЙДАРОВА", "date": "2017.07.03", "title": "Стара Загора: 14.2 л/кв. м е количеството паднал дъжд в ранния следобед в Казанлък"}
{"url": "http://www.focus-news.net/news/2017/07/03/2411558/mvr-nad-160-signali-za-proizshestviya-v-rezultat-na-loshite-meteorologichni-usloviya-i-intenzivni-valezhi-sa-podadeni-na-natsionalniya-telefon-za-speshni-povikvaniya-112.html", "text": "Над 160 сигнали за произшествия, в резултат на лошите метеорологични условия и интензивни валежи, са подадени на националния телефон за спешни повиквания 112. Това съобщиха от пресцентъра на МВР. Данните са към 13.00 часа. Получените съобщения са предимно за паднали клони и дървета, задръстени шахти на отводнителни канали, повишено ниво на водата по уличната мрежа и наводнени приземни етажи на жилищни и обществени сгради. Към момента на територията на страната няма бедстващи и пострадали хора.   \r\nНай-сериозна е обстановката на територията на област Плевен в общините Плевен, Подем и Гулянци. За отстраняване на произшествията на място е създаден областен щаб, който ръководи екипите на основните части на Единната спасителна система, както и привлечената строителна и верижна техника на частни лица и организации. На място работят всички налични екипи на местната пожарната служба, като са привлечени и сили средства на от РДПБЗН-Вeлико Търново. След преливане на язовир Николаево е затворен пътният участък между градовете Плевен и Ловеч.", "date": "2017.07.03", "title": "МВР: Над 160 сигнали за произшествия, в резултат на лошите метеорологични условия и интензивни валежи, са подадени на националния телефон за спешни повиквания 112"}
{"url": "http://www.focus-news.net/news/2017/07/03/2411566/afp-emanyuel-makron-zayavi-che-frantsiya-e-gotova-da-poeme-po-napalno-drug-pat.html", "text": "Президентът на Франция Еманюел Макрон заяви, че страната е готова да поеме по „напълно друг път“, след като президентските и парламентарните избори в страната донесоха категорична победа за него и за неговата центристка партия, предаде  AFP.\r\n„Досега ние бяхме на грешен път“, заяви Макрон по време на обръщение пред двете камари на парламента. „Предпочитахме правилата пред инициативността“, добави той.  Виктор Турмаков", "date": "2017.07.03", "title": "AFP: Еманюел Макрон заяви, че Франция е готова да поеме по „напълно друг път“"}
{"url": "http://www.focus-news.net/news/2017/07/03/2411561/deystviyata-na-institutsiite-v-stranata-sa-adekvatni-na-situatsiyata-spored-natsionalniya-shtab-po-zakona-za-zashtita-pri-bedstviya.html", "text": "В МВР се проведе заседание на Националния щаб по Закона за защита при бедствия, председателствано от министър Валентин Радев. Това съобщиха от пресцентъра на МВР. Беше направен анализ на обстановката и действията на институциите до момента. Направен е преглед на областните и общинските планове за действие при аварийни ситуации, както и на наличната техника, установена е връзка с доброволните формирования за готовност за действие при необходимост. Проведени са заседания на областните щабове за намаляване на риска от бедствия в Северна България. Щабът изслуша докладите на областните управители от Северна България за актуалната обстановка и предприетите действия на тяхна територия. Оценката на Националния щаб е, че към момента действията са адекватни на ситуацията. \r\nВ заседанието участваха вицепремиерът Красимир Каракачанов, министрите на земеделието и храните и на околната среда и водите, представители на други ангажирани институции, директорът на НИМХ към БАН, кметът на София Йорданка Фандъкова, експерти от МВР.", "date": "2017.07.03", "title": "Действията на институциите в страната са адекватни на ситуацията, според Националния щаб по Закона за защита при бедствия"}
{"url": "http://www.focus-news.net/news/2017/07/03/2411560/reuters-siriyskata-armiya-obyavi-primirie-v-yuzhnata-chast-na-stranata-do-6-yuli.html", "text": "Сирийската армия обяви, че ще прекрати бойните операции в южната част на страната до четвъртък - 6 юли, включително в провинцията Кунейтра, където Израел е нанесъл удари по военни пунктове в близките дни, предаде Reuters.\r\nОт генералния щаб на сирийската армия съобщиха, че примирието е встъпило в сила в 12:00 по обяд на 2 юли (11:00 българско време) и е с цел да подкрепи „усилието по помирението“. Това е второто едностранно примирие за последните две седмици, след като на 17 юни сирийската армия обяви примирие в южния град Дераа. \r\nПоследната новина удължава примирието в Дераа, разпространявайки го по цяла Южна Сирия, включително и в провинциите Кунейтра и Свейда.  Виктор Турмаков", "date": "2017.07.03", "title": "Reuters: Сирийската армия обяви примирие в южната част на страната до 6 юли"}
{"url": "http://www.focus-news.net/news/2017/07/03/2411569/pgerb-sofiya-i-menda-stoyanova-shte-provedat-informatsionna-sreshta-s-predpriemachi-po-temata-za-ikonomicheskata-i-danachna-politika-na-pravitelstvoto.html", "text": "По инициатива на Предприемачи ГЕРБ - София председателят на парламентарната Kомисия по бюджет и финанси в 44-тото Народно събрание Менда Стоянова ще представи пред предприемачи икономическата и данъчна политика на правителството на Бойко Борисов, както и предвижданите промени и законодателни инициативи, касаещи бизнеса. Това съобщиха от пресцентъра на ПП ГЕРБ.\r\nСъбитието дава начало на поредица от информационни срещи, които бизнес структурата на ГЕРБ ще реализира в рамките на оставащите месеци до края на годината.", "date": "2017.07.03", "title": "ПГЕРБ – София и Менда Стоянова ще проведат информационна среща с предприемачи по темата за икономическата и данъчна политика на правителството"}
{"url": "http://www.focus-news.net/news/2017/07/03/2411573/kyustendil-narodniyat-predstavitel-kiril-kalfin-provede-rabotni-sreshti-s-kmetove-na-obshtini-ot-oblastta.html", "text": "Народният представител и областен координатор на ГЕРБ за Кюстендил Кирил Калфин проведе работни срещи с кметовете на общините Дупница и Кочериново, както и с областния управител Виктор Янев. Това съобщиха от пресцентъра на ПП ГЕРБ.\r\nКметът на Дупница инж. Методи Чимев запозна народния представител с напредъка по важни инфраструктурни проекти в общината. По време на работната среща бе обсъдена и Национална програма за енергийна ефективност, която се реализира изключително успешно в община Дупница. В града вече са санирани и в процес на саниране общо 24 жилищни сгради. Това е една от малкото общини в България, където успеваемостта по програмата на първия ѝ етап е 100%. \r\nКирил Калфин поздрави и новия-стар председател на Общински съвет - Кюстендил по повод преизбирането му. Това е третият мандат на Михаела Крумова, която е организационен секретар на ГЕРБ за Кюстендил и член на НИС на Жени ГЕРБ. Областният координатор на ГЕРБ Калфин се срещна и с бившия кмет на село Ваксево - Георги Тасков.", "date": "2017.07.03", "title": "Кюстендил: Народният представител Кирил Калфин проведе работни срещи с кметове на общини от областта"}
{"url": "http://www.focus-news.net/news/2017/07/03/2411571/dimitar-brachkov-kmet-petrich-e-i-vinagi-shte-bade-razlichen-zaradi-duha-na-horata-i-kestenoviya-polah-na-priroden-park-belasitsa.html", "text": "Петрич е и винаги ще бъде различен заради духа на хората, заради кестеновия полъх на природен парк „Беласица“, заради духа на хераклейци в угасналия вулкан „Кожух“, заради Ванга. Това каза в пилотното издание на предаването „Петрич – древен и вековечен“ по Радио „Фокус“ - Пирин Димитър Бръчков, кмет на Община Петрич. По думите му този край е много различен като излъчване, като бит, като традиции, дори и като манталитет. „Това е любопитното – да се докоснеш до всичко избрано в една дестинация. Всеки, посетил нашия край, се чувства повече българин, защото по нашите хълмове стои отпечатък от стъпките на смелите войводи, защото това е онова късче забранена земя в миналото, която сега очаква да бъде опозната в своята цяла прелест“, посочи той. Димитър Бръчков допълни, че Петрич прави стъпки и в развитието на един по-особен вид туризъм – културният, със своите фестивали – „Златен кестен“, „Русалий“, „Южни слънца“, „Изгряват звезди“, „Оро се вие, цървули се кинат“. Той заяви, че това е един благодатен край и който не го посети, само ще загуби наслада за сетивата си и не само. Кметът добави, че има огромен потенциал и развитието на селски туризъм в селата от район \"Подгорие\".\r\nНатали СТЕФАНОВА", "date": "2017.07.03", "title": "Димитър Бръчков, кмет: Петрич е и винаги ще бъде различен заради духа на хората и кестеновия полъх на природен парк „Беласица“"}
{"url": "http://www.focus-news.net/news/2017/07/03/2411574/infomarket-moldova-pensionnata-vazrast-v-moldova-se-uvelichava.html", "text": "Според новото пенсионно законодателство от 1 юли 2017 г. пенсионната възраст в Молдова се вдига с четири месеца за мъжете и с шест за жените, предаде  InfoMarket.\r\nТова означава, че пенсионната възраст в Молдова е 63 години и четири месеца за мъжете и 57 години и шест месеца за жените. До 1 юли 2019 г. при мъжете, а от 1 юли 2029 г. при жените пенсионната възраст трябва да достигне до 63 години.  Виктор Турмаков", "date": "2017.07.03", "title": "InfoMarket (Молдова): Пенсионната възраст в Молдова се увеличава"}
{"url": "http://www.focus-news.net/news/2017/07/03/2411568/ruse-bez-elektrosnabdyavane-sa-povecheto-naseleni-mesta-ot-obshtina-dve-mogili-polsko-kosovo-starmen-i-batin.html", "text": "Във връзка с поройните дъждове на територията на областта, областният управител инспектира на място кризисната ситуация в най-сериозно пострадалите общини. Това съобщиха от пресцентъра на Областна администрация - Русе. Той се срещна с кметовете на Ценово, Долна Студена, Беляново и Борово.\r\nСред най-потърпевшите е община Ценово, където на места реколтата от слънчоглед и сладка царевица е унищожена на повече от 50%. Г-н Григоров пое ангажимент да разговаря с Министерство на земеделието за осигуряване компенсация на производителите. \r\nБлагодарение на синхрона на работата между кмета на Долна Студена и областния управител на Русе, екипите на Енерго-Про отреагираха своевременно и отстраниха повредите по електропреносната система на Долна Студена.\r\nГалин Григоров се срещна и със земеделски производители, чиито посеви има опасност да бъдат залети, поради преливане на дере в близост до с. Босилковци. В тази връзка той инициира провеждането на среща с Напоителни Системи, така че в бъдеще да бъдат сведени до минимум евентуални последствия от подобни явления.\r\nОбластният управител проведе среща и с кмета на Борово като на място беше информиран за предприетите действия по възстановяването на енергоподването в населеното място.\r\nГ-н Григоров поддържа постоянен контакт с Министерски съвет, кметовете на населени места от региона, регионална дирекция ПБЗН, ВиК и Енерго-Про, като при влошаване на ситуацията ще бъдат предприети всички необходими мерки.\r\nКъм момента на територията на областта пътната обстановка е усложнена, населени места без вода няма, а без електроснабдяване са повечето населени места от община Две могили, Полско Косово, Стърмен и Батин.\r\nОбластният управител апелира към гражданите да не предприемат пътувания, ако не са им наложителни. Целта е да се избегнат пътно-транспортни произшествия.", "date": "2017.07.03", "title": "Русе: Без електроснабдяване са повечето населени места от община Две могили, Полско Косово, Стърмен и Батин"}
{"url": "http://www.focus-news.net/news/2017/07/03/2411572/afp-emanyuel-makron-predlozhi-broyat-na-deputatite-vav-frenskiya-parlament-da-se-namali-s-edna-treta.html", "text": "Президентът на Франция Еманюел Макрон предложи броят на депутатите и в двете камари на парламента на страната да се намали с една трета, предаде  AFP.\r\nПо време на обръщение пред депутатите и от двете камари във Версай, Макрон заяви, че промяната, която той предложи докато бе кандидатпрезидент, би имала „позитивен ефект върху общото качество на парламентарната дейност“.\r\nСенатът на Франция в момента има 348 депутатски места, докато Националното събрание – 577. Виктор Турмаков", "date": "2017.07.03", "title": "AFP: Еманюел Макрон предложи броят на депутатите във френския парламент да се намали с една трета"}
{"url": "http://www.focus-news.net/news/2017/07/03/2411575/razgrad-vsledstvie-na-valezhite-ot-snoshti-ima-shteti-po-rekoltata-v-obshtina-tsar-kaloyan.html", "text": "Вследствие на валежите от снощи има щети по реколтата в община Цар Калоян. Това съобщиха от областна администрация- Разград. Те са в 3200 дка рапица, собственост на ЗК “Изгрев“-Цар Калоян и 600 дка слънчоглед на ЗК“Торлак“- Цар Калоян. В община Цар Калоян през отминалото денонощие валежите са били 52 л./кв.м., придружени с градушка. През нощта е прекъснато част от ел. захранването в град Цар Калоян и село Костанденец. Леко се е покачило нивото на река Хлебаровска. До сутринта ел. захранването е възстановено и обстановката се е нормализирала. В останалите общини на областта са паднали по-слаби валежи, също придружени с градушка: 35 л./кв.м – в Завет, 20 л/кв.м. – в Кубрат, в град Разград – 3,4 л./кв.м., в селата Топчии и Побит камък, община Разград валежът е 38 л./кв.м., в община Лозница – 0,05 л./кв.м.  Оранжев код е обявен за Област Разград, но институциите имат готовност да посрещнат последствията от интензивните валежи – установи областният управител на Разград Гюнай Хюсмен и докладва в Министерски съвет относно подготовката на службите. Регионалната дирекция „Пожарна безопасност и защита на населението“-Разград разполага с 16 автомобила, 19 мотопомпи, 21 човека са на денонощен режим на готовност, а при необходимост в спасителни операции могат да се включат 100 човека. Пожарникарите могат да разчитат и на съдействие от Доброволческите формирования в областта. Такива са създадени в три от седемте общини в Лудогорието – в Исперих доброловците са 25, в Кубрат – 20, в Завет – 15. Язовирите в областта се поддържат на 50-60 процента завиряемост, няма опасност от преливане. Общините в Област Разград са уведомени за задействането на Националния план за защита при бедствия в частта „Защита при наводнения“ за вземане на превантивни мерки, съгласно Областния и общинските планове за защита при бедствия при необходимост.", "date": "2017.07.03", "title": "Разград: Вследствие на валежите от снощи има щети по реколтата в община Цар Калоян"}
{"url": "http://www.focus-news.net/news/2017/07/03/2411577/tenis-zho-vilfrid-tsonga-premina-vav-vtori-krag-na-uimbaldan.html", "text": "Жо-Вилфрид Цонга спечели на първи кръг на турнира \"Уимбълдън\" \r\nФранцузинът победи британеца Камерън Нори с 6:3, 6:2, 6:2 и на втори кръг ще играе срещу италианец Симоне Болели. Виктор Турмаков", "date": "2017.07.03", "title": "Тенис: Жо-Вилфрид Цонга премина във втори кръг на „Уимбълдън“"}
{"url": "http://www.focus-news.net/news/2017/07/03/2411578/voennosluzheshti-ot-balgarskata-armiya-byaha-udostoeni-s-visshi-ofitserski-zvaniya.html", "text": "Тържествена церемония по удостояване с висши офицерски звания на военнослужещи от Българската армия се състоя днес в Президентството на Република България. Това съобщиха от пресцентъра на Министерство на отбраната. На церемонията присъстваха президентът и върховен главнокомандващ на Въоръжените сили на Република България Румен Радев, заместник министър-председателят по обществен ред и сигурност и министър на отбраната Красимир Каракачанов и началникът на отбраната генерал-лейтенант Андрей Боцев. \r\nС укази на държавния глава трима военнослужещи бяха удостоени с висше офицерско звание „бригаден генерал“, считано от 19 август 2017 г., и от същата дата ще встъпят в нови длъжности.  \r\nПолковник Красимир Кънев беше назначен на длъжността „Директор на дирекция „Стратегическо планиране“ в Министерството на отбраната.\r\nДлъжността „Началник на щаба на Сухопътните войски“ ще заеме полковник Николай Караиванов.\r\nПолковник Васил Събински беше назначен на длъжността „Директор на дирекция „Комуникационни и информационни системи“ във Военния секретариат на Европейския съюз в Брюксел, Белгия.", "date": "2017.07.03", "title": "Военнослужещи от Българската армия бяха удостоени с висши офицерски звания"}
{"url": "http://www.focus-news.net/news/2017/07/03/2411576/sofiya-vavezhda-se-vremenna-organizatsiya-na-dvizhenieto-po-ul-shandor-petyofi-ot-bul-vitosha-do-ul-knyaz-boris-parvi.html", "text": "Въвежда се временна организация на движението по ул. “Шандор Петьофи“ от бул. “Витоша“ до ул. “Княз Борис Първи“. Това съобщиха от пресцентъра на Столична община. От 00.00 часа на 5 юли 2017 г. до24.00 часа на 14 септември 2017 г. се забранява влизането на пътни превозни средства по ул. “Шандор Петьофи“, между бул. “Витоша“ и ул. “Княз Борис Първи“, като се пропуска движението на пътни превозни средства по ул. “Цар Асен“ при кръстовището ѝ с ул. “Шандор Петьофи“ в посока бул. “Ген. Скобелев“. \r\nОт 5. юли 2017 г. до 14 септември 2017 г. се закриват местата за почасово платено паркиране и се изместват местата за „служебен абонамент“.", "date": "2017.07.03", "title": "София: Въвежда се временна организация на движението по ул. “Шандор Петьофи“ от бул. “Витоша“ до ул. “Княз Борис Първи“"}
{"url": "http://www.focus-news.net/news/2017/07/03/2411579/veliko-tarnovo-savremenen-prochit-na-operata-mariya-desislava-shte-predstavi-darzhavna-opera-ruse-na-vtoriya-leten-sezon-na-balgarskite-teatri-stsena-na-vekovete.html", "text": "Съвременен прочит на операта „Мария Десислава“ от Парашкев Хаджиев ще представи Държавна опера – Русе на Втория летен сезон на българските театри „Сцена на вековете“ във Велико Търново. Това съобщи изпълнителният директор на Русенската опера Пламен Александров, предаде репортер на Радио „Фокус“ – Велико Търново. Той подчерта, че „Мария Десислава“ е единственото българско заглавие в афиша на „Сцена на вековете“ тази година. „То не само отговаря на обстановката, но се свързва и с годишнините, които отбелязваме през 2017 година – 820 години от коронясването на цар Калоян и годишнината от неговата смърт“, посочи Пламен Александров. В главната роля влиза Мария Цветкова, която е и солист на Държавна опера – Русе. Нейн партньор ще бъде тенорът на Русенската опера Петър Костов в ролята на Мирослав, а в ролята на нейния брат Иван Шишман влиза баритонът Александър Крунев. „Ще имаме удоволствието да представим операта сценографски, в един по-авангарден и непознат досега начин. Операта няма да представлява един опит за автентично костюмиране, нито една музикално–историческа възстановка. Търсим една изчистена стилистика, с една модерна сценография, която да концентрира публиката, не толкова върху опитите за историческа достоверност на костюми, което по принцип е трудно постижимо, а да даде ясно изображение на емоциите, на чувствата, на взаимоотношенията на отелените герои. Всичко това ще изпъкне в една внушаваща, забелязваща се и запомняща се картина на този драматичен момент от българската история. Ще използваме и множество кинофрагменти и видеоефекти, които ще илюстрират емоциите, мислите, чувствата на хората, защото нашите герои все пак са били хора и въпреки,че са исторически личности, те са носели своя човешки характер“, заяви режисьорът Пламен Бейков. Автор на либретото е Камен Зидаров. То е написано по пиесата „Иван Шишман“. Операта ще бъде представена на 4 август, от 21.00 часа, на крепостта \"Царевец\".\r\nВторият летен сезон на българските оперни театри „Сцена на вековете“ ще бъде закрит с концерт „Фондацията в операта“ на 8 септември в Летния театър в парк „Марно поле“. Концертът е от репертоара на симфоничния оркестър на Държавна опера – Русе и на група „Фондацията“. „Закриването е с любимите песни на четири поколения българи. Това са най-добрите песни на „Щурците“, ФСБ, БТР и Дони и Момчил. Тази фондация, която направиха Кирил Маричков, Иван Лечев, Славчо Николов и Дони, компилира тези песни. Това са бисерите на българската естрада от 60-те години до днес“, заяви диригентът на Държавна опера – Русе Владимир Бошнаков.\r\nНадежда КРЪСТЕВА", "date": "2017.07.03", "title": "Велико Търново: Съвременен прочит на операта „Мария Десислава“ ще представи Държавна опера – Русе на Втория летен сезон на българските театри „Сцена на вековете“"}
{"url": "http://www.focus-news.net/news/2017/07/03/2411581/reuters-germaniya-smyata-che-vse-oshte-ima-vaprosi-za-razreshavane-predi-sreshtata-na-visoko-ravnishte-na-g-20.html", "text": "Прессекретарят на германското правителство Стефан Зайберт заяви, че все още има редица сложни въпроси за разрешаване преди срещата на Г-20 в Хамбург по-късно тази седмица, предаде  Reuters.\r\n„Утре започват последните подготвителни преговори и без да се спускам в детайли мога да кажа, че има все още редица висящи въпроси“, заяви Зайберт по време на пресконференция.  Виктор Турмаков", "date": "2017.07.03", "title": "Reuters: Германия смята, че все още има въпроси за разрешаване преди срещата на високо равнище на Г-20"}
{"url": "http://www.focus-news.net/news/2017/07/03/2411562/fokus-makedoniya-sasho-miyalkov-shte-pusne-obzhalvane-s-iskane-sadat-da-mu-varne-pasporta.html", "text": "Люпчо Швърговски, адвокат на бившия директор на Управлението за разузнаване и сигурност Сашо Миялков, заяви след днешното заседание по делото „Крепост 2“, че ще обжалва мярката за осигуряване – отнемане на паспорт, която съдът наложи срещу неговия клиент, предаде македонската медия “Фокус“.\r\n„Следва процедура по обжалване на решението на мярката . Сега след процедура ще трябва да се вземе решение и за обвинителния акт, трябва да видим съдът как ще реши“,  подчерта Швърговски.\r\nСъдът вчера обяви, че Наказателния съд е взел решение, с което искането за задържане на Сашо Миялков се отказва, а му отнема паспортът.  Виктор Турмаков", "date": "2017.07.03", "title": "„Фокус“ (Македония): Сашо Миялков ще пусне обжалване с искане съдът да му върне паспорта"}
{"url": "http://www.focus-news.net/news/2017/07/03/2411583/v-ms-shte-bade-predstaven-mehanizam-za-vzaimodeystvie-mezhdu-institutsiite-po-obhvashtane-i-zadarzhane-na-detsata-i-uchenitsite-v-obrazovatelnata-sistema.html", "text": "Механизъм за съвместна работа на институциите по обхващане и задържане в образователната система на деца и ученици ще бъде представен утре, 4 юли, в Гранитната зала на Министерския съвет. Това съобщиха от пресцентъра на Министерски съвет. Целта на механизма е да се подобри взаимодействието между институциите, както и да се определят функциите и задълженията на всяка от тях. \r\nВ събитието ще участват вицепремиерът Томислав Дончев и министрите Красимир Вълчев и Бисер Петков.", "date": "2017.07.03", "title": "В МС ще бъде представен Механизъм за взаимодействие между институциите по обхващане и задържане на децата и учениците в образователната система"}
{"url": "http://www.focus-news.net/news/2017/07/03/2411582/afp-emanyuel-makron-zayavi-che-sastoyanieto-na-izvanredno-polozhenie-vav-frantsiya-shte-bade-otmeneno-tazi-esen.html", "text": "Президентът на Франция Еманюел Макрон заяви, че „тази есен“ ще отмени състоянието на извънредно положение в страната, наложено след джихадистките атаки в Париж през ноември 2015 г., оставили след себе си 130 жертви, предаде  AFP.\r\n„Ще върна свободите на френския народ, отменяйки извънредното положение тази есен, защото тези свободи са предварително условие за съществуването на силна демокрация“, заяви Макрон по време на обръщение към депутати от двете камари на националния парламент.  Виктор Турмаков", "date": "2017.07.03", "title": "AFP: Еманюел Макрон заяви, че състоянието на извънредно положение във Франция ще бъде отменено „тази есен“"}
{"url": "http://www.focus-news.net/news/2017/07/03/2411580/stoyan-pasev-oblasten-upravitel-na-varna-aktiviran-e-planat-za-deystviya-pri-bedstviya-i-avarii-vav-vrazka-s-ochakvanoto-vloshavane-na-vremeto.html", "text": "Активиран е планът за действия при бедствия и аварии във връзка с очакваното влошаване на времето. Това заяви за Радио „Фокус“ – Варна областният управител на Варна Стоян Пасев. Той припомни, че по разпореждане на министър-председателя Бойко Борисов в МВР е свикан Националния оперативен щаб, създаден съгласно Стратегията за намаляване на риска от бедствия 2014 - 2020. Премиерът е наредил областните управители да бъдат по местата си и да докладват във всеки един момент за ситуацията по региони.\r\n„Получили сме предупреждението, активирал съм плана за защита на населението при бедствия и аварии и действия във връзка с очакваната критична обстановка. Действията са превантивни и всеки знае задачите си при възникване на ситуация. Общините по места също са предупредени, както и „Напоителни системи“, Басейнова дирекция за Черноморски регион, РДПБЗН и военните. Щабът не е свикан към момента, но планът за действия е активиран“, заяви областният управител Стоян Пасев. За района на Варна е обявен жълт код за гръмотевични бури и обилни валежи. Очакват се силни гръмотевични бури, значителни валежи и градушки, но в по-малки количества – до 35 мм за 12 часа. За района на Варна влошаване на времето се очаква след полунощ. Областният управител подчерта, че водоемите са проверени и регулирани и на този етап няма опасност от преливане.\r\nПо данни на Министерството на околната среда и водите в Черноморски басейн от вечерните часове днес и утре речните нива в басейна ще се повишават заради валежи. По-значителни ще са повишенията във водосборите на р. Камчия, като до утре вечерта ще има условия за възникване на поройни наводнения в басейна – в горните и средните части от водосбора на р. Камчия. На 5 юли водните нива ще започнат да се понижават и все още повишения ще има само в долните течения на основните реки заради оттичане. На 6 юли речните нива в целия басейн ще се понижават.\r\nСпоред прогнозата на Националния институт по метеорология и хидрология, с преминаването на добре изразен студен фронт във Варна ще има силни гръмотевични бури, значителни валежи и градушки. Очаквани количества до 35 мм за 12 часа. Вятърът ще бъде силен от север-североизток до 15 м/сек, по носовете - пориви 20 м/сек.\r\nВъв връзка с информация от Националния институт по метеорология и хидрология за рязка промяна на метеорологичната обстановка, възможни валежи, съпроводени с гръмотевици и усилване на вятъра, отдел „Дейности по защита на населението“ към Община Варна препоръчва на гражданите да затварят прозорците, да премахнат или укрепят предмети, които могат да бъдат съборени от вятъра, както и да предвидят мерки за недопускане на води от интензивния валеж към приземни етажи, избени помещения, подземни гаражи и други. При възникване на критични ситуации гражданите могат да подават сигнали на тел. 112.\r\nМарияна ВАЛЕНТИНОВА", "date": "2017.07.03", "title": "Стоян Пасев, областен управител на Варна: Активиран е планът за действия при бедствия и аварии във връзка с очакваното влошаване на времето"}
{"url": "http://www.focus-news.net/news/2017/07/03/2411584/chastichno-bedstveno-polozhenie-e-obyaveno-v-uchastaka-pleven-lovech-zaradi-sastoyanieto-na-yaz-nikolaevo-5.html", "text": "На територията на област Плевен няма бедстващи хора. Няма излезли от коритата реки. Няма участъци, които са под заплаха към момента. Изключвам ситуацията, която преди минути коментирахме с кмета на Община Плевен, който е обявил частично бедствено положение в участъка Плевен - Ловеч. Повод за това е яз. „Николаево 5“, който в такива ситуации на продължителни и обилни валежи става критичен във връзка с дига, която е започнала да просмуква вода. Това каза на пресконференция областният управител на Плевен Мирослав Петров, съобщиха от Областна администрация-Плевен. Той обясни, че има готовност за евакуиране на жителите на селата Ралево, Ласкар и Николаево при евентуално възникнала необходимост от това, каквато на този етап все още няма. „При отказ принудително ще бъдат евакуирани хората, които живеят в пет къщи зад Тенекиения хан”, уточни областният управител Мирослав Петров. Това се прави за обезпечаване на тяхната лична безопасност, тъй като са в непосредствена близост до язовира.\r\nОбластният управител на Плевен Мирослав Петров каза още, че пътят Плевен-Ловеч е затворен по инициатива на Областно пътно управление -Плевен. На място има  екипи на ОД на МВР Плевен и Ловеч. „Има наноси от кална маса, която е излязла на пътя. Изпратена е тежка техника от Велико Търново и активно се работи по отводняването на пътя.” , уточни господин Петров. Той увери, че с високопроходима техника по пътя е възможно да се мине, така че при нужда за транспортиране на болни до УМБАЛ Плевен, това ще може да се осъществи.\r\n„Овладява се ситуацията”, отново подчерта областният управител на Плевен Мирослав Петров.\r\nПо линия на енергозахранването в 14 населени места няма ток. Причината е, че седем далекопровода са скъсани  по данни от ЧЕЗ. Първо ще бъдат отстранени повредите по далекопроводите, след което ще се възстанови и захранването на потребителите.\r\n„В община Левски ситуацията е по-сериозна от гледна точка на падналата миналата нощ градушка. В Асеновци, Градище, Варана и Каменец около 60-70%  от покривите на сградите там са с поражения”, каза областният управител на Плевен Мирослав Петров.  \r\nКритична е ситуацията по повод нарушена инфраструктура в община Долна Митрополия, по - конкретно в Тръстеник, където „има изнесена настилка от второкласен път и там превантивно е затворен пътя Подем-Комарево и Ореховица-Брегаре-Байкал-Крушовица”.\r\nКъм момента в ПБЗН – Плевен са постъпили 80 сигнала, отработени приоритетно са 28. Работата продължава. „Преди 20 мин се чух с Напоителни системи по повод предприемането на превантивни действия във връзка със сигнал от кметовете на Левски и Пордим. 30 см. вода има пътя от републиканската пътна мрежа при Обнова посока Русе - Дунав мост. Не е нещо тревожно, но с оглед недопускането на пътно-транспортни произшествия и предотвратяване на ситуации със закъсали автомобили, при необходимост частично ще започне изпускането на яз. Каменец в западната част, за да не затваряме пътя, който води към Дунав мост”, каза областният управител на Плевен Мирослав Петров.", "date": "2017.07.03", "title": "Частично бедствено положение е обявено в участъка Плевен – Ловеч, заради състоянието на яз. „Николаево 5“"}
{"url": "http://www.focus-news.net/news/2017/07/03/2411570/the-hill-po-vreme-na-razgovori-s-liderite-na-stranite-ot-persiyskiya-zaliv-donald-tramp-e-posochil-nuzhdata-ot-edinstvo.html", "text": "Президентът на САЩ Доналд Тръмп е обърнал внимание на регионалното единство по време на разговорите си с няколко лидери на страни от Персийския залив, пише  The Hill.\r\n„Доналд Тръмп посочи притесненията си относно настоящия спор между Катар и някои от неговите арабски съседи по време на разговорите“, пише в официално заявление на Белия дом. Тръмп е провел разговор с крал Салман бин Абдулазиз ал Сауд от Саудитска Арабия, с престолонаследника принц Мохамед бин Зайед ал Нахиян от Абу Даби и с емир Тамим бин Хамад ал Тани на Катар.\r\n„Той посочи колко е важно да се прекрати финансирането на тероризма и разпространяването на терористична идеология“, сочи Белият дом. „Президентът също така подчерта, че единството в региона е необходимо за постигането на целите от срещата на високо равнище в Рияд по побеждаването на тероризма и постигането на регионална стабилност.  Виктор Турмаков", "date": "2017.07.03", "title": "The Hill: По време на разговори с лидерите на страните от Персийския залив Доналд Тръмп е посочил нуждата от единство"}
{"url": "http://www.focus-news.net/news/2017/07/03/2411591/veliko-tarnovo-zhitelite-na-selo-parvomaytsi-izlizat-na-protest-zaradi-loshoto-sastoyanie-na-glavniya-republikanski-pat-koyto-preminava-prez-seloto.html", "text": "Жителите на горнооряховското село Първомайци излизат на протест заради лошото състояние на главния републикански път, който преминава през селото. Това съобщи за Радио „Фокус“ – Велико Търново Валентина Григорова, председател на инициативния комитет, организиращ протеста. Те настояват за проект за цялостен ремонт на пътната мрежа, който да включва и моста. „Мостът е в много лошо състояние и при последващо наводнение не се знае дали ще издържи“, заяви Валентина Григорова. Тя посочи, че скоростта на движение в отсечката от пътя, през селото, е много висока. Затова протестиращите искат проектът да включва и изграждане на кръгово движение в сегашното кръстовище. „Основният трафик за Русе и Свищов минава от тук. Това е главен път, по  който се движат нон стоп товарни автомобили. Над 6000 автомобила са на денонощие“, посочи Валентина Григорова. Тя допълни, че цялостно асфалтиране на пътя не е правено повече от 20 години. Извършвало се е само закърпване на пътната настилка. Проектът за този път е от 2008 година, но поради липса на средства не е бил осъществен. „От Агенция „Пътна инфраструктура“, след като бяха уведомени за исканията ни и след като бяха предупредена че ще има протест, на следващия ден изпратиха техника и започнаха да правят закърпване на дупките. В момента техниката стои струпвана в Първомайци. В близките 7 години не очакваме да бъде направено нещо“, заяви Валентина Григорова. Тя посочи, че жителите на съседното село на Поликраище, Правда, също се включват в протеста, защото те също минават по този път. Протестът е подкрепен и от кмета на Община Горна Оряховица, от кметовете на съответните села и от народни представители.\r\nНадежда КРЪСТЕВА", "date": "2017.07.03", "title": "Велико Търново: Жителите на село Първомайци излизат на протест заради лошото състояние на главния републикански път, който преминава през селото"}
{"url": "http://www.focus-news.net/news/2017/07/03/2411590/prof-bozhidar-dimitrov-ilindenskoto-vastanie-e-balgarsko-nelepo-e-da-se-tvardi-che-e-vatreshno-na-makedontsite-i-e-stanalo-bez-balgariya-da-okazhe-podkrepa.html", "text": "Илинденското въстание е българско и е нелепо да се твърди, че е вътрешно на македонците и е станало без България да окаже подкрепа. Това каза за Агенция „Фокус“ историкът и директорът на Националния исторически музей проф. Божидар Димитров във връзка с твърдението на бившия министър-председател на Македония и председател на ВМРО-ДПМНЕ и сегашен лидер на ВМРО-Народна партия - Любчо Георгиевски, че няма спор за българския характер на Илинденското въстание и с обвинението му, че ВМРО-ДПМНЕ продължава политиката на Лазар Колишевски. Според проф. Димитров Любчо Георгиевски е абсолютно прав. По думите му никога не е имало спор в сериозната историческа наука, както сред съвременниците на Илинденското въстание, чие е то. „Българския македоно-одрински революционен комитет организира това въстание. Това е организация създадена от българското военно разузнаване и се устройва от български офицери“, каза проф. Димитров. Той разказа, че за прикритие българските офицери напускат армията ни под предлог, че си вземат 6-месечен отпуск или са уволнени за социалистически идеи. Той обърна внимание, че ВМРО се снабдява с оръжие от българските казарми, а четите се подготвят от България. „Тук те се обучават, въоръжават с модерно оръжие, с бомби и винаги с военен ръководител, който не е просто някой местен воевода, а военен ръководител - български офицер“, каза проф. Димитров. Историкът обясни, че четите в Илинденското въстание са имали един ръководител  воевода, който добре е познавал терена и местните хора и един военен ръководител, който е помагал на четниците как да заемат позиция, как да посрещнат врага и как да стрелят.  „До 1903 г. два-три месеца преди въстанието организацията се ръководи от главния директор на Солунската българска гимназия Иван Гарванов, който е от Стара Загора“, коментира проф. Димитров. Директорът на НИМ обърна внимание, че Гарванов не е дори македонец, а тракиец. Той посочи, че в организацията е пълно с българи, някои от тях са родени в Сливен, други в Котел. „Имаме дори един бесарабски българин в Серския революционен окръг“, уточни проф. Димитров. \r\nДеница КИТАНОВА", "date": "2017.07.03", "title": "Проф. Божидар Димитров: Илинденското въстание е българско, нелепо е да се твърди, че е вътрешно на македонците и е станало без България да окаже подкрепа"}
{"url": "http://www.focus-news.net/news/2017/07/03/2411589/targovishte-padnali-darveta-sa-zatvorili-patya-buhovtsi-makariopolsko.html", "text": "Паднали дървета са затворили пътя Буховци – Макариополско. Това съобщиха от Община Търговище. В момента се разчистват. Екипи работят на пътя към Попово и към кв. \"Въбел\", където изтръгнати стволове препречват движението. В района на Голямо Соколово градушката почти напълно е унищожила земеделската продукция, съобщават от селото. Кметът д-р Дарин Димитров и секретарят Христалина Халачева продължават да обикалят цялата община за оглед на щетите и вземане на бързи мерки за преодоляване на ситуацията. Няма данни за пострадали хора, съобщиха и от полицията.", "date": "2017.07.03", "title": "Търговище: Паднали дървета са затворили пътя Буховци – Макариополско"}
{"url": "http://www.focus-news.net/news/2017/07/03/2411567/nakazatelniyat-sad-v-skopie-otlozhi-deloto-krepost-2-obzor.html", "text": "В понеделник, 3 юли, Наказателният съд в Скопие отложи делото за унищожаването на документи, свързани с доставките на оборудване за подслушване, известно като \"Крепост 2\", за 26 септември. Съдебното заседание бе отложено по искане на адвокатите на защитата, тъй като Горан Груйовски, бивш директор на Управлението за сигурност и контраразузнаване на Македония (УБК), ангажира нов адвокат – Люпчо Швърговски, бившият главен прокурор.\r\nБившият министър-председател на Македония Никола Груевски също е сред обвинените по случаите „Таргет“ и „Крепост 2“, които Специализираната прокуратура обедини в едно обвинение. Той е и сред 18-те души, за които органът поиска арест.  Сашо Миялков също попада в този списък. \r\nНа предишното заседание, което се проведе на 23 май, съдията Лидия Петровска прие доказателствата на Специализираната прокуратура и насрочи за днешната дата началото на заседанието, на която трябваше да бъдат разпитвани свидетели. Шестимата обвиняеми тогава заявиха, че не се чувстват виновни за престъплението, за което са обвинени.\r\nКакто обясни защитата, адвокатите са получили пълномощно за случая непосредствено преди началото на процеса и не са имали време да се запознаят обстойно с материалите. Поради тези причини поискаха отлагане на заседанието.\r\nПрокурорът на Специализираната прокуратура Ленче Ристоска изрази надежди, че през септември най-накрая ще бъде даден старт на заседанията, отлагани от дълго време.\r\n„Очакваме, че от септември нататък най-накрая ще започне процесът. В този случай защитата получи нови адвокати, които трябва да се запознаят с делото и ние не трябва да отричаме това тяхно право\", подчерта Ристоска.\r\nМеждувременно Люпчо Шврърговски, който представлява и интересите на Сашо Миялков, увери, че ще обжалва решението за отнемане на паспорта му. Тереза Герова", "date": "2017.07.03", "title": "Наказателният съд в Скопие отложи делото „Крепост 2“ (ОБЗОР)"}
{"url": "http://www.focus-news.net/news/2017/07/03/2411585/veliko-tarnovo-rekite-i-yazovirite-na-teritoriyata-na-obshtinata-sa-pod-postoyanno-nablyudenie.html", "text": "Река Янтра и притоците ѝ, които преминават през територията на община Велико Търново, урбанизираната зона на Старата столица и други населени места, са под постоянно наблюдение. Това съобщиха от пресцентъра на Община Велико Търново. Същото се отнася за деретата и язовирите. Превантивните мерки са разпоредени от кмета на Община Велико Търново Даниел Панов, в синхрон с въведения от министър-председателя на Република България Бойко Борисов Национален план за защита при бедствия и аварии – част II „Защита при наводнения”. \r\nСъздадена е организация за наблюдение на критичните места по речните корита, както и на язовирите. Уточнен е съставът и типовете техника за провеждане на неотложни аварийно-възстановителни операции. В готовност за реакция е и доброволният отряд към Община Велико Търново. Отговорни служители от общинската администрация следят метеорологичните прогнози, предоставяни както НИМХ-БАН, така и от чуждестранни агенции.\r\nДо 17.15 часа днес не е отчетено повишаване на речните нива, нито са постъпили сигнали за аварийни ситуации.", "date": "2017.07.03", "title": "Велико Търново: Реките и язовирите на територията на общината са под постоянно наблюдение"}
{"url": "http://www.focus-news.net/news/2017/07/03/2411596/aktsenti-v-sutreshniya-blok-dobro-utro-balgariya-na-radio-fokus.html", "text": "Как държавата да разреши проблема с ромските гета и кои от тях са най-проблемни ще научим с помощта на репортерите на Радио „Фокус“. Кой трябва да поеме отговорност за махалите и случващото се в тях – централната или местната власт? Наш гост ще бъде кметът на Кюстендил Петър Паунов. Следим на живо и обстановката в страната след поройните дъждове и градушки. Къде положението е най-критично и има ли населени места без електричество? До кога ще продължи опасното време? Отговорите на тези въпроси в минутите след 8.00 часа. Как Пловдивския гарнизон ще отебележи празника си – 4 юли ще попитаме командира на 68-ма бригада „Специални сили“ бриг. ген. Явор Матеев. Какво очакват да открият археолозите в Селищната могила край село Петко Каравелово ще научим от ръководителя на разкопките Александър Чохаджиев, с когото ще ни срещне Надежда Кръстева от Радио „Фокус“ - Велико Търново. Работилница „Чета, рисувам и се забавлявам“ събира децата от Благоевград това лято в Регионалната библиотека „Димитър Талев“. Повече за инициативата ще научим от Лора Калчева от Радио „Фокус“ - Пирин. \r\nТези и още теми в „Добро утро, България“ от 6.00 до 10.00 с водещ Евелин Цанева.", "date": "2017.07.03", "title": "Акценти в сутрешния блок „Добро утро, България“ на Радио „Фокус“"}
{"url": "http://www.focus-news.net/news/2017/07/03/2411593/trt-redzhep-tayip-erdogan-saobshti-che-turtsiya-shte-stroi-samoletonosachi.html", "text": "Турският президент Реджеп Тайип Ердоган заяви, че страната се стреми да стане самодостатъчна във военно отношение и добави, че не след дълго тя ще построи свой собствен самолетоносач, предаде местната ме  TRT.\r\nЕрдоган направи тези коментари по време на реч на церемония за пускането във вода на произведената в страната корвет „Киналиада“ край Истанбул. Съдът е част от турския проект МИЛГЕМ (Национален кораб). „Ние ще строим и собствени самолетоносачи“, заяви Ердоган. Той добави, че Турция няма да позволи никому да блокира нейните военни инициативи. \r\n„Като страна, която се стреми да стане независима в сферата на отбраната до 2023 г. ние трябва да се движим дори още по-бързо“, уверен е турският президент. „Горди сме с възможността си да строим военни кораби, особено да строим подводници“, заяви той и посочи, че страната е една от 10-те в света, които имат възможността да произвеждат бойни кораби със собствен дизайн.  Виктор Турмаков", "date": "2017.07.03", "title": "TRT : Реджеп Тайип Ердоган съобщи, че Турция ще строи самолетоносачи"}
{"url": "http://www.focus-news.net/news/2017/07/03/2411594/dimitar-brachkov-kmet-na-petrich-za-men-e-gordost-i-chest-da-sam-kmet-na-petrichani.html", "text": "За мен е гордост и чест да съм кмет на петричани. Това каза в пилотното издание на предаването „Петрич – древен и вековечен“ по Радио „Фокус“ - Пирин Димитър Бръчков, кмет на Община Петрич. Той обясни, че преди да стане кмет, два мандата е бил общински съветник и е имал достатъчно добър поглед върху проблемите на общината. „Наясно бях, че наследявам едно статукво със своите минуси и позитиви. Трудности има във всяко ново начало, защото първо се сблъскваш с куп документи, които ти дават един по-ясен поглед къде се намира общината като проектна готовност и всичко останало. Моята цел и тази на екип ми беше да направим администрацията по-близка до гражданите, до техните проблеми и заедно да работим за разрешаването им“, посочи кметът. Димитър Бръчков подчерта, че най-голямото предизвикателство за него и екипа му е било връщането на доверието на гражданите. Той допълни, че работят по спечелването на различни европроекти, и да защитават националното финансиране. Кметът отбеляза, че  работят изключително добре с държавната администрация. Бръчков добави, че на този етап нямат проблеми в демографско отношение, което е най-важното, но има ли хора в активна възраст, всичко е преодолимо. Той каза още, че трябва да започнат с изграждането на градски парк, защото той липсва на петричани. \"Стараем се така да разработим нашите обекти, че те максимално да покрият изискванията на туристите. Предизвикателствата пред нас в тази посока са огромни, защото всеки обект, фигуриращ в нашата територия, следва да привлича не само заради своята история и легенда, но и заради удобствата, които търси всеки съвременен посетител. В това число са необходими повече интерактивност, достъпна инфраструктура, удобство, за да може да стане траен интересът\", каза още той. Кметът отбеляза, че в тази връзка са постигнали много с Национален паметник-музей „Самуилова крепост“, къща Ванга, Исторически музей, а работят и за художественото осветление в античен град „Хераклея Синтика“, за брошури, с които туристът да усети, че стъпва върху терен от 1 600 години и артефактите, които се откриват имат огромна стойност. Димитър Бръчков допълни, че имат крепост „Гяур Калеси“, която е свързана с историята на този край и защитата от поробителите при Освобождението. По думите му тя може да бъде реставрирана в бъдеще или поне частично. „Освен това не бива да пропускаме и Чуриловския манастир „Свети Георги“, разположен в пазвите на планина Огражден. Това е един разработен, много малко познат, но прекрасен обект. Имаме изби за вино, което е местно производство и затова отправям поглед и към този вид туризъм“, добави той.\r\nНатали СТЕФАНОВА", "date": "2017.07.03", "title": "Димитър Бръчков, кмет на Петрич: За мен е гордост и чест да съм кмет на петричани"}
{"url": "http://www.focus-news.net/news/2017/07/03/2411597/sofiya-82-godishen-mazh-e-pochinal-sled-kato-e-skochil-ot-7-et-na-sgrada-v-kv-zona-b-5.html", "text": "82-годишен мъж е починал, след като е скочил от 7 ет. на сграда в кв. „Зона Б-5“. Това съобщиха за Агенция \"Фокус\" от пресцентъра на СДВР. Инцидентът е станал към 14.00 часа.", "date": "2017.07.03", "title": "София: 82-годишен мъж е починал, след като е скочил от 7 ет. на сграда в кв. „Зона Б-5“"}
{"url": "http://www.focus-news.net/news/2017/07/03/2411592/targovishte-nivata-na-yazovirite-na-teritoriyata-na-oblastta-sa-v-normi-i-nyama-opasnost-ot-prelivane.html", "text": "Нивата на язовирите на територията на областта са в норми и няма опасност от преливане. Това съобщиха от пресцентъра на Областна администрация - Търговище. Днес в 14.30 часа Митко Стайков свика  заседание на Областния съвет за намаляване на риска от бедствия.\r\nСтруктурите на държавната администрация в лицето на Областна дирекция на МВР и РД на ПБЗН докладваха за състоянието на техниката и предприетите действия във връзка с очакваните валежи.\r\nМВР разполага с 10 екипа на денонощие, като те могат да бъдат подсилени при нужда с още 12 автомобила с повишена проходимост за допълнителна реакция на евентуално критичните места. Началникът на РД ПБЗН г-н Стефанов информира, че към момента се уточняват броя на мото-помпите в областта и тяхното техническо състояние.\r\nТехниката на пожарната е окомплектована и готова за действие.\r\nКметовете по общини докладваха, че доброволните формирования, които действат при бедствия и аварии са в постоянна готовност. \r\nНивата на язовирите на територията на областта са в норми и няма опасност от преливане. Седем екипа на Спешната помощ дежурят денонощно на територията на областта, като при нужда може да бъде включен и допълнителен ресурс от 4 линейки, информира д-р Янка Андреева. Трите болници имат свободни легла и разполагат с необходимите медикаменти.", "date": "2017.07.03", "title": "Търговище: Нивата на язовирите на територията на областта са в норми и няма опасност от преливане"}
{"url": "http://www.focus-news.net/news/2017/07/03/2411588/veliko-tarnovo-v-chasti-ot-grad-pavlikeni-e-prekasnato-elektrozahranvaneto-gradushkite-sa-nanesli-shteti-po-selskostopanskata-produktsiya-v-svishtovsko.html", "text": "Оперативната обстановка на територията на Област Велико Търново е нормална, съобщават от Областна администрация  – Велико Търново. Количествата на падналите валежи за последното денонощие – най-много дъжда на квадратен метър е паднал в с. Караисен – 80 л, с градушка; с. Козловец – 40 л, с градушка, гр. Полски Тръмбеш – 42 л; с. Кесарево – 27 л; гр. Павликени – 22 л; с. Камен – 18 л; с. Балван и гр. Велико Търново – 10 л. Няма данни за бедстващо население. Няма населени места с прекъснато електроснабдяване и/или водоснабдяване. Единствено в части на град Павликени е прекъснато електрозахранването, като групите работят по неговото възстановяване. Няма постъпила информация за критично повишени нива на реките и язовирите на територията на областта. Язовир Йовковци и язовир Александър Стамболийски имат своден обем и са под прага на внимание. Нивото на р. Янтра и на останалите реки са в количества, които не са критични. Данни за паднали градушки с нанесени щети по селскостопанската продукция има за Община Свищов – Овча могила, Горна студена, Деляновци, Червена и Козловец; и в Община Павликени – в с. Караисен, с. Сломер и с. Бутово и Върбовка. В село Овча могила, Община Свищов, се е скъсал електропровод, който е умъртвил 3 селскостопански животни. Към момента електрозахранването е възстановено. На територията на Община Полски Тръмбеш има данни за затруднено движението между с. Масларево и с. Обединение поради паднали дървета. Работи се по възстановяване на движението. Нивото на р. Янтра и р. Росица при корекцията в която се събират и вливат двата водни потока, е 108 см, при критични 870 см. Ръководителите на основните съставни части на ЕСС докладват, че е осигурена непрекъсната готовност за приемане на съобщения при възникване на бедствия, тяхната оценка и незабавни действия. При необходимост ще бъде свикан незабавно Щаба за изпълнение на Областния план за защита при бедствия.  Областна администрация поддържа непрекъсната връзка с общините на територията на областта и с основните съставни части на Единната спасителна система на територията на областта. Обменя се информация със съседните ни области за проследяване нивата на язовирите, които биха могли, при изпускане на водни маси, да повишат критично нивата на реките на територията на областта.\r\nУказанията на ръководителя на Националния оперативен щаб са сведени на вниманието на кметовете на общини и ръководителите основните съставните части на Единната спасителна система.", "date": "2017.07.03", "title": "Велико Търново: В части от град Павликени е прекъснато електрозахранването, градушките са нанесли щети по селскостопанската продукция в Свищовско"}
{"url": "http://www.focus-news.net/news/2017/07/03/2411587/shumen-29-lkv-m-e-kolichestvoto-dazhd-izmereno-v-grada-nyama-postapili-signali-za-problemi-v-obshtinata.html", "text": "29 л/кв. м е количеството на дъжда в Шумен до момента. Това съобщиха за Радио „Фокус“ - Шумен от Хидрометеорологичната обсерватория. Валежът започна след 16.00 часа, като беше придружен и от вятър. Към момента дъждът е спрял, времето остава облачно, но вече не толкова мрачно. Дилян Узунски, гл. експерт „Отбранително-мобилизационна подготовка“ в Община Шумен, посочи, че към момента в Общината няма постъпили сигнали за проблеми в града вследствие на пороя. Засега не са постъпвали обаждания и от кметовете на населените места в общината.\r\nИвелина ИВАНОВА", "date": "2017.07.03", "title": "Шумен: 29 л/кв. м е количеството дъжд, измерено в града, няма постъпили сигнали за проблеми в общината"}
{"url": "http://www.focus-news.net/news/2017/07/03/2411595/lovech-shofyorite-da-se-dvizhat-s-povisheno-vnimanie-i-saobrazena-skorost-po-pat-i-3-rumyantsevo-zlatna-panega-poradi-navodnen-uchastak-na-patnoto-platno.html", "text": "Шофьорите да се движат с повишено внимание и съобразена скорост по път I-3 Румянцево - Златна Панега поради наводнен участък на пътното платно. Това съобщиха от пресцентъра на Агенция \"Пътна инфраструктура\". Отсечката е сигнализирана с пътни знаци.", "date": "2017.07.03", "title": "Ловеч: Шофьорите да се движат с повишено внимание и съобразена скорост по път I-3 Румянцево - Златна Панега поради наводнен участък на пътното платно"}
{"url": "http://www.focus-news.net/news/2017/07/03/2411603/blagoevgrad-pozhar-gori-v-sandanskoto-selo-struma-oganyat-e-lokaliziran-i-nyama-opasnost-za-naselenieto.html", "text": "Пожар гори в санданското село Струма. Това съобщи за Радио „Фокус“ - Пирин инж. Георги Пармаков, директор на РД „Пожарна безопасност и защита на населението“ - Благоевград. Пожарът е възникнал малко след 16.00 часа. Той обясни, че в района има около 1 дка сухи треви, които не е известно по каква причина са запалени, както и един трафопост, който в момента пуши. По думите му огънят е загасен, единствено от трафопоста излиза пушек. Инж. Пармаков подчерта, че няма опасност за населението и не е необходима евакуация.\r\nНатали СТЕФАНОВА", "date": "2017.07.03", "title": "Благоевград: Пожар гори в санданското село Струма, огънят е локализиран и няма опасност за населението"}
{"url": "http://www.focus-news.net/news/2017/07/03/2411604/pregled-na-mezhdunarodnite-novini-do-18-chasa-agentsiya-fokus.html", "text": ". Президентът на Франция Еманюел Макрон заяви, че „тази есен“ ще отмени състоянието на извънредно положение в страната, наложено след джихадистките атаки в Париж през ноември 2015 г., оставили след себе си 130 жертви.\r\n„Ще върна свободите на френския народ, отменяйки извънредното положение тази есен, защото тези свободи са предварително условие за съществуването на силна демокрация“, заяви Макрон по време на обръщение към депутати от двете камари на националния парламент. \r\n*** В резултат на тежката автобусна катастрофа на магистрала А9 в германската провинция Бавария вероятно са загинали всички 18 души, чиято съдба първоначално след инцидента бе неизвестна. Това потвърди говорител на правоохранителните органи.\r\nВ часовете след трагедията властите се въздържаха от коментар за възможността да има загинали. Превозното средство бе изцяло изпепелено в резултат на пожар, избухнал след катастрофата, но въпреки това полицията уверяваше, че има „лъч надежда“ да има оцелели, които са избягали от мястото на инцидента.\r\nРанени при произшествието са 30 души, някои от които – тежко.\r\n*** Турският президент Реджеп Тайип Ердоган заяви, че страната се стреми да стане самодостатъчна във военно отношение и добави, че не след дълго тя ще построи свой собствен самолетоносач.\r\nЕрдоган направи тези коментари по време на реч на церемония за пускането във вода на произведената в страната корвет „Киналиада“ край Истанбул. Съдът е част от турския проект МИЛГЕМ (Национален кораб). „Ние ще строим и собствени самолетоносачи“, заяви Ердоган. Той добави, че Турция няма да позволи никому да блокира нейните военни инициативи.\r\n„Като страна, която се стреми да стане независима в сферата на отбраната до 2023 г. ние трябва да се движим дори още по-бързо“, уверен е турският президент. „Горди сме с възможността си да строим военни кораби, особено да строим подводници“, заяви той и посочи, че страната е една от 10-те в света, които имат възможността да произвеждат бойни кораби със собствен дизайн. \r\n*** Земетресение от пета степен по скалата на Рихтер е регистрирано в 13.18 часа (местно време) в района на Охрид. Трусът с епицентър пет километра североизточно от Косел е усетен в столицата Скопие и в останалата част на Македония.\r\nКъм момента Сеизмологичната обсерватория в Скопие все още не е потвърдила информацията, но данните са публикувани от Европейския средиземноморски сеизмологичен център (EMSC).\r\nПо негови данни през последното денонощие в района на македонския град Охрид са регистрирани серия от трусове.\r\nВ 1.09 часа (местно време) в понеделник сеизмолозите са отчели земетресение от 2,9 по скалата на Рихтер, с епицентър седем километра източно от Охрид и дълбочина от един километър.\r\nМалко преди два часа сутринта трус със сила от 3,7 по скалата на Рихтер е регистриран на шест километра североизточно от Охрид, с дълбочина от шест километра. По-късно, в 3.56 часа в същия район е последвало по-слабо земетресение от втора степен по Рихтер.\r\nНай-силното земетресение разлюля района на Охрид в неделя със сила от 3,9 по скалата на Рихтер.\r\nЗа последните 18 дни в района са регистрирани над 800 труса. Повечето от тях са слаби, от първа или втора степен по Рихтер.\r\n***. Асистентът на президента на Русия Владимир Путин Юрий Ушаков съобщи, че тема на разговор между Путин и неговия американски колега Доналд Тръмп по време на срещата на високо равнище на Г-20 в Хамбург ще бъде международният тероризъм.\r\n„Чух, че американците, ако това е истина, искат да повдигнат темите Украйна и Сирия. Струва ми се съвсем логично тези теми да бъдат обсъдени. Но ние смятаме, че и изобщо проблемът от международния тероризъм трябва да се обсъди на първо място между двамата лидери, защото без сътрудничеството на Русия и САЩ този проблем едва ли ще се реши“, заяви Ушаков. Той отбеляза, че има и други теми, които Москва е готова да обсъди: регионалните въпроси, разоръжаването.\r\n„Това са двустранни въпроси. Отношенията трябва да се измъкнат от това състояние, в което са в момента. Смятам, че това е еднакво важно колкото за нас, така и за американците“, посочи Ушаков.\r\n***\t. Сирийската армия обяви, че ще прекрати бойните операции в южната част на страната до четвъртък - 6 юли, включително в провинцията Кунейтра, където Израел е нанесъл удари по военни пунктове в близките дни.\r\nОт генералния щаб на сирийската армия съобщиха, че примирието е встъпило в сила в 12:00 по обяд на 2 юли (11:00 българско време) и е с цел да подкрепи „усилието по помирението“. Това е второто едностранно примирие за последните две седмици, след като на 17 юни сирийската армия обяви примирие в южния град Дераа.\r\nПоследната новина удължава примирието в Дераа, разпространявайки го по цяла Южна Сирия, включително и в провинциите Кунейтра и Свейда. \r\n***. В понеделник Катар връчи официалния си отговор на списъка с исканията на Саудитска Арабия и нейните съюзници чрез емира на Кувейт.\r\nОтговорът бе предаден от външния министър на Катар, който направи кратко посещение в Кувейт - посредник за разрешаване на дипломатическия разрив, разкри източник, пожелал анонимност.\r\n***", "date": "2017.07.03", "title": "Преглед на международните новини до 18 часа /Агенция “Фокус”/"}
{"url": "http://www.focus-news.net/news/2017/07/03/2411601/vitsepremierat-ekaterina-zaharieva-prie-regionalniya-direktor-na-unitsef-za-tsentralna-i-iztochna-evropa-i-ond.html", "text": "Министерство на външните работи.\r\n„Работата по проектозакона за отклоняване от наказателно производство и налагане на възпитателни мерки на непълнолетни лица - т.нар. детско правосъдие, бе приоритет за мен като правосъден министър, но остава такъв и в момента”, изтъкна г-жа Захариева. Тя обясни, че практиката, която отдавна налагат българските институции (изградени са 23 „сини” стаи в цялата страна, проведени са обучения за съдии, прокурори и служители на МВР с помощта на УНИЦЕФ и на Българо-швейцарската програма за сътрудничество) изпреварва законодателството.  \r\n„Децата обикновено са жертви и не може да бъдат третирани като престъпници”, каза Захариева и заяви, че среща разбиране от колегите си в кабинета този важен законопроект да бъде приет и внесен в Народното събрание. \r\nДетското правосъдие продължава да е важна тема на работата ни в България, изтъкна г-жа Кхан. „Много Ви благодаря за политическата воля за решаване на проблемите на децата в конфликт със закона, както и за съдействието, което Вашето постоянно представителство в ООН в Ню Йорк оказва в подкрепа на правата на децата в контекста на Целите за устойчиво развитие. Надявам се вашата работа да е добър пример за целия регион”, добави регионалният директор на УНИЦЕФ. \r\nЗаконопроектът за отклоняване от наказателно производство и налагане на възпитателни мерки на непълнолетни лица предвижда закриване на интернатите и замяна на затвора за непълнолетни за повечето престъпления с нов вид възпитателни мерки. На мястото на интернатите ще бъдат създадени 10 нови центрове за възпитателен надзор, в които ще има максимум по 10 деца. Те ще живеят в среда, близка до семейната, и ще посещават масовите училища. Наказателните производства и делата с участието на деца ще се разглеждат приоритетно от специализирани полицаи, социални работници, адвокати, прокурори и съдии. В момента в противоречие с международните стандарти остарелият  Закон за борба с противообществените прояви на малолетни и непълнолетни урежда санкциониращи мерки за деца под 14 г., извършили нарушения (бягство от дома, просия, проституция), за които възрастните не носят наказателна отговорност. Непълнолетните деца (14-17 г.) вече ще се отклоняват от наказателното производство с налагане на възпитателни мерки. Лишаване от свобода остава само за най-тежките престъпления, за които е предвидено над 10 г. затвор. \r\nПо време на срещата Захариева и Кхан обсъдиха и правата на непридружените деца мигранти. Вицепремиерът изтъкна, че те се ползват у нас с правата, които имат всички български деца. Тя припомни, че като министър на правосъдието във втория кабинет на премиера Борисов е подготвила промени в Семейния кодекс, с които се поставя начало на разработването на съвременна и ефективна уредба за назначаване на настойници или попечители на непридружени малолетни и непълнолетни чужденци на територията на България. Захариева изрази надежда измененията да бъдат приети до края на годината от парламента. Г-жа Афшан Кхан приветства действията на правителството в тази посока и сподели, че непридружените деца в света са близо 300 000, като близо 56 000 от тях – в Европа.", "date": "2017.07.03", "title": "Вицепремиерът Екатерина Захариева прие регионалния директор на УНИЦЕФ за Централна и Източна Европа и ОНД"}
{"url": "http://www.focus-news.net/news/2017/07/03/2411600/prof-bozhidar-dimitrov-fen-sam-na-levski-ot-7-godishen-v-skopie-tryabva-da-badat-blagodarni-che-ne-sam-im-izpratil-fenovete-na-otbora.html", "text": "Фен съм на „Левски“ от 7-годишен, в Скопие трябва да бъдат благодарни, че не съм им изпратил феновете на отбора. Това каза за Агенция „Фокус“ историкът и директорът на Националния исторически музей проф. Божидар Димитров във връзка със замесеното му име с действията на феновете на „Ботев“ – Пловдив, които бяха задържани в Крива паланка в четвъртък.  „Искам да ви кажа, че аз не съм фен на „Ботев“ – Пловдив. От 7-годишна възраст, вече съм на 70, съм фен на „Левски“, заяви проф. Димитров. Той подчерта, че в Скопие трябва да бъдат благодарни, че не е изпратил феновете на „Левски“ там. По думите пред феновете на „Левски“, тези на „Ботев“ са като дечица от детска градина. Проф. Димитров заяви, че феновете на „Левски“ едва ли са щели да оставят камък върху камък в Скопие, ако са се скарали със скопските власти.\r\nДеница КИТАНОВА", "date": "2017.07.03", "title": "Проф. Божидар Димитров: Фен съм на „Левски“ от 7-годишен, в Скопие трябва да бъдат благодарни, че не съм им изпратил феновете на отбора"}
{"url": "http://www.focus-news.net/news/2017/07/03/2411599/iliyana-popova-zam-kmet-na-petrich-polkovnik-drangov-e-edin-zhiv-primer-v-sartsata-i-umovete-na-mnogo-zhiteli-na-grada.html", "text": "Полковник Дрангов е един жив пример в сърцата и умовете на много хора от Петрич. Това каза в пилотното издание на предаването „Петрич – древен и вековечен“ по Радио „Фокус“ - Пирин Илияна Попова, зам.-кмет на Община Петрич. Тя заяви, че духът на полковник Дрангов все още е жив, защото все още в Петрич има хора, които помнят разказите на своите родители как полковник Дрангов е воювал. По думите ѝ това е човекът, който приютявал бежанците в неговия бивак и е хранел децата на изтерзаните и пътували с каруци хора. Попова обясни, че всъщност те напускат родните си места, които са били в Гърция, и се преместват в пределите на България, настанявайки се съвсем близо до границата, за да може вярвайки в победата на полковник Дрангов и на войниците на България, да се върнат по своите родните места след това. „Няма друго населено място, каквото е село Дрангово, където той е оставил толкова дълбок отпечатък, правейки една чешма, която и до ден днешен дарява на уморения пътник вода и му напомня да каже „Бог да прости падналите за свободата на България!“. Така че ние все още можем да се докоснем до него и до неговия дух, затова той ще продължава да живее в сърцата на петричани“, добави тя. По думите ѝ полк. Дрангов остава встрани от историята и учебниците, а неговото място наистина е редом до имена като Левски и Ботев. „Колкото повече опознавах неговия житейски път, толкова повече си давах сметка, че ние наистина не знаем колко чисти и сърцати хора е имало. Тръгвайки за Илинденско-Преображенското въстание, той пише едно изключително писмо до своята съпруга. То напомня на писмото, което Ботев пише до съпругата си, но в същото време е много различно, предвид обстоятелствата, при които ги пишат. И въпреки това в писмото си Дрангов казва „Скъпа моя, след Родината обичах теб и децата най-много“. Колко хора познавате, които днес могат да кажат това?“, заяви тя. Илияна Попова подчерта, че хората, които служат при него за кратък период в т.нар. Скопска школа, всъщност оформят цялото бъдеще след войната на България. По думите ѝ този интелектуален и политически елит, който изгрява на небосклона, определя посоката, в която България върви, и той е моделиран по модела Дрангов. Според нея това е един от най-успешните периоди в нашата история, а това, че духът на Дрангов ще продължи да живее в България, е сигурно. „Мога само да се надявам, че все повече и повече хора ще се заслушат в неговите думи, ще се опознаят неговата биография, и ще се идентифицират с исторически личности като него“, каза още Попова.\r\nНатали СТЕФАНОВА", "date": "2017.07.03", "title": "Илияна Попова, зам.-кмет на Петрич: Полковник Дрангов е един жив пример в сърцата и умовете на много жители на града"}
{"url": "http://www.focus-news.net/news/2017/07/03/2411606/tenis-andi-mari-premina-vav-vtori-krag-na-uimbaldan.html", "text": "Анди Мъри спечели на първи кръг на турнира \"Уимбълдън\" \r\nАнгличанинът  победи казахстанеца  Александър Бублик с 6:1, 6:4, 6:2 и на втори кръг ще играе срещу германеца Дъстин Браун. Виктор Турмаков", "date": "2017.07.03", "title": "Тенис: Анди Мъри премина във втори кръг на „Уимбълдън“"}
{"url": "http://www.focus-news.net/news/2017/07/03/2411607/predstoyashti-sabitiya-v-stranata-za-4-yuli-agentsiya-fokus.html", "text": "***\r\nОт 10.00 часа ще се проведе заседание на Министерски съвет. \r\n***\r\nВ Министерски съвет заместник министър-председателят по икономическата и демографската политика Валери Симеонов организира среща с национално-представителни пенсионерски организации. След срещата, около 12.00 часа, са предвидени изявления за медиите.\r\n***\r\nВ Гранитната зала на Министерски съвет ще бъде представен Механизъм за съвместна работа на институциите по обхващане и задържане в образователната система на деца и ученици. В събитието ще участват вицепремиерът Томислав Дончев и министрите Красимир Вълчев и Бисер Петков.\r\n***\r\nОт 09.30 часа ще се проведе заседание на Съдийската колегия на ВСС. \r\n***\r\nОт 09.30 часа 8 състав на СГС ще гледа делото срещу Николай Ненчев (чл. 282, ал. 3 НК).\r\n***\r\nОт 09.30 часа 28 състав на СГС ще гледа делото срещу Светла Пиралкова (чл. 220 ал.2 НК)\r\n***\r\nОт 09.00 часа в Специализирания наказателен съд ще се гледа делото срещу Петър П. и Марина И. за трафик на хора, представляващ опасен рецидив.\r\n***\r\nОт 09.30 часа в Специализирания наказателен съд ще се гледа делото срещу Недялко Ц. за образуване и ръководене на организирана престъпна група. \r\n***\r\nОт 10.00 часа в Националния пресклуб на БТА ще бъде представен доклад, посветен на промените в изборната система и визията на Българското либертарианско общество за смислената й реформа.\r\n***\r\nОт 10.00 часа Специализирания наказателен съд ще гледа делото за атентата в Сарафово. \r\n***\r\nОт 10.00 часа в Специализирания наказателен съд ще се гледа делото срещу Мелиад Х. и Хасан Х. за тероризъм. \r\n***\r\nОт 10.30 часа в Специализирания наказателен съд ще се гледа делото срещу Христо В., Станка В.,  Борис М. и др. за образуване и ръководене на организирана престъпна група. \r\n***\r\nОт 11.00 часа в Националния пресклуб на БТА ще се състои пресконференция, на която ще бъдат представени подробности за предстоящия рок концерт Rock in Bulgaria (22 септември, Национален стадион „Васил Левски\").\r\n***\r\nОт 11.00 часа в Специализирания наказателен съд ще се гледа делото срещу Поля П., Спасена Г., Любомир Д. и др. за образуване и ръководене на организирана престъпна група.\r\n***\r\nОт 11.00 часа в Специализирания наказателен съд ще се гледа делото срещу Атанас П., Веселин М., Николай Н. и Чавдар Н. за образуване и ръководене на организирана престъпна група. \r\n***\r\nОт 12.00 часа в Националния пресклуб на БТА, Международен организационен комитет ще представи подробности за Световния събор на българите „КЪМ ЗАВЕТА – КУБРАТ 2017“, който ще се проведе на 16 и 17 септември 2017 г., с. Мала Перешчепина, Полтавска обл., Украйна. \r\n***\r\nОт 12.00 до 14.00 часа в клуба на ПП ГЕРБ - район „Надежда\" народният представител Антон Тодоров ще проведе приемен ден за граждани.\r\n***\r\nОт 14.00 часа в Специализирания наказателен съд ще се гледа делото срещу Нидал А., Алдин Н., Данаил А. и Георги Ф. за образуване и ръководене на организирана престъпна група. \r\n***\r\nОт 14.00 до 17.00 часа в кабинет 112 в поликлиниката на ВМА, медицински специалисти от Клиника „Съдова хирургия” ще извършват безплатни профилактични прегледи за съдови заболявания. Пациентите ще се преглеждат само след предварително записване, което може да бъде направено на телефон: 02/ 92 26 049, от 08.00 до 14.00 часа.\r\n***\r\nОт 15.00 до 17.00 часа на ул. „Леге\" №10, етаж 1, приемен ден за граждани ще имат общинският съветник от БСП Николай Николов и народният представител от „БСП за България“ Христо Проданов. \r\n***\r\nОт 17.00 часа в зала „Асен Злтарев“ ще се състои среща-дискусия за безопасността и сигурността по пътищата на България. След дискусията от 18.30 часа ще има шествие по ул. „Раковски“ през бул. „Цар Освободител“ до Министерски съвет.\r\n***\r\nОт 18.00 часа в Галерия-книжарница „София прес“ ще бъде открита изложба на Иван Манойлев „Спомен от миналото“. \r\n***\r\nОт 18.30 часа пред Народен театър „Иван Вазов“ ще се състои концерт на Представителния духов оркестър при Академията на МВР. \r\n***\r\nОт 10.30 часа ще бъдат поднесени цветя на паметната плоча в двора на ОДМВР-Благоевград, след което в киносалона ще се проведе събрание по повод празника на служителите на реда. \r\n***\r\nОт 10.00 часа в парк „Дружба” ще бъде отбелязан професионалния празник на МВР.\r\n***\r\nОт 11.00 часа в Регионалния пресклуб на БТА ще се състои пресконференция във връзка с десетото издание на Дикси джаз фест – Велико Търново 2017. \r\n*** \r\nОт 10.00 часа с се открива Лятно училище по дърворезба, грънчарство и тъкачество започва, с което продължават Празниците на културата.\r\n***\r\nОт 14.00 часа във Враца ще бъде официално открит Център за правата на децата.\r\n***\r\nОт 10.00 до 12.00 часа в Интерактивна зала в Регионална библиотека „Дора Габе“ ще се състои летен детски клуб „Играй и учи“. \r\n***\r\nОт 09.00 часа в ОУ „Св. св. Кирил и Методий\" ще се проведе тест за отпускане на общинска стипендия на  ученици от VІІІ, ІХ, Х и ХІ клас.\r\n***\r\nОт 14.30 часа в залата на Областен съвет на БЧК – Кюстендил ще се състои пресконференция във връзка с началото на проекта „Хората около нас”, финансиран от Община Кюстендил. \r\n***\r\nОт 09.30 часа в салона на ОДМВР – Монтана ще се състои награждаване на служители от Дирекцията по случай празника за постигнати успехи в служебната дейност. От 10.30 часа пред Паметник на загиналите във войните за България ще се състои тържествената церемония по поднасяне на венец за почитане подвига на служителите от МВР, отдали живота си при изпълнение на служебния дълг.\r\n*** \r\nОт 09.30 часа Окръжен съд –Пазарджик ще гледа делото за екстрадиране на 7 задържани с Европейска заповед за арест, сред които е и кметът на село Семчиново.\r\n***\r\nОт 09.00 часа в поделението на 68-ма бригада „Специални сили“ (до Полиграфията) ще се проведе церемония по връчване на пагони на над 100 новопроизведени офицери и сержанти. \r\n***\r\nОт 10.00 часа в Дома на културата „Борис Христов” ще бъде открит Център за творческо обучение в Пловдив.\r\n***\r\nОт 10.00 часа в пресклуба на БТА - Пловдив, бул.\"Шести септември\" 140, ще се състои пресконференция на„БИО ФРЕШ“ ООД по проект „Подобряване на производствения капацитет в „БИО ФРЕШ“ ООД“. \r\n***\r\nОт 18.00 – 21.15 часа в централната част на града ще се проведе празник на Пловдивския гарнизон.\r\n***\r\nОт 14.00 часа в зала 1 на Областната администрация ще бъдат представени подробности за инициативата „Индекс на Местната система за почтеност“, както и основни резултати и изводи от Индекса за 2016 за Община Русе.\r\n***\r\nОт 11.00 часа в Дом на културата, заместник-министърът на регионалното развитие и благоустройство и ръководител на УО на ОПРР Деница Николова ще участва в представянето на резултатите по проект „Подобряване на енергийната ефективност на сградата на Дома на културата в град Сандански“. \r\n*** \r\nОт 10.00 часа на площад „Хаджи Димитър” служителите на Областната дирекция на МВР ще отбележат  138-мата годишнина от създаването на Министерството на вътрешните работи. \r\n***\r\nОт 12.00 часа в залата на ОДМВР-Смолян ще се проведе празнична пресконференция по случай Професионалния празник на служителите на Министерството на вътрешните работи  - 5-ти юли.\r\n***\r\nОт 17.30 часа в РДТ „Николай Хайтов“ ще бъдат представени постановките „Крушата Рагаца”  и „Филмирана провинция”.\r\n*** \r\nОт 11.00 часа в залата на ДНА ще се проведе тържествено събрание на служителите в ОДМВР-Сливен.  \r\n***\r\nВ 09.30 часа с тържествена церемония с издигане на знамената на Република България и на Европейския съюз пред централния вход на сградата на ОДМВР-Търговище ще бъде открита Спартакиада по различни видове спорт за празника на служителите на Областната дирекция.\r\n***\r\nОт 11.00 часа на басейн „Аква свят“ ще се проведе кампания „Ваканция без риск“.", "date": "2017.07.03", "title": "Предстоящи събития в страната за 4 юли (Агенция „Фокус“)"}
{"url": "http://www.focus-news.net/news/2017/07/03/2411602/ana-barnabich-sarbiya-nyama-da-iska-novi-dogovori-s-mvf.html", "text": "Сръбският министър-председател Ана Бърнабич заяви, че страната се е съсредоточила върху  приключването на програмата на МВФ още тази година и ще оцени последствията върху икономическия ръст преди да поиска нов договор, предаде сръбското радио В-92.\r\nНа журналистически въпрос дали Сърбия ще поднови тригодишното предпазно споразумение, „по време на което МВФ са препоръчали мерки включващи намаляването на публичните разходи и продажбата и закриването на държавни компании, които не носят печалби“, тя отговори, че това е възможно. \r\nБърнабич заяви, че иска да ускори икономическия ръст до четири процента в близките две години от настоящите три и че в момента обмисля дали ползите от ново споразумение с МВФ са повече от строгия  надзор на заемодателите, базирани във Вашингтон . \r\n„Със сигурност е добре да имаш някой, който да дава темпо, да посочва скоростта на реформите, с който да се обсъдят приоритетите. Но понякога МВФ е по-строг от необходимото и в това отношение е възможно новото споразумение да забави ръста“, добави тя.   Виктор Турмаков", "date": "2017.07.03", "title": "Ана Бърнабич: Сърбия няма да иска нови договори с МВФ"}
{"url": "http://www.focus-news.net/news/2017/07/03/2411609/veliko-tarnovo-za-shesta-poredna-godina-v-selo-nikyup-shte-se-sastoi-praznik-na-dinyata.html", "text": "За шеста поредна година във великотърновското село Никюп организират Празник на динята. Това съобщи за Радио „Фокус“ – Велико Търново Йорданка Атанасова, кмет селото. На 5 август, от 18.30 часа, Никюп ще се превърне в столица на динята. И тази година организаторите плануват различни забавления с диня – състезания по надяждане, търкаляне на дини, боулинг с дини, карвинг, бодиарт и богата културна програма. Празникът ще бъде открит от най-малките таланти на музикална школа „Елита“ с ръководител Петя Василева. В програмата ще участват танцьорите по спортни танци от клуб „Ксани денс“ с ръководител Николинка Колева. Едночасова програма ще представят и две фолклорни формации от град Сухиндол. Танцов клуб „Ресенски япраг“ от село Ресен и тази година ще бъде гост на село Никюп. Най-малките участници в програмата са от танцов клуб „Сини вир“ – село Шемшево“ с ръководител Петя Петрова. От местната земеделска кооперация „Плодородие 95“ ще осигурят 5 тона дини за празника. Йорданка Атанасова посочи, че кметството е разпратило около 250 покани, но все още официалните лица  не са потвърдили присъствие.\r\nНадежда КРЪСТЕВА", "date": "2017.07.03", "title": "Велико Търново: За шеста поредна година в село Никюп ще се състои Празник на динята"}
{"url": "http://www.focus-news.net/news/2017/07/03/2411611/tinka-belegova-rim-stoyu-shishkov-smolyan-s-obrazovatelen-model-taynite-na-prirodata-zapochna-lyatnata-shkola-vakantsiya-v-muzeya.html", "text": "С образователен модел „Тайните на природата“ стартира 10-дневна лятна школа за деца в историческия музей в Смолян, включиха се 24 деца от 5 до 11 години. Това каза за Радио „Фокус” – Смолян уредникът в РИМ „Стою Шишков” – Смолян Тинка Белегова. По думите ѝ участват деца от Смолян, София и дори от Германия. „Влагайки своя усет, въображение и невероятни умения, децата изработиха животни от пластелин, от хартия, притвориха природата в рисунки, а след това се забавляваха като редяха пъзели и опознаваха тайните на шишарката, а това е един от образователните модули към нашата временна изложба: „Горски приказки разказват Родопите“. Уредникът посочи, че това е първият образователен модул, а предстоят още четири. Чрез различните образователни модули децата откриват нови възможности за образование и за развлечение. Създават се условия за творческа комуникация между деца от различна възраст, предпочитания и интереси. Заниманията се провеждат в експозиционни зали на музея – в автентична среда, сред музейните експонати, в рамките на отвореното за останалите посетители музейно пространство. Интересът към школата се засилва с всяка изминала година. Белегова поясни, че като партньор в инициативата отново е привлечен ЕИЦ „Европа Директно“ – Смолян. Целта е да се осмисли съвременната култура на Смолян като европейски град, културата и природата на Родопите в контекста на общоевропейските политики за природно и културно наследство. Тази година в продължение на две седмици децата ще усвояват полезни знания и умения под формата на забавления, като всеки ден от седмицата традиционно е посветен на различна тема. С първата тема „Тайните на природата” се цели децата да се запознаят с богатия животински и растителен свят в Родопите чрез занимателни игри, рисуване, пана и други дейности, като темата е предвидена за понеделниците – на 3 и на 10 юли. За вторниците – 5 и 12 юли е предвидена темата: „Поминъци и занаяти”, където децата ще се запознават с разкази за древни поминъци и занаяти в Родопите, ще правят мънистени накити и ще се учат да плетат на две куки. За всяка сряда от 5 до 12 юли е предвидена темата: „Траките в Родопите”. Децата ще се запознаят с бита и културата на тракийските племена, обитавали Средните Родопи и ще изработват от глина и пластилин антични образци. В четвъртъците – 6 и 13 юли, ще се представя темата „Кукерски карнавални игри”. Ще им се разкаже за кукерските карнавални игри в Родопите, за да стимулират творческия потенциал и креативността на децата в изработване на кукерски карнавални маски. „Да опознаем Европейския съюз” е темата, която ще им бъде представена в петъците – на 7 и на 14 юли. Децата ще се запознаят с истории за Европейския съюз, след което чрез изкуството „плъстене” ще изработват символи на държави, членки на Европейския съюз. Белегова каза още, че закриването на лятната школа ще бъде на 14 юли от 11.30 часа, а заниманията ще се провеждат всеки работен ден от седмицата от 9.30 до 12.30 часа. Таксата за полудневното занимание е 2.00 лв. на дете.\r\nДаниела БОЙКОВА", "date": "2017.07.03", "title": "Тинка Белегова, РИМ „Стою Шишков” – Смолян: С образователен модел „Тайните на природата“ започна лятната школа „Ваканция в музея“"}
{"url": "http://www.focus-news.net/news/2017/07/03/2411608/dimitar-brachkov-kmet-na-petrich-natsionalen-pametnik-muzey-samuilova-krepost-i-vanga-sa-emblematichni-za-obshtinata.html", "text": "Национален паметник-музей „Самуилова крепост“ и Ванга са емблематични за Община Петрич имена и дестинации. Това каза в пилотното издание на предаването „Петрич – древен и вековечен“ по Радио „Фокус“ - Пирин Димитър Бръчков, кмет на Община Петрич. Той отбеляза, че усилията на Общината са насочени освен към утвърждаване на разработените през годините имена и към нови обекти. „Няма да се уморя да казвам, че античният полис „Хераклея Синтика“ е с огромен потенциал за развитие по ред причини и продължаваме да работим в тази посока с доц. д-р Людмил Вагалински. На този етап имаме разкрита значителна част от този древен град – първи стъпки към форума на града, гражданската базилика, занаятчийските работилници и т.н. Има огромен туристически интерес към културно-историческите забележителности на нашата община“, заяви Бръчков. Кметът допълни, че са подписвали и меморандуми за сътрудничество и с Община Струмица, Македония, а работят успешно и със Серес, Гърция. По думите му това географско положение много им помага да се утвърдят, не само като национална, но и като европейска туристическа дестинация. Той посочи, че приемат много туристи, както от европейските държави, така и от много по-далеч и смятат да инвестират в тази посока, тъй като това е бъдещето.\r\nНатали СТЕФАНОВА", "date": "2017.07.03", "title": "Димитър Бръчков, кмет на Петрич: Национален паметник-музей „Самуилова крепост“ и Ванга са емблематични за общината"}
{"url": "http://www.focus-news.net/news/2017/07/03/2411613/iliyana-popova-zam-kmet-na-petrich-naposledak-zapochvame-da-se-vrashtame-kam-nasheto-slavno-istorichesko-minalo.html", "text": "Напоследък започваме да се връщаме към нашето славно историческо минало. Това каза в пилотното издание на предаването „Петрич – древен и вековечен“ по Радио „Фокус“ - Пирин Илияна Попова, зам.-кмет на Община Петрич. „Имахме едно безвремие няколко поколения, които тръгвайки по света и в Европа, опитвайки се да оцелеят чисто на физическо ниво, нещо за което ние не можем да ги обвиняваме, но като че ли бяхме позабравили каква история, какви герои и колко кръв е пролята за свободата на България, една свобода, която ние приемаме като даденост“, коментира тя. Илияна Попова допълни, че чистият патриотизъм на полковник Дрангов трудно се среща днес по нашите земи и  географски ширини. Според нея  всички са длъжници на младото поколение, защото този патриотизъм се възпитава първо вътре в семейството и защото любовта към България и към Родината първо започва от родното огнище и дома. „Има още какво да научим от младите хора днес, има още на какво да научим себе си, защото това, което ни прави истински хора и ни отличава от всички останали, всъщност е нашата национална идентичност, и заветите на Дрангов трябва да говорят на всеки един от нас. Този генетичен код тече в нашите вени. Просто трябва да си го припомним, за да може отново да стигнем до онзи момент, в който най-голямата гордост на войниците са думите изписани по вековните дървета на планина Беласица – „Аз служих при Дрангов“, каза още заместник-кметът на Община Петрич.\r\nНатали СТЕФАНОВА", "date": "2017.07.03", "title": "Илияна Попова, зам.-кмет на Петрич: Напоследък започваме да се връщаме към нашето славно историческо минало"}
{"url": "http://www.focus-news.net/news/2017/07/03/2411616/elena-gladicheva-logoped-za-detsata-e-mnogo-vazhna-rechta-koyato-slushat-ot-zaobikalyashtite-gi-hora.html", "text": "Общуването между родители и деца е много важно и то би трябвало да започва още в пренаталното развитие, когато детето е в утробата на майката. Това каза за Радио „Фокус” – Пазарджик Елена Гладичева, логопед и учител в детска градина „Приказно вълшебство”, град Септември. „Още преди да се роди едно дете трябва да слуша реч от страна на майката и таткото, но не агресивна, а спокойна и приятна - да се избягват конфликти и скандали. Когато детенцето се роди, във всеки един момент и при всяка дейност, също трябва да му се говори. Тази реч, която детето слуша от мама, от татко и от заобикалящите го около него, е много важна. Защото съм наблюдавала случаи на дечица, чиито родителите са били в чужбина, когато майката е била бременна, и проговарят много трудно, идвайки си в България”, коментира Гладичева. Според нея гледането на филмчета и слушането на реч на английски език от страна на децата е положително, но само дотолкова, доколкото впоследствие може да помогне за по-лесното научаване на езика. „Хубаво е детето да слуша английска реч, но да си слуша и българската. Нещата трябва да вървят паралелно, защото когато е само в едната посока, става много трудно. В такива случаи детето проговаря по-трудно и започва да говори английски, като го прави осъзнато, дори с тяхното произношение”, коментира експертът.\r\nТеодора ДИМИТРОВА", "date": "2017.07.03", "title": "Елена Гладичева, логопед: За децата е много важна речта, която слушат от заобикалящите ги хора"}
{"url": "http://www.focus-news.net/news/2017/07/03/2411586/alsat-m-makedoniya-nakazatelniyat-sad-vse-oshte-nyama-reshenie-po-deloto-titanik.html", "text": "Наказателният съд на Македония все още не е взел решение за задържане по делото „Титаник“. Съдът остава да съобщи дали ще има задържане на бившия министър-председател Никола Груевски и на неговите министри  Миле Янакиевски, както и на бившите генерални секретари на правителството Мартин Протогеров и Кирил Божиновски. Всички са обвинени за купуване на гласове и за нарушения в изборното право, предаде „Алсат-М“.\r\nЛюпчо Швърговски - адвокат на Сашо Миялков ще обжалва решението неговият клиент да остане без паспорт. \"Следва процедура по обжалване на решението за мярката, която му е определена\"- заяви той.\r\nОсвен на Сашо Миялков съдът не наложи задържане на нито един обвиняем в \"Титаник\" за изборни нарушения. Арести няма нито за членовете  на ДСИ Еюп Алим и Исмет Гури, както и за председателя на ДПА Мендух Тачи и за члена в държавната избирателна комисия от неговата партия Бедредеин Ибрахими. Виктор Турмаков", "date": "2017.07.03", "title": "„Алсат-М“ (Македония): Наказателният съд все още няма решение по делото „Титаник“"}
{"url": "http://www.focus-news.net/news/2017/07/03/2411605/plovdiv-sreshta-s-lideri-na-romskata-obshtnost-se-sastoya-v-grada-po-initsiativa-na-oblastniya-upravitel-zdravko-dimitrov.html", "text": "Среща между представители на ОДМВР - Пловдив и лидери на ромската общност в региона се състоя в Пловдив по инициатива на областния управител Здравко Димитров, предаде репортер на Радио „Фокус” - Пловдив. На срещата присъстваха и районният мюфтия, и председателят на мюсюлманското настоятелство в Пловдив. Срещата бе провокирана от непрекъснато нарастващото напрежение и продължаващите вече близо седмица протести в Асеновград, след сбиване между хора от ромската махала и гребците от клуба по кану-каяк „Асеновец“.\r\nНа срещата бяха коментирани мерките, които и двете страни трябва да вземат, за да не се допусне нагнетяване на напрежението. Органите на реда призоваха всички страни в конфликта да осъзнаят своята отговорност и да не допускат да се създава хаос и паника сред населението както на ромските квартали в Асеновград и Пловдив, така и след останалите. „Никой не иска война, защото тук мирно живеем от векове и Пловдив винаги е бил пример за етническа толерантност“, заяви на срещата Здравко Димитров. Той призова да не се създават предпоставки за ескалиране на напрежението и допускане на конфликти, от които няма да има положителен изход. Той благодари на службите, които до момента успяват да потушават напрежението, защото протестът е символ на демокрация, но не трябва да се допуска той да се превърне в начин за разпалване на етническо напрежение. „Пловдив е един прекрасен букет от етноси и ние не трябва да допуснем да се разпалва езикът на омразата. Нека да си имаме доверие и да не даваме възможност на някои хора и политически сили да се вклинят между нас, да яхнат вълната и изкуствено да разпалват напрежението. Нека да бъдем мъдри и да запазим добрия тон“, каза областният управител и призова медиите и хората, които пишат в социалните мрежи за повече отговорност и дипломатичност”, каза още областният управител. Той се обърна и към гражданите да не се поддават на провокации и гарантира, че етническият мир в Пловдив и региона не е застрашен.\r\nЦветана ТОНЧЕВА", "date": "2017.07.03", "title": "Пловдив: Среща с лидери на ромската общност се състоя в града по инициатива на областния управител Здравко Димитров"}
{"url": "http://www.focus-news.net/news/2017/07/03/2411619/makedoniya-haosat-v-transporta-mrasnite-plazhove-i-loshite-patishta-spirat-razvitieto-na-makedonskiya-turizam.html", "text": "\"Хаосът в транспорта, мръсните плажове и лошите пътища спират развитието на македонския туризъм\", пише македонският вестник \"Вечер\", в коментар за срещата на министъра на икономиката Крешник Бектеши с представители на туристическия сектор, проведена в Струга. \r\nСпоред изданието по време на срещата е било обсъдено създаването на редовна езерна линия между Охрид и Струга и са набелязани мерки за подобряване хигиената на плажовете.\r\n\"Вечер\" цитира председателя на сдружението на хотелиерите и ресторантьорите Кръсте Блажески, според който хаосът и липсата на регламент в работата на таксиметровите автомобили допълнително пречи на развитието на македонския туризъм.\r\nЕлектронното издание \"Плюс Инфо\" озаглавява коментара си за същата срещата: \"Далеко е слънцето за македонския туризъм\" и припомня, че проблем на македонската туристическа индустрия, която се изгражда на природните дадености на Охридското езеро, са депата за боклук на градовете Охрид и Струга, както и агресивното предлагане на екскурзии, от което все по-често се оплакват чуждите туристи.", "date": "2017.07.03", "title": "Македония: Хаосът в транспорта, мръсните плажове и лошите пътища спират развитието на македонския туризъм"}
{"url": "http://www.focus-news.net/news/2017/07/03/2411598/asharq-al-awsat-prezidentat-na-egipet-prizova-kam-tvardi-pozitsii-sreshtu-stranite-sponsorirashti-terorizma.html", "text": "Президентът на Египет Абдел Фатах ас Сиси призова международната общност да заеме твърди позиции срещу страните, които спонсорират терористични групи, екипират ги с оръжие и жива сила и им дават политическа и медийна подкрепа, пише Asharq Al-Awsat.\r\nПрезидентът на Египет отправи тези думи по време на среща с американски конгресмени. По време на срещата са засегнати най-скорошните събития в региона, както и начините да се разреши кризата в Либия и Сирия. \r\nПрезидентът е посочил визията на Египет, която подчертава важността да се поддържа суверенитета и единството на засегнатите от кризи държави, за да може да бъде подкрепяна регионалната стабилност.  Виктор Турмаков", "date": "2017.07.03", "title": "Asharq Al-Awsat: Президентът на Египет призова към твърди позиции срещу страните, спонсориращи тероризма"}
{"url": "http://www.focus-news.net/news/2017/07/03/2411615/poroen-dazhd-vali-v-sofiya.html", "text": "Пороен дъжд вали в София, предаде репортер на Агенция \"Фокус\". Някои от улиците в столицата са наводнени, поради невъзможност на отводнителните шахти да поемат количеството вода.\r\n\"Фокус\" призова водачите да шофират внимателно, съобразено с метеорологичната обстановка.", "date": "2017.07.03", "title": "Пороен дъжд вали в София"}
{"url": "http://www.focus-news.net/news/2017/07/03/2411620/nimh-utre-predi-obyad-na-mesta-v-iztochna-balgariya-shte-ima-prevalyavaniya-nad-ostanalata-chast-ot-stranata-oblachnostta-shte-se-razkasva-i-namalyava.html", "text": "През нощта в Централна и Източна България ще продължи да се развива мощна купесто-дъждовна облачност. Ще има интензивни валежи, гръмотевични бури и градушки. В Западна България валежите ще отслабват и до сутринта ще спрат. Това съобщи за Агенция „Фокус” дежурният синоптик Красимир Стоев от Националния институт по метеорология и хидрология (НИМХ) при Българската академия на науките (БАН). \r\nУтре преди обяд все още на места в Източна България ще има превалявания, но вече по-слаби и в процес на спиране. Над останалата част от страната облачността ще се разкъсва и намалява, в следобедните часове до предимно слънчево време. В източната половина от страната ще духа умерен и временно силен север-северозападен вятър. Максимални температури - между 21° и 26°. Атмосферното налягане е по-ниско от средното за месеца – ще започне да се повишава.  \r\nПо Черноморието преди обяд ще е предимно облачно с валежи, в отделни райони с гръмотевици. Около и след обяд валежите ще спрат и облачността ще се разкъса и ще намалее. Ще е ветровито с умерен и силен север-северозападен вятър. Максимални температури на въздуха: 23° и 25°. Температурата на морската вода е 25-28°, на север от н. Калиакра – 16-18°. Вълнението на морето ще бъде 3-4 бала.  \r\nНад планините преди обяд облачността ще е значителна и все още на места в масивите от Централна и Източна България ще има превалявания. След обяд валежите ще спрат и облачността ще се разкъса и намалее. Ще духа силен северен вятър. Максимална температура на височина 1200 метра - около 15°, на 2000 метра – около 9°.\r\nПрез следващите дни времето ще е предимно слънчево, с развитие на купеста облачност след обяд, но вероятността за валежи е малка. Още в сряда вятърът и в Източна България ще отслабне. Бавно ще се затопля и в петък максималните температури ще са между 29° и 34°.", "date": "2017.07.03", "title": "НИМХ: Утре преди обяд на места в Източна България ще има превалявания, над останалата част от страната облачността ще се разкъсва и намалява"}
{"url": "http://www.focus-news.net/news/2017/07/03/2411610/mrt-makedoniya-sled-zemetresenieto-v-ohrid-mestnite-zhiteli-i-turistite-sa-pritesneni-prichineni-sa-neznachitelni-shteti.html", "text": "Земетресение с магнитуд 5 по Рихтер бе регистрирано край Охрид. Хиляди граждани и туристи прекараха деня по улиците, на градския кей или в своите дворове, страхувайки се, че градът отново ще бъде засегнат от силно земетресение. През последните две седмици в Охридския регион има регистрирани над 800 труса, предаде македонската медия \"МРТ\".\r\nЗеметресение с магнитуд около 5 по скалата на  Рихтер разтърси Охрид в около 13:20. Епицентърът е на около 5 км от селото Косел, на дълбочина от 10 км.\r\nОсвен че предизвика голямо безпокойство у гражданите и туристите, които напуснаха домовете си, хотелските обекти и работните места си, силното земетресение предизвика щети на много обекти. Повредени са фасади, напукани са тавани. Има и паднали комини.\r\nВъв вътрешността на домовете има паднали бойлери, телевизори и други елементи, докато в магазините стоката от рафтовете се намери на етажа. В голяма част от гражданите все още ги е страх да влязат в домовете си.\r\nСилно земетресение имаше и снощи в 3 часа и 54 минути с магнитуд от 3,7 по скалата на Рихтер, чийто епицентър е бил на 6 км източно от Охрид, на дълбочина от 6 км.\r\nЗемята в Охридско се тресе от 18 юни, а до днес се наблюдава серия от над 800 земетресения. Жителите на града и крайградските зони отдавна очакват експерти да излязат с издържаха анализ, който ще обясни на какво се дължи големият брой вторични трусове, които денонощно ги безпокоят. Виктор Турмаков", "date": "2017.07.03", "title": "\"МРТ\" (Македония) След земетресението в Охрид местните жители и туристите са притеснени, причинени са незначителни щети"}
{"url": "http://www.focus-news.net/news/2017/07/03/2411614/makfaks-makedoniyaseizmolozite-shte-provedat-preskonferentsiya-sled-zemetresenieto-v-ohrid.html", "text": "Екип на Института за по сеизмология на Македония ще извършват оглед на място и ще излязат с препоръки след силното земетресение, който днес обхвана Охридския регион, и е било усетено в няколко града в страната, предаде македонската медия \"Макфакс\".\r\n\"Във всеки момент се очаква на пресконференция да излязат представители на Института по сеизмология и да дадат експертни наблюдения за серията земетресения в Охридския регион. Веднага след провеждането на пресконференцията, членове на института да се отправят към Охрид, където на място ще направят подробен поглед и анализ на състоянието. Ще последват по-нататъшни съобщения и препоръки \", заяви кметът на Охрид Никола Бакрачески.„ Виктор Турмаков", "date": "2017.07.03", "title": "\"Макфакс\" (Македония):Сеизмолозите ще проведат пресконференция след земетресението в Охрид"}
{"url": "http://www.focus-news.net/news/2017/07/03/2411622/ministar-nikolina-angelkova-grupiraneto-na-morskite-plazhove-shte-ulesni-i-potrebitelite-i-biznesa.html", "text": "С промените в Закона за устройството на Черноморското крайбрежие (ЗУЧК) планираме да се извърши групиране на морските плажове по функционалност и характеристики, които влияят върху възможните начини на ползването им. Това заяви министърът на туризма Николина Ангелкова по време на общественото обсъждане на промените на нормативния акт, в което участваха представители на бранша, учебни заведения в сферата на туризма, неправителствени организации и др., съобщиха от пресцентъра на Министерство на туризма. \r\nС измененията в ЗУЧК се въвежда изискване размерът на концесионното плащане, цените на плажните принадлежности и на предоставяните услуги да бъдат обвързани с индивидуалните характеристика на съответния морски плаж в зависимост от групата, в която попада, стана ясно от думите на министъра.\r\nНиколина Ангелкова поясни, че ще се дефинират четири основни групи морски плажове, като за първите три от тях се предлага и създаването на подгрупи. Обособяването ще се осъществява на база минимален набор от обективни критерии, отразяващи географското разположение на плажа, степента на урбанизация на прилежащите му територии, природно-климатичните и екологичните му характеристики, близостта до туристически дестинации, посещаемост и др. Добавен е и показател дали плажът е естествен или изкуствен.\r\nМинистърът припомни, че обсъжданията на промените в ЗУЧК стартираха още миналата година и от тях зависи консенсусът за непосредствено управлението на морските плажове, както и приносът на летния туризъм в националния туристически продукти. \"Вярваме, че с предложените нововъведения ще създадат по-добри и благоприятни условия не само за посетителите на морските ни плажове, но и за бизнеса. Така за всяка ивица ще има характерна (собствена) тежест в методиката за определяне на минималното концесионно възнаграждение. Също така трябва да се вземат предвид и разходите, които се правят за поддържането ѝ\", каза Ангелкова. По думите ѝ с промените се създава максимален баланс между удовлетворяване на изискванията и нуждите на потребителите и предоставянето на различните видове туристически услуги, а също се повишава и конкурентоспособност на българския туризъм. Добавени са дейности по опазване и предпазване на морския плаж като част от разходите, за които общините могат да разходват постъпленията от наеми на морски плажове. Добавено е изискване част от тези дейности да се съгласуват с министъра на туризма. \r\n\"Със законопроекта е предложена и преработка на административно-наказателните норми с цел да бъде определена компетентността на съответните органи при установяване на нарушения и налагане на санкции\", обобщи министър Ангелкова.", "date": "2017.07.03", "title": "Министър Николина Ангелкова: Групирането на морските плажове ще улесни и потребителите, и бизнеса"}
{"url": "http://www.focus-news.net/news/2017/07/03/2411612/21-tv-makedoniya-ohridchani-sa-obezpokoeni-ot-zemetresenieto-saobshtavat-za-shteti.html", "text": "Земетресението с магнитуд 5 по скалата на Рихтер, което днес следобед в 13:18 часа разтърси Охридския регион обезпокои охридчани и туристите в града, които излязоха пред домовете и сградите, предаде македонската медия \"21 ТВ\" .\r\nВ някои обекти са наблюдавани малки повреди и напуквания, а жителите на Охрид и околностите се оплакват от миризмата на сяра. Виктор Турмаков", "date": "2017.07.03", "title": "\"21 ТВ\" (Македония) :Охридчани са обезпокоени от земетресението, съобщават за щети"}
{"url": "http://www.focus-news.net/news/2017/07/03/2411617/prof-mihail-garevski-direktor-na-makedonskiya-seizmologichen-institut-ne-ochakvam-po-silno-zemetresenie-ot-5-po-rihter-v-ohrid.html", "text": "Професор Михаил Гаревски, директор на Македонския сеизмологичен институт заяви  в интервю за македонската медия \"Макфакс\", че не очаква по-силно земетресение от пет по скалата на Рихтер в Охрид, но и че земетресенията не могат да се прогнозират.\r\nТой подчерта, че трябва да минат няколко години, за да се случи силно земетресение с магнитуд от над 6 градуса, каквото е застигнало града през VI век в Охрид. Интервюто с професор Гаревски е взето  направил един час преди да се регистрира силното земетресение в Охридския регион от 5,2 по Рихер.\r\n\"В момента определено са активирани разседите от македонска страна в Охридския регион, от Косел до Свети Наум. Наистина би било безотговорно да прогнозирам дали ще има по-голям трус защото земетресенията  не се предвиждат \", заяви експертът. Той обясни, че е лошо, че не е имало първични трусове, а земетресенията са много близки във времето. \"Въпреки това е изхабена част  от енергията около този разсед и  самото напрежение е преразпределя\", посочи проф. Гаревски.\r\n\"За магнитуд 6 и половина, обаче, не енергията не е изхабена, но честно казано не очаквам, че би могло да има по-голямо земетресение\", заяви професорът и добави, че това не трябва да се свързва с вулкана в Косел.\r\n\"Аз не съм вулканолог, но все пак, като специалист по сеизмично инженерство трябва да кажа, че в Македония няма живи вулкани и не знам защо казват, че вулкана в Косел е единственият жив вулкан на Балканите. Може би е бил преди 100 милиона години. Появата на сяра е типично геотермална поява, поради активирането на този разсед, който отива под Охриското езеро \", обясни Гаревски.\r\nПрофесорът добави , че преди две години е имало големи сътресения от другата страна на Охридското езеро в Албания, с по-голяма величина, дори с 5.9. Също така, миналата година в Косел е имало земетресение с магнитуд 4.2. Виктор Турмаков", "date": "2017.07.03", "title": "Проф. Михаил Гаревски, директор на Македонския сеизмологичен институт: Не очаквам по-силно земетресение от 5 по Рихтер в Охрид"}
{"url": "http://www.focus-news.net/news/2017/07/03/2411624/veliko-tarnovo-zapochva-feysbuk-igra-s-vaprosi-za-spektaklite-ot-vtoriya-leten-sezon-na-balgarskite-teatri-stsena-na-vekovete.html", "text": "Стартира фейсбук игра с въпроси за спектаклите от Втория летен сезон на българските театри „Сцена на вековете“. Това съобщи Нелина Църова, директор Дирекция „Култура, туризъм и международни дейности към община Велико Търново, предаде репортер на Радио „Фокус“ – Велико Търново. Играта се казва „Отговори, сподели, спечели“. „Преди всеки спектаклите се пуска игра с въпроси за самия спектакъл. Условието е, когато се прочете, да се сподели публикацията и да се отговори на въпросите. Избрани с жребий ще спечелят два билета за съответния спектакъл. По този начин се надяваме, че ще накараме хората да се поинтересуват малко повече, да дойдат по-подготвени и по-заинтригувани“, посочи Нелина Църова. Играта вече е започнала с въпрос за първото представление на „Сцена на вековете“ – „Кармина Бурана“. Църова допълни, че след всеки спектакъл, като подарък от Община Велико Търново, ще бъде излъчван Аудио-визуалният спектакъл „Царевград Търнов – звук и светлина“. По думите ѝ данните от предходните години показват, че 1/3 от зрителите идват във Велико Търново специално заради „Сцена на вековете“. Това са както хора от чужбина, предимно от Румъния и Македония, така и от всички краища на страната. В останалите 2/3 от посетители влизат и чужденците, които живеят в региона. Църова подчерта, че те първи закупуват билети за всички спектакли. „Сцена на вековете“ е една марка, която се е наложила през годините, един добър бранд, който се привлича публиката. Това е предизвикателството и за колегите от оперните театри – да дойдат с най-доброто от своята продукция“, посочи Нелина Църова. Тази година в афиша на Втория летен сезон на българските театри са включени 10 заглавия. Държавна опера – Бургас ще се представи с спектакъла „Кармина Бурана“ и балета „Болеро“ на 8 юли, както и с операта „Норма“ на 19 август. Държавна опера – Стара Загора ще представи операта „Лучия ди Ламермур“ на 14 юли, с режисьор Огнян Драганов, сценограф Димо Костадинов, диригент Ивайло Кринчев. В главните роли влизат Беса Лугичи от Косово, Назар Тацишин от Украйна и солистите от Държавна опера – Стара Загора – Иван Кабамитов и Пламен Кумпиков. Следващото участие на старозагорската опера е на 26 август със спектакъла „Селска чест“ и балета „Делвата“. Сценограф е Салваторе Русо, а диригент Ивайло Кринчев. Театрално-музикален продуцентски център – Варна ще представи мюзикъла „Котките“ и операта „Манон Леско“ на 21 юли и на 11 август. За първи път в програмата се включва и Музикално – драматичен театър „Константин Кисимов“ – Велико Търново. Те ще представят оперетата „Цигански Барон“ от Йохан Щраус на 28 юли. „Диригент е Игор Богданов – главен диригент на МДТ „Константин Кисимов“, режисьор е Юлия Маринова, хореограф е Катя Богданова, а художник Лидия Къркеланова. В спектакъла участват както гости, така и солисти на великотърновския театър. Декорите и сюжетът пренасят публиката в края на XVIII – началото на XIX век. Зрителите ща наблюдават автентичен унгарско-цигански фолклор. В спектакъла участват оркестърът, хорът и балетът на театъра, както и танцьорите от ансамбъл „Искра” при читалище „Искра”“, посочи директорът на великотърновския театър Васил Вълчев. Съвременен прочит на операта „Мария Десислава“ от Парашкев Хаджиев ще представи Държавна опера – Русе на 4 август. Държавна опера – Пловдив ще представи мюзикъла „Коса“ на 5 септември. „За да събере солистите Опера - Пловдив формира един специален кастинг, който рекламира основно по училищата и университетите, занимаващи се с музика и изкуства. Бяха избрана 8 солисти за ролите, които са много талантливи, и актьорски, и музикално. Сред тях и великотърновката Маги Джанаварова. Това е час и половина концерт-спектакъл. Хореографията е на Ани Пампулова. Свири оркестърът на Опера – Пловдив с диригент Константин Добройков. Режисьор е Георги Динев“, посочи Лиляна Бързева от отдел „Реклама и ПР“ в Държавна опера – Пловдив.\r\nНелина Църова посочи, че за откриването са поканени министрите на културата и на туризма. От двете министерства са потвърдили, че ще присъства техен представител. Вторият летен сезон „Сцена на вековете“ беше представен изложението „Ваканция и Спа ЕКСПО“ през месец февруари в София. Той беше представен и на изложението „Културен туризъм Велико Търново 2017“.\r\nНадежда КРЪСТЕВА", "date": "2017.07.03", "title": "Велико Търново: Започва фейсбук игра с въпроси за спектаклите от Втория летен сезон на българските театри „Сцена на вековете“"}
{"url": "http://www.focus-news.net/news/2017/07/03/2411626/blagoevgrad-prodalzhavat-letnite-teatralni-praznitsi-na-publikata-s-lyubov-v-bansko.html", "text": "Продължават летните театрални празници „На публиката с любов“ в Банско. Това каза за Радио „Фокус“ - Пирин Райна Чучулайна, главен експерт „Връзки с обществеността“ към Община Банско. Тя посочи, че днес на сцена ще излезе комедията „Забранено за смях” на Държавен Драматичен Театър – Търговище, като в спектакъла зрителите ще се натъкнат на неимоверните актьорски превъплъщения на Любомир Фърков, Даниела Горанова и Теменуга Первазова. По думите й на 4 юли Държавен куклен театър - Варна ще представи детския спектакъл „Пепеляшка“ по Шарл Перо. Чучулайна добави още, че на 5 юли театър „Искри и сезони“ - София ще представи „Женско царство“, а на 7 юли театралните празници ще завършат с постановката „Малко комедия“. Тя заяви, че летните театрални празници се провеждат за 13-та поредна година и вече са един наложен формат, който е любим и на туристите и на местните.\r\nНатали СТЕФАНОВА", "date": "2017.07.03", "title": "Благоевград: Продължават летните театрални празници „На публиката с любов“ в Банско"}
{"url": "http://www.focus-news.net/news/2017/07/03/2411625/mvr-sluzhitelite-na-gd-pbzn-sa-reagirali-na-437-signala-za-proizshestviya-vav-vrazka-s-meteorologichnata-obstanovka-v-stranata.html", "text": "От началото на деня до 18.00 часа служителите на ГД “Пожарна безопасност и защита на населението” са реагирали на 437 сигнала за произшествия, от които 64 пожара и 366 спасителни дейности. Това съобщиха от пресцентъра на МВР. Данните са към 18.00 часа. Към момента силите и средствата на звената за ПБЗН участват в локализирането и ликвидирането на 39 произшествия. \r\nКъм 17.00 часа на Националния телефон 112 за територията на община Самоков са получени общо 91 сигнала за произшествия. На място работят освен служители на местната пожарна служба и екипи от столицата и Боровец. Няма пострадали граждани. Сигналите са за наводнени приземни етажи на жилищни и обществени сгради и залети пътни участъци. Създадена е организация за следене на нивото на язовир \"Бели Искър\", няма опасност от преливане. \r\nОт 8.00 до 17.50 часа в РДПБЗН - Плевен са постъпили 123 сигнала от тел.112. Служителите на пожарната служба са реагирали на 47 сигнала за произшествия.", "date": "2017.07.03", "title": "МВР: Служителите на ГД ПБЗН са реагирали на 437 сигнала за произшествия във връзка с метеорологичната обстановка в страната"}
{"url": "http://www.focus-news.net/news/2017/07/03/2411627/mvnr-na-rusiya-zapadat-se-opitva-da-predstavi-balkanite-za-sfera-na-svoite-izklyuchitelni-interesi.html", "text": "Според текст, публикуван на страницата в интернет на руското външно министерство,  руският заместник-министър на външните работи Алексей Мешков отбелязва опитите на Запада да представи Балканите като сфера на своите изключителни интереси, предаде ТАСС.\r\n„Що се отнася до подходите към ситуацията в региона от страна на външните играчи, то се принудени със съжаление да констатираме рецидиви на опитите Балканите да бъдат представите като сфера на изключителните интереси на Запада“, смята Мешков. „Пред страните от Югоизточна Европа е представен изкуствен избор: или по-нататъшно интеграционно сближение с ЕС, или взаимодействие с Русия“, сочи той.\r\n„В Москва подобно представяне на въпроса се смята за коренно погрешно“, подчерта заместник-министърът. „В това число и заради това, че редица държави подържат взаимноизгодни отношения и с ЕС, и с Русия. Има примери за конструктивно взаимодействие с нас и в редиците на членовете на ЕС“, обръща внимание Мешков. \r\n„В тази връзка подкрепяме забележимата в последно време активизация на отношенията между ЕС и Русия. Настроени сме да обсъдим със Съюза тези сюжети, по които нашите подходи се припокриват, включително и по регионалните конфликти, миграционната и антитерористичните теми“, подчерта той.  Виктор Турмаков", "date": "2017.07.03", "title": "МВнР на Русия: Западът се опитва да представи Балканите за сфера на своите изключителни интереси"}
{"url": "http://www.focus-news.net/news/2017/07/03/2411630/futbol-evartan-potvardi-che-priema-sandro-ramires-ot-malaga.html", "text": "Нападателят Сандро Рамирес, който през миналия сезон игра за Малага, преминава в Евъртън. Споразумението с 21-годишният испанец е за четири години. \r\nПрез изминалия сезон Рамирес проведе в състава на Малага 31 мача, отбелязвайки 16 гола. Виктор Турмаков", "date": "2017.07.03", "title": "Футбол: Евъртън потвърди, че приема Сандро Рамирес от Малага"}
{"url": "http://www.focus-news.net/news/2017/07/03/2411628/varna-nad-130-nezakonni-postroyki-sa-premahnati-v-kv-maksuda-prez-poslednite-godini.html", "text": "Над 130 незаконни постройки са премахнати в кв. „Максуда“ във Варна през последните години. Това съобщи за Радио „Фокус“ – Варна кметът на район „Младост“ Христо Христов. Той уточни, че т. нар. ромска махала „Максуда“ попада в обхвата на 15-ти и 16-ти микрорайон. Христо Христов подчерта, че една част от премахнатите къщи са били незаконно изградени върху частни или общински имоти. Друга част от премахнатите постройки са общински къщи, опасни за здравето, в които е имало самонастанили се цигани. В скоро време предстои да бъдат съборени още 25 незаконни постройки.\r\n„В момента имаме 25 влезли в сила заповеди. Очаквам Община Варна да избере фирма по събарянето, за да ги съборим. Имаме и над 200 преписки за други незаконни постройки, които се намират под училище „Иван Рилски“ и ул. “Капитан Райчо“, каза още районният кмет Христо Христов.\r\nМарияна ВАЛЕНТИНОВА", "date": "2017.07.03", "title": "Варна: Над 130 незаконни постройки са премахнати в кв. „Максуда“ през последните години"}
{"url": "http://www.focus-news.net/news/2017/07/03/2411631/kyustendil-16-savmestni-proverki-sa-izvarsheni-za-mesets-otnosno-gotovnostta-na-sobstvenitsite-na-gori-za-pozharoopasniya-sezon.html", "text": "16 съвместни проверки са извършени за месец относно готовността на собствениците на гори за пожароопасния сезон. Това каза пред Радио „Фокус” – Кюстендил инженер Здравчо Тодоров, директор на Регионална дирекция по горите – Кюстендил. Съвместните проверки са били между екипи на дирекцията и противопожарните служби от Кюстендил и Перник. „По предварително изготвен и съгласуван план се проверяват  всички собственици на гори с площ над 50 хектара, за готовността им за защита от пожари. Всички собственици респективно лица, на които горски територии с площ над 50 хектара са предоставени за управление изпълняват годишния си план за защита на горските територии от пожари и плана за действие при горски пожар”, каза Здравчо Тодоров.\r\nВенцеслав ИЛЧЕВ", "date": "2017.07.03", "title": "Кюстендил: 16 съвместни проверки са извършени за месец относно готовността на собствениците на гори за пожароопасния сезон"}
{"url": "http://www.focus-news.net/news/2017/07/03/2411632/sliven-1244-mln-dekara-obrabotvaemi-ploshti-zashtitavat-raketnite-ploshtadki-na-regionalnata-direktsiya-borba-s-gradushkite.html", "text": "1.244 млн. декара обработваеми площи защитават ракетните площадки на Регионалната дирекция „Борба с градушките“ – област Сливен, съобщи пред Радио „Фокус“ – Сливен експертът в Дирекцията Даниела Димитрова. Полигонът покрива напълно общините Сливен и Нова Загора и частично Стара Загора, Николаево, както и няколко ямболски села. Дирекцията разполага с деветнайсет ракетни площадки, на които  работят по трима души. На сливенския полигон е разположен един от трите радара в противоградовата система в страната. По думите на Михалев, той е и един от най-добрите в световен мащаб. Радарът дава информация за състоянието на атмосферата до 300 км в диаметър. Адресът на който в реално време може да се наблюдава развитието на облачността на територията на сливенска област е http://www.weathermod-bg.eu/wr/sts-bg.\r\nЛюдмила ЙОРГОВА", "date": "2017.07.03", "title": "Сливен: 1.244 млн. декара обработваеми площи защитават ракетните площадки на Регионалната дирекция „Борба с градушките“"}
{"url": "http://www.focus-news.net/news/2017/07/03/2411618/plyus-info-makedoniya-ohridchani-i-turisti-izlyazoha-pritesneni-na-ulitsata-zemetresenieto-e-useteno-i-v-skopie.html", "text": "Земетресението който бе регистрирано край Охрид, изкара жителите на града и туристите на улицата, предаде македонската медия \"Плюс Инфо\".\r\n\"Беше ужасно, клатеше много и изглежда, че е продължило дълго. Хората са уплашени, всички са излезли навън\", са първоначалните реакции на част от жителите.\r\nЗеметресението е регистрирано в 13:18, с магнитуд от 5,1 по скалата на Рихтер, а епицентърът е бил на 12 км от града и на дълбочина от 10 километра в близост до село Косел. Според сеизмолозите земетресението е усетено и в Скопие с магнитуд от 3,7.\r\nВ обществото и след социалните мрежи вече излезе и информация, че то е причинило и материални щети като напукване на стени. \r\nПрез последните две седмици в охридския район са регистрирани повече от 800 труса. Виктор Турмаков", "date": "2017.07.03", "title": "\"Плюс Инфо\" (Македония): Охридчани  и туристи излязоха притеснени на улицата, земетресението е усетено и в Скопие"}
{"url": "http://www.focus-news.net/news/2017/07/03/2411623/alsat-m-makedoniya-silno-zemetresenie-udari-ohrid-useteno-i-v-skopie.html", "text": "На 3 юли в  13:18 бе регистрирано земетресение край Охрид-. Тътен и силен удар усетиха всички граждани в региона. Епицентърът е бил на 10 км източно от Охрид в района на село Косел на по-малко от 10 км. дълбочина, което е и причината то да бъде усетено толкова силно. Граждани сигнализират за материални щети, но засега няма информация за евентуално пострадали хора. Много жители на града са излезли по улиците и не се връщат в домовете си, предаде македонската медия \"Алсат М\"\r\nСпоред информацията на медията е повредена детска градина, чиито стени и тавани са напукани. Паднали са комини и са повредени стените на някои къщи, а в много магазини в града има изпопадали от стелажите стоки. На някои места извън града очевидци съобщават за свлачища камъни от хълмовете. Има непотвърдена информация, че край село Косел, в близост до епицентъра се разпространява миризма на сяра. \r\nС по-малка интензивност, земетресението е усетено на цялата територия на Македония и в околните страни. В Скопие високите сгради са се разлюлели, за усетен трус свидетелстват и медиите в Тирана и Прищина. Виктор Турмаков", "date": "2017.07.03", "title": "\"Алсат М\" (Македония): Силно земетресение удари Охрид, усетено и в Скопие"}
{"url": "http://www.focus-news.net/news/2017/07/03/2411621/fokus-makedoniya-razrusheni-komini-propukani-tavani-i-povredeni-koli-sled-zemetresenieto-v-ohrid.html", "text": "Разрушени комини, пропукани тавани, повредени коли и паднала тераса е равносметката от днешното земетресение от 5 по скалата на Рихтер, разлюляло Охрид, предаде македонската медия \"Фокус\".\r\nНадица Въчкова от Центъра за управление на кризи заяви, че вече са получени уведомления за щети от Центъра за управление на кризи в Охрид.\r\n\"Имахме пет-шест сигнала за щети от граждани. Охридчани се оплакаха от разрушени комини, напукани тавани, повредени коли и паднали дървета. Това е засега броят и видът на декларираните щети \", заяви Въчкова. Виктор Турмаков", "date": "2017.07.03", "title": "\"Фокус\" (Македония): Разрушени комини, пропукани тавани и повредени коли след земетресението в Охрид"}
{"url": "http://www.focus-news.net/news/2017/07/03/2411636/smolyan-991-leva-v-podkrepa-na-atanaska-tarasheva-sa-sabrani-ot-blagotvoritelniya-kontsert-i-bazar-v-rodopskiya-dramatichen-teatar.html", "text": "Общо 991 лева в подкрепа на Атанаска Тарашева се събраха от благотворителния концерт и базар в Родопския драматичен театър, който се проведе на 1 юли и бе поредната, но не и последната инициатива в помощ на Насето. Това каза за Радио „Фокус“ – Смолян журналистката Величка Петкова от Инициативния комитет в помощ на 18-годишната Атанаска Тарашева от Девин, която се бори с жестоката болест Сарком на Юйнг. Концертът е открит от родопската певица Златина Узунова, на сцената се изявявали клуб „Хоро”, воден от Русанка, „100 каба гайди”, Клуб за спортни танци „Фен 85” и момичетата от ОДК, но освен местни, участие в благотворителната инициатива със свои хитови песни се включили Иван Дяков и Илка Александрова. Петкова каза още, че кметът на Смолян Николай Мелемов, както и общинският съветник от Фондация „КРОС” Кирил Хаджихристев от името на фондацията са проявили съпричастност и са закупили картини от изложбата, подредена във фоайето на театъра от местни художници, за да подпомогнат лечението на Атанаска. От Инициативния комитет ще искат разрешение от кмета на Рудозем Румен Пехливанов да участват с благотворителен базар и в Рудозем, когато ще бъде концертът на сръбската звезда Драган Коич – Кеба на 8 юли. Петкова каза също, че бащата на Атанаска е взел заем от 12 000 лева и със събрани от даренията средства Наска на 9 юли заминава на лечение във Франция.\r\nДаниела БОЙКОВА", "date": "2017.07.03", "title": "Смолян: 991 лева в подкрепа на Атанаска Тарашева са събрани от благотворителния концерт и базар в Родопския драматичен театър"}
{"url": "http://www.focus-news.net/news/2017/07/03/2411638/umbalsm-pirogov-1679-dushi-sa-potarsili-pomosht-prez-poslednite-3-dni.html", "text": "1679 души са потърсили помощ в Спешното отделение на УМБАЛСМ \"Пирогов\" от петък до днес. Това съобщиха от пресцентъра на здравното заведение. 255 души са останали за лечение. 90 неосигурени лица са били прегледани и изследвани в спешното за същия период. От неосигурените 18 остават в болницата.", "date": "2017.07.03", "title": "УМБАЛСМ \"Пирогов\": 1679 души са потърсили помощ през последните 3 дни"}
{"url": "http://www.focus-news.net/news/2017/07/03/2411635/plovdiv-okrazhniyat-sad-osadi-mazh-za-prichinyavane-na-smart-po-nepredpazlivost-pri-upravlenie-na-lek-avtomobil.html", "text": "Окръжен съд – Пловдив призна за виновен Асен Гюрганчев в това, че на 13 април 2017 г. в гр. Пловдив на бул. „Шести септември“ при управляване на моторно превозно средство – лек автомобил марка „Тойота“ модел „РАВ4“, е нарушил правилата за движение по пътищата, като е причинил по непредпазливост смъртта на Б. К., като деецът е избягал от местопроизшествието и деянието е извършено на пешеходна пътека, поради което го осъжда на лишаване от свобода за срок от две години и осем месеца при първоначален общ режим. Това съобщиха от пресцентъра на Апелативна прокуратура - Пловдив.\r\nНа основание чл. 343 г от НК Окръжен съд – Пловдив наложи на подсъдимия Асен Гюрганчев и наказанието „лишаване от право да управлява МПС“ за срок от 5 г. Делото бе разгледано по реда на съкратеното съдебно следствие – глава XXVII, чл. 371, т.2 от НПК, след като подсъдимият призна изцяло фактите, изложени в обстоятелствената част на обвинителния акт, като се съгласи да не се събират доказателства за тези факти.\r\nПрисъдата подлежи на обжалване и протест пред Апелативен съд – Пловдив в 15-дневен срок.", "date": "2017.07.03", "title": "Пловдив: Окръжният съд осъди мъж за причиняване на смърт по непредпазливост при управление на лек автомобил"}
{"url": "http://www.focus-news.net/news/2017/07/03/2411641/varna-za-poreden-sezon-prodalzhavat-razkopkite-na-krepostta-kastritsi.html", "text": "За пореден сезон продължават разкопките на крепостта „Кастрици” край Варна. Това каза за Радио „Фокус“ – Варна проф. Валентин Плетньов, директор на Регионалния исторически музей във Варна и ръководител на археологическите проучвания.\r\nКъсноантичната и средновековна крепост е разположена в парка на резиденция Евксиноград. Проучва се от 2006 година, като са разкрити крепостни стени с кули, улици с площади, верижно разположени сгради и две църкви. Стените на сградите са запазени до височина от 1.8 м. В обекта се откриват многобройни керамични съдове, монети, накити. Част от крепостта е реставрирана и социализирана.\r\n„Днес за първи ден този сезон започнахме разкопките на крепостта „Кастрици” край Варна. Продължаваме да разчистваме части от градската среда, за да довършим западния сектор“, допълни проф. Валентин Плетньов.\r\nМарияна ВАЛЕНТИНОВА", "date": "2017.07.03", "title": "Варна: За пореден сезон продължават разкопките на крепостта „Кастрици”"}
{"url": "http://www.focus-news.net/news/2017/07/03/2411639/blagoevgrad-s-urok-po-narodni-tantsi-prodalzhavat-kulturnite-vecheri-traditsii-i-izkustvo-v-bansko.html", "text": "С урок по народни танци продължават културните вечери „Традиции и изкуство“ в Банско. Това каза за Радио „Фокус“ - Пирин Светла Барякова, директор на Музеен комплекс - Банско. Тя посочи, че всички желаещи днес могат да се включат в урок по народни танци в читалище „Никола Вапцаров“ в Банско от 17.00 до 18.00 часа. По думите ѝ все още в Посетителския информационен център могат да се видят две изложби, които ще останат там до 4 юли – изложба резбовани икони от Спас Ергин, чието заглавие е „Марангоз“, както и изложба икони от Райна Барякова – „Рисунки с игла“. Барякова добави, че от понеделник до петък всички желаещи могат да се присъединят към еднодневен инфотур до археологически комплекс „Свети Никола“ и късноантичната крепост „Ситан Кале“, инфотур в Музеен комплекс - Банско, образователни интерактивни игри „Деца в музея“ и уроци по тамбура, гайда и пеене. Тя отбеляза, че на 7 юли в Посетителския информационен център ще бъде открита нова изложба – от енергийни картини на Сашка Рупчина, която е със заглавие „Пътят на сърцето“. Директорът уточни, че тя ще остане в залите на центъра до 11 юли.\r\nНатали СТЕФАНОВА", "date": "2017.07.03", "title": "Благоевград: С урок по народни танци продължават културните вечери „Традиции и изкуство“ в Банско"}
{"url": "http://www.focus-news.net/news/2017/07/03/2411644/kyustendil-15-shahmatisti-sa-uchastvali-v-letniya-shahmaten-turnir-v-grada.html", "text": "15 шахматисти са участвали в летния шахматен турнир в Кюстендил. Това съобщи за Радио „Фокус” – Кюстендил Асен Анев, треньор по шахмат към Обединен детски комплекс – Кюстендил. „Турнирът е по повод приключване на учебната година, а състезанието се проведе в 4 кръга по швейцарска система”, каза Асен Анев. На първо място е класирана Йоана Анастасова, следвана от Лилия Стефанова и Димитър Стоилов. „Радват ни успехите и на малките шахматисти. 7-годишният Димитър Стоилов се класира на трето място в общото класиране. Всички участници в шахматния турнир получиха награди и грамоти”, каза Асен Анев. Той е връчил и грамоти на деветима шахматисти от клуба към Обединен детски комплекс, които са се представили най-добре в общински и национални турнири и състезания през учебната година.\r\nВенцеслав ИЛЧЕВ", "date": "2017.07.03", "title": "Кюстендил: 15 шахматисти са участвали в летния шахматен турнир в града"}
{"url": "http://www.focus-news.net/news/2017/07/03/2411643/montana-vremenno-e-ogranicheno-dvizhenieto-po-ednata-lenta-na-pat-i-1-vidin-montana-v-rayona-na-vinishte-poradi-izteglyane-na-avariral-avtomobil.html", "text": "Временно е ограничено движението по едната лента на път I-1 Видин - Монтана, в района на Винище, поради изтегляне на аварирал автомобил. Това съобщиха от пресцентъра на Агенция \"Пътна инфраструктура\". Движението се регулира от сигналисти.", "date": "2017.07.03", "title": "Монтана: Временно е ограничено движението по едната лента на път I-1 Видин - Монтана, в района на Винище, поради изтегляне на аварирал автомобил"}
{"url": "http://www.focus-news.net/news/2017/07/03/2411629/zemetresenie-s-magnitud-5-izkara-zhitelite-na-ohrid-izvan-domovete-im-obzor.html", "text": "Земетресение от пета степен по скалата на Рихтер е регистрирано в 13.18 часа (местно време) в района на Охрид. Трусът с епицентър пет километра североизточно от Косел е усетен в столицата Скопие и в останалата част на Македония.\r\nОсвен че предизвика голямо безпокойство у гражданите и туристите, които напуснаха домовете си, хотелските обекти и работните места си, силното земетресение предизвика щети на много обекти. Повредени са фасади, напукани са тавани. Има и паднали комини.\r\nВъв вътрешността на домовете има паднали бойлери, телевизори и други елементи, докато в магазините стоката от рафтовете се намери на етажа. В голяма част от гражданите все още ги е страх да влязат в домовете си.\r\nЕкип на Института за по сеизмология на Македония ще извършват оглед на място и ще излязат с препоръки след силното земетресение. \"Във всеки момент се очаква на пресконференция да излязат представители на Института по сеизмология и да дадат експертни наблюдения за серията земетресения в Охридския регион. Веднага след провеждането на пресконференцията, членове на института да се отправят към Охрид, където на място ще направят подробен поглед и анализ на състоянието. Ще последват по-нататъшни съобщения и препоръки \", заяви кметът на Охрид Никола Бакрачески.\r\n\"В момента определено са активирани разседите от македонска страна в Охридския регион, от Косел до Свети Наум. Наистина би било безотговорно да прогнозирам дали ще има по-голям трус защото земетресенията не се предвиждат \", заяви експертът. Той обясни, че е лошо, че не е имало първични трусове, а земетресенията са много близки във времето. \"Въпреки това е изхабена част от енергията около този разсед и самото напрежение е преразпределя\", смята  Професор Михаил Гаревски, директор на Македонския сеизмологичен институт.Агенция Фокус припомня, че за последните 18 дни в Охридския район са регистрирани над 800 земетресения. Повечето от тях са слаби, от първа или втора степен по Рихтер, но през последното денонощие имаше и няколко по-силни. Малко преди два часа сутринта трус със сила от 3,7 по скалата на Рихтер е регистриран на шест километра североизточно от Охрид. В неделя същият район бе ударен от със сила от 3,9 по скалата на Рихтер.", "date": "2017.07.03", "title": "Земетресение с магнитуд 5 изкара жителите на Охрид извън домовете им (ОБЗОР)"}
{"url": "http://www.focus-news.net/news/2017/07/03/2411647/varna-krepostni-steni-i-kuli-sa-razkriti-pri-arheologicheskite-razkopki-na-krepostta-petrich-kale-kray-obshtina-avren.html", "text": "Крепостни стени и кули са разкрити при археологическите разкопки на крепостта „Петрич кале” край варненската община Аврен. Това каза за Радио „Фокус“ – Варна проф. Валентин Плетньов, директор на Регионалния исторически музей във Варна. Той отбеляза, че първият етап на проучванията за този сезон е приключил, като са разкрити крепостни стени, високи до 7 метра, както и огромни кули. „Времето вече е горещо и се почива до есента, когато проучванията на този обект ще бъдат подновени“, добави проф. Валентин Плетньов.\r\nКрепостта „Петрич кале” е била важна за отбранителната система на средновековната българска държава. Тя се намира близо до Разделна, по жп линията Варна – София. Крепостта е свързана още с чешката, полската и унгарската история. По време на последния кръстоносния поход на обединените християнски армии, под предводителството на полско-унгарския крал Владислав III Ягело, Варненчик, на 7 ноември 1444 г. крепостта е превзета и разрушена.\r\nПроф. Валентин Плетньов добави, че се работи също на античната крепост на нос Свети Атанас край Бяла, като проучванията са под ръководството на доц. д-р Валери Йотов. Археолозите извършват и спасителни разкопки в централната част на града, определена като архитектурен и археологически резерват „Одесос – Варна“.\r\nМарияна ВАЛЕНТИНОВА", "date": "2017.07.03", "title": "Варна: Крепостни стени и кули са разкрити при археологическите разкопки на крепостта „Петрич кале” край община Аврен"}
{"url": "http://www.focus-news.net/news/2017/07/03/2411633/nakazatelniyat-sad-na-makedoniya-otne-zadgranichnite-pasporti-na-bivshiya-premier-gruevski-i-na-bivshite-ministri-yankulovska-i-yanakievski.html", "text": "Наказателният съд на Македония реши да не задържа засега под арест бившия премиер Никола Груевски, бившия вътрешен министър Гордана Янкуловска и бившия министър на транспорта Миле Янакоиевски, както и бившите генерални секретари на ВМРО-ДПМНЕ Мартин Протогеров и Кирил Божиновски, в съответствие с искането на Специализираната прокуратура по разследването на случая „Титаник 1“. \r\nСъдът реши на споменатите лидери на най-голямата опозиционна партия да им бъдат отнети задграничните паспорти. По повод решението телевизия „Телма“ озаглавява репортажа си „Няма арест за Никола Груевски, както и за неговите съветници и бивши министри“. Електронното издание „Радио Свободна Европа“ пише, че „На Груевски, Янакиевски и Янкуловска ще се отнемат задграничните паспорти\". Излъчващата на албански език телевизия „Алсат-М“ извежда в заглавие: „Груевски няма да бъде арестуван, но остава без паспорт“. Електронното издание „Фокус“ пише, че „Груевски отърва затвора, но му взеха паспорта“. Държавната агенция „Макфакс“ съобщава, че съдът е отхвърлил исканията на Специализираната прокуратура и няма да има арести за Груевски, Янкуловска и Янакиевски.\r\nПревод и редакция: Мариела Русева", "date": "2017.07.03", "title": "Наказателният съд на Македония отне задграничните паспорти на бившия премиер Груевски и на бившите министри Янкуловска и Янакиевски"}
{"url": "http://www.focus-news.net/news/2017/07/03/2411634/sitel-makedoniyamatyu-nimits-ne-ochakva-reshenie-v-skoro-vreme-shte-raboti-za-sblizhavane-na-pozitsiite-mezhdu-skopie-i-atina.html", "text": "Посредникът на ООН по въпроса за името на Македония Матю Нимиц не очаква драматично развитие на събитията около спора. След днешната среща с македонския министър-председател Зоран Заев и с външния министър Никола Димитров той заяви, че през следващите няколко месеца няма да има ново предложение за името, предаде македонската медия \"Сител\".\r\nНимиц утре няма да замине за Атина, както беше обявено преди. Той обясни, че срещата с гръцкия външен министър Никос Кодзиас е отложена поради задълженията на министъра около преговорите за обединението на Кипър.\r\nВ същото време някои медии съобщават, че \"червените линии\" на Гърция не само, че остават, но и са подсилени с нови изисквания, посочени на министър Димитров при посещението му в Атина.  Новото име освен в паспортите трябва да стои и в личните карти, защото като бъдещи граждани на ЕС македонците ще могат да пътуват в неговите рамки с лични карти.\r\nПоискана е и промяна на Конституцията и името в нея, като решението за името да бъде взето от парламента, а не чрез референдум, тъй като при провал няма да може да се свиква нов в следващите 20 години със същия този въпрос. Кодзиас е поискал съгласие за името и от опозицията, за да няма проблеми, ако тя се върне на власт, както и премахване на всички древни паметници в Македония.\r\nНимиц не пожела да коментира дали очаква напредък и при \"червените линии\"  на Атина, но смята, че прогрес трябва да има като цяло.\r\nНимиц дойде в Скопие три години, след като за последен път посети Атина и Скопие. От тогава до днес няма никакъв напредък в преговорите по спора за името. Виктор Турмаков", "date": "2017.07.03", "title": "\"Сител\" (Македония):Матю Нимиц не очаква решение в скоро време, ще работи за сближаване на позициите между Скопие и Атина"}
{"url": "http://www.focus-news.net/news/2017/07/03/2411649/pazardzhik-8-signala-sa-podadeni-na-zeleniya-telefon-i-elektronna-poshta-na-riosv-prez-mesets-yuni.html", "text": "8 сигнала са подадени на зеления телефон и електронна поща на РИОСВ - Пазарджик през месец юни, съобщиха от Инспекцията. 5 от тях са били основателни, един – неоснователен, а по два предстои проверка. Основателен е бил сигнал за замърсен въздух от горящо сметище между селата Главиница и Капитан Димитриево. Проверката на място е констатирала самозапалване на биогаз. Няма умишлен палеж на отпадъци. Три от сигналите, оказали се основателни, са касаели проблеми с щъркели. Основателен е бил също сигнал за специфично оцветяване на река Стара при шосеен мост на пътя Пазарджик – Брацигово. Констатирано е бледо кафяво оцветяване на водите и мъртва риба с размери 6 – 15 см. в застойни зони на речното легло. Взети са водни проби за анализ от отпадъчните води на двата точкови източника, разположени по течението на реката. Едната проба е от пречиствателната станция за отпадъчни води от дружество в Пещера, а втората – от пречиствателната станция за отпадъчни води на града. На дружеството е дадено предписание за ревизия на довеждащ колектор за отпадъчни води, след механичното стъпало и за подмяна на затвор на байпас. Според експертите възможна причина за мъртвата риба, освен установените понижени стойности на разтворен кислород в резултат на рязкото затопляне може да бъде и залпово замърсяване от изпуснати отпадъчни води. Проверки предстоят по сигнали за системно обгазяване на квартал „Запад” в Пазарджик от дейността на фабрика за мебели и за изхвърляне на течност от биоцентрали в землището на село Исперихово. Единственият подаден на зеления телефон сигнал, който се е оказал неоснователен, е за продажба на забранени торбички на градския пазар в Пазарджик. Проверката не е констатирала подобна продажба.", "date": "2017.07.03", "title": "Пазарджик: 8 сигнала са подадени на зеления телефон и електронна поща на РИОСВ през месец юни"}
{"url": "http://www.focus-news.net/news/2017/07/03/2411648/shumen-kampaniya-vakantsiya-bez-risk-shte-se-provede-v-grada-na-4-yuli.html", "text": "Кампания „Ваканция без риск“ ще се проведе в Шумен на 4 юли. В здравно-образователната акция, която се провежда традиционно след края на учебната година, ще се включат над 15 доброволци на БМЧК - Шумен, съобщи за Радио „Фокус“ - Шумен Пламен Петров от Областния съвет на БЧК. Младежите ще раздават информационни материали, свързани с превенцията на ХИВ/СПИН, предвидени са и демонстрации по оказване на първа долекарска помощ при водни инциденти. Събитието ще се състои от 11.00 часа на басейн „Аква свят“. „Ваканция без риск“ е част от дейностите, свързани с отбелязването на 26 юни - Световен ден за борба с наркоманиите, съвместно с Регионалната здравна инспекция и Общинския здравен център.\r\nИвелина ИВАНОВА", "date": "2017.07.03", "title": "Шумен: Кампания „Ваканция без риск“ ще се проведе в града на 4 юли"}
{"url": "http://www.focus-news.net/news/2017/07/03/2411637/deutsche-welle-makedoniya-matyu-nimits-e-okurazhen-a-nikola-gruevski-nedostapen.html", "text": "Посредникът на ООН по въпроса за името на Македония Матю Нимиц заяви, че е окуражен от повторното стартиране на обсъжданията около спора за името. Същевременно бившият министър-председател на Македония Никола Груевски е отказал да се срещне с него, предава македонската редакция на Deutsche Welle.\r\nНимиц не очаква драматичен обрат по отношение на преговорите за името, но посочи, че е окуражен от това, че спорът се върнал за обсъждане.\r\n\"Окуражен съм от факта, че има сериозен интерес и желание да се реши този въпрос\", заяви Нимиц в Скопие, след срещите си с министър-председателя Зоран Заев и с външния министър Никола Димитров.Посредникът посочи, че по време на срещите не е било говорено нито за конкретни предложения, нито за нови концепции. \r\nВъпреки че първоначално бе планирано посещението на Нимиц в Атина, то е отложено поради ангажираност на гръцкия външен министър Никос Кодзиас с кипърския въпрос.\r\nНимиц следобед се срещна с лидера на ДСИ Али Ахмети, а вчера и с президента Георге Иванов. Тази сутрин  Никола Груевски е отказал да се срещне с Нимиц.\r\nНовото правителство обяви нов подход в решаването на двустранните проблеми със съседите. Първото посещение на външния министър, след като зае поста бе именно на Атина, а след това последва и посещение на правителствена делегация, водена от премиера Зоран Заев в България.  Виктор Турмаков", "date": "2017.07.03", "title": "Deutsche Welle (Македония): Матю Нимиц е окуражен, а Никола Груевски недостъпен"}
{"url": "http://www.focus-news.net/news/2017/07/03/2411651/bedstveno-polozhenie-e-obyaveno-v-obshtina-samokov.html", "text": "Бедствено положение е обявено в община Самоков. Това съобщи за Агенция „Фокус“ кметът на Самоков Владимир Георгиев. „Обстановката е доста тежка. От 4 часа не е спирало да вали. Всички улици са се превърнали в реки от 60-70 см. вода. Целият водосбор от планината минава през града, пълнят се къщи и административни сгради\", обясни кметът. „Няма евакуирани хора засега, няма оплаквания за момента. Чакаме да спре да вали, за да може да се отече водата и  да започнем да изпомпваме“, допълни Георгиев. Той уточни, че на някои сгради електрозахранването е спряно, защото нивото на водата е достигнало до електрическите табла. „Държим връзка и с ЧЕЗ. Като цяло има ток в града, но постоянно наблюдаваме, за да не стане инцидент и някой да пострада“, поясни Владимир Георгиев. \r\nМариела РУСЕВА", "date": "2017.07.03", "title": "Бедствено положение е обявено в община Самоков"}
{"url": "http://www.focus-news.net/news/2017/07/03/2411640/kurir-makedoniya-nikola-gruevski-i-matyu-nimits-provedoha-sreshta.html", "text": "Председателят на македонската партия ВМРО-ДПМНЕ Никола Груевски днес заедно с членовете на изпълнителния комитет Антоний Милошоски и Никола Тодоров проведе среща с посредника на ООН в спора за името Матю Нимиц, предаде македонската медия \"Курир\".\r\nЦелта на посещението на Нимиц е запознаване с общата атмосфера в държавата по отношение на спора с Република Гърция, което ще му помогне в бъдеще за евентуално откриване на нови идеи и съображения, които биха помогнали в процеса по откриването на решение. Виктор Турмаков", "date": "2017.07.03", "title": "Курир (Македония): Никола Груевски и Матю Нимиц проведоха среща"}
{"url": "http://www.focus-news.net/news/2017/07/03/2411645/poroen-dazhd-vali-vav-varna.html", "text": "Пороен дъжд вали във Варна, предаде репортер на Радио „Фокус“ – Варна. Някои от улиците в  града са наводнени, поради невъзможност на отводнителните шахти да поемат количеството вода. Видимостта е намалена.\r\n\"Фокус\" призова водачите да шофират внимателно, съобразено с метеорологичната обстановка.", "date": "2017.07.03", "title": "Пороен дъжд вали във Варна"}
{"url": "http://www.focus-news.net/news/2017/07/03/2411654/kyustendil-poveche-ot-120-detsa-shte-se-vklyuchat-v-kursa-po-parvonachalni-pluvni-umeniya-v-grada.html", "text": "Повече от 120 деца ще се включат в курса по първоначални плувни умения в Кюстендил. Това съобщи пред Радио „Фокус” – Кюстендил Бойко Малинов, директор на Обединен детски комплекс – Кюстендил. Курсът се провежда по традиция в началото на месец юли и продължава 10 дни. Той е включен в лятната програма за работа с децата на Обединен детски комплекс – Кюстендил. „Курсът се провежда на общинския плаж. Осигурили сме двама треньори. Надявам се, че всичко ще премине нормално. От страна на Община Кюстендил имаме пълно съдействие, осигурени са повече чадъри и шезлонги”, каза Бойко Малинов. По думите му има осигурени и медицински лица. Курсът по плуване е едно от най-масовите и желани дейности, организирани от ОДК през лятната ваканция.\r\nВенцеслав ИЛЧЕВ", "date": "2017.07.03", "title": "Кюстендил: Повече от 120 деца ще се включат в курса по първоначални плувни умения в града"}
{"url": "http://www.focus-news.net/news/2017/07/03/2411656/prof-valentin-pletnyov-rim-varna-s-10-000-poveche-sa-turistite-posetili-muzeite-v-grada-do-kraya-na-may.html", "text": "Около 10 000 повече са туристите, посетили музеите във Варна до края на месец май тази година спрямо същия период на предходната 2016 година. Това съобщи за Радио „Фокус“ – Варна проф. Валентин Плетньов, директор на Регионалния исторически музей във Варна. „До края на месец май тази година имаме с около близо 30 000 лева по-голям приход спрямо същия период на миналата година“, каза проф. Валентин Плетньов. Той добави, че през летните месеци обичайно потокът от посетители се засилва. \"Най-посещавани във Варна остават Аладжа манастир и Римски терми. Очаквано приходите ще бъдат увеличени и във връзка с предстоящите 30 концерта и спектакъла, които ще бъдат организирани на сцената на Римски терми през летния сезон\", подчерта проф. Валентин Плетньов.\r\nПо данни на Териториално статистическо бюро – Североизток, към 31 декември 2016 година в област Варна са функционирали 8 музея, регистрирани съгласно Закона за културното наследство. Посещенията в музеите през 2016 година са 232 000 и в сравнение с 2015 година се увеличават с 37.9%. В дните със свободен вход са осъществени 12.6% от посещенията в музеите. Посещенията на чужденци се увеличават почти двойно в сравнение с предходната година и достигат 96 000. През 2016 година движимите културни ценности, които са част от Националния музеен фонд и са включени в експозициите на музеите в област Варна, са 178 000 фондови единици и в сравнение с 2015 година техният брой нараства с 2.9%. Цифровизирани са едва 1 964 фондови единици, което е с 402 повече в сравнение с предходната година.\r\nМарияна ВАЛЕНТИНОВА", "date": "2017.07.03", "title": "Проф. Валентин Плетньов, РИМ – Варна: С 10 000 повече са туристите, посетили музеите в града до края на май"}
{"url": "http://www.focus-news.net/news/2017/07/03/2411655/new-york-post-spored-reks-tilarsan-sadbata-na-bashar-asad-e-v-ruski-ratse.html", "text": "Държавният секретар на САЩ Рекс Тилърсън заяви на генералния секретар на ООН Антонио Гутереш, че съдбата на сирийския президент Башар Асад е в руски ръце и че приоритет за правителството на САЩ в Сирия е победата над „Ислямска държава“, предаде  New York Post.\r\nОт Държавния департамент на САЩ подчертаха, че САЩ „все още се придържат към Женевския процес“ за установяването на преходно правителство в Сирия. „Сирийският народ трябва да определи политическото бъдеще на страната си“, заяви представител на американската институция. \r\nДумите на Тилърсън изглежда, че противоречат с изказванията му от април, след като бе съобщено, че режимът е извършил химическо нападение срещу опозицията.  Виктор Турмаков", "date": "2017.07.03", "title": "New York Post: Според Рекс Тилърсън съдбата на Башар Асад е в руски ръце"}
{"url": "http://www.focus-news.net/news/2017/07/03/2411657/tenis-petra-kvitova-premina-vav-vtori-krag-na-uimbaldan.html", "text": "Петра Квитова спечели на първи кръг на турнира \"Уимбълдън\"\r\nЧехкинята победи шведката Йохана Ларсон с – 6:3, 6:4 и излиза на втори кръг от турнира. Виктор Турмаков", "date": "2017.07.03", "title": "Тенис: Петра Квитова  премина във втори кръг на „Уимбълдън“"}
{"url": "http://www.focus-news.net/news/2017/07/03/2411652/yuliyan-mehandzhiyski-fotograf-fotokonkursat-blagoevgrad-prez-pogleda-na-mladiya-fotograf-premina-pri-golyam-interes.html", "text": "Фотоконкурсът „Благоевград през погледа на младия фотограф“ премина при особено голям интерес. Това каза Радио „Фокус“ - Пирин Юлиян Механджийски, фотограф и част от организаторите. „За четвърта поредна година Община Благоевград и Сдружението на благоевградските фотографи организират фотоконкурса „Благоевград през погледа на младия фотограф“, който се провежда по повод „Месеца на фотографията“ и под патронажа на кмета на Благоевград д-р Атанас Камбитов. Тази година фотоконкурсът мина при особено голям интерес. Мога с удоволствие да споделя, че имаше много по-голям напредък от изминалите години назад по отношение на творчеството се вижда в творчеството на погледа на младия фотограф. Имаше много малки участници и имаше голям интерес и от страна студентите“, коментира Механджийски. По думите му целта на фотоконкурса е да предизвика интерес у младите хора да откриват и изследват заобикалящата ги среда и да изявяват творческите си заложби. Старанието в конкурса е да се разкрие красотата на града, както и интересните моменти от ежедневието на неговите жители и гости. Конкурсът се стреми към стимулиране и насърчаване най-вече на творческото общество от млади фотографи. „За поредна година имаше млади фотографи, които не спазиха изискването за размери на фотосите. За съжаление имаше и малък технически проблем. Всяка година по всички възможни медии споменаваме, че снимките трябва да са годни за печат. Само, че те не бяха напълно спазили това условие, което беше задължително“, коментира Механджийски. По думите му размерът е трябвало да бъде годен за печат и да отговаря на 3000 на 2000 пиксела, а е имало някои с много големи размери, което само по себе си ги дисквалифицира. „Те не могат да участва, защото дори за социалната мрежа не стават. Но интересът беше голям. Младите творци трябва да се стараят, а ако не знаят винаги могат да се обърнат към Сдружението на благоевградските фотографи за уроци, каквито и провеждаме ние през годината. По този начин да се научат как наистина как да оразмеряват, как да кардират и т.н.\", каза още Механджийски.\r\nЛора КАЛЧЕВА", "date": "2017.07.03", "title": "Юлиян Механджийски, фотограф: Фотоконкурсът „Благоевград през погледа на младия фотограф“ премина при голям интерес"}
{"url": "http://www.focus-news.net/news/2017/07/03/2411659/vecher-makedoniya-v-antaliya-sa-izmereni-pochti-50-gradusa-po-tselziy.html", "text": "Градските власти на Анкара обявиха днешния ден за неработен за всички служители в държавната или местната администрация, които \"не се чувстват добре и страдат от хронични заболявания\", както и за бременните жени и за хора с увреждания поради високите температури, предаде македонското издание \"Вечер\". \r\nТова решение е взето поради голямата горещина и високите температури, които тези дни обхванаха цяла Турция.\r\nСпоред синоптиците във всички 81 региона в Турция през последните дни са измерени температури над средните за този период от годината.\r\nВ Истанбул температурата се изкачи до 38 градуса по Целзий, а най-топло време е регистрирао в района на Анталия, където живакът в термометрите достигна почти до 50 градуса.\r\nСиноптиците за следващите дни предвиждат топло време, но вече от вторник се очаква намаляване на температурите и дъждовна  вълна, която първо ще достигне северозападните части на страната и района на Истанбул. Виктор Турмаков", "date": "2017.07.03", "title": "\"Вечер\" (Македония): В Анталия са измерени почти 50 градуса по целзий"}
{"url": "http://www.focus-news.net/news/2017/07/03/2411642/radio-svobodna-evropa-makedoniya-matyu-nimits-ne-ochakva-barzo-reshenie-za-imeto.html", "text": "Посредникът на ООН по въпроса за името на Македония Матю Нимиц прецени, че за да се реши проблемът е необходим общ напредък, т.е. Гърция и Македония да размислят много сериозно и много внимателно да се слушат взаимно, предаде македонската медия  \"Радио Свободна Европа\" \r\nМатю Нимиц тръгна окуражен от София, посочвайки, че не очаква драматично развитие в следващите няколко месеца по въпроса. След срещата си с министър-председателят Зоран Заев и с министъра на външните работи Никола Димитров, Нимиц посочи, че не са разговаряли за конкретни нови концепции за името и че той не е дал ново предложение, а че са разговаряли за процеса и за засилване на отношенията между двете съседни страни.\r\n\"Мисля, че през следващите няколко месеца не трябва да се очакват драматични действия или промени. Не мисля, че е дошло време за окончателни и конкретни предложения. Мисля, че трябва време, в който двете страни ще разговарят помежду си, може да има интелигентен разговор. Имаме ново правителство тук, нов контекст в региона. Мисля, че нещата ще тръгнат\", каза Нимиц.\r\n\"За да се реши този проблем, ние се нуждаем от общ напредък, а това означава, че двете страни трябва да обмислят много сериозно своите позиции и също така много внимателно да слушат другата страна\", заяви посредникът.  \r\nСлед срещата с посредника от кабинета на министър-председателя Заев съобщиха, че е оценено, че има положителен климат за нов импулс в развитието на добросъседските отношения, чрез стъпките за увеличаване на доверието между държавите, което може да допринесе и продължаването на процеса на преговори.\r\nИванов поздрави конструктивността и съсредоточеността на мерките за изграждане на доверие между двете страни и е призовал за тяхното разширяване и въвеждане на ново съдържание.\r\n\"Необходимо е да се даде допълнителен импулс от двете страни за преодоляване на този проблем, което има съществено значение за стабилността и просперитета на целия регион\", изтъква  Иванов. Виктор Турмаков", "date": "2017.07.03", "title": "\"Радио Свободна Европа\" (Македония): Матю Нимиц не очаква бързо решение за името"}
{"url": "http://www.focus-news.net/news/2017/07/03/2411660/sitel-makedoniya-pochina-sobstvenikat-na-srabskata-mediya-b92.html", "text": "Основателят и собственик на гръцката компания \"Антена Груп\", Минос Кирякос, на която принадлежат и сръбските телевизии \"Първа\" и \"Б92\" почина внезапно на 75-годишна възраст, предаде македонската медия \"Сител\".\r\nСемейството Кирякос съобщи на обществеността, че с \"голяма тъга се прощава с  Минос, който почина внезапно в следствие на сърдечен удар късно следобед\".\r\nНовината заварва и многобройните служители в компаниите на Минос Кирякос, крупен гръцки корабостроител и медиен магнат.\r\nМинос Кирякос е  известен с многобройните си предприятия, особено след създаването на най-голямата частна телевизия \"АНТ1\". Той бе председател на Гръцкия олимпийски комитет от 2004 до 2009 г., както и председател на Всегръцката гимнастическа асоциация. Виктор Турмаков", "date": "2017.07.03", "title": "\"Сител\" (Македония): Почина собственикът на сръбската медия \"Б92\""}
{"url": "http://www.focus-news.net/news/2017/07/03/2411661/targovishte-zapochna-arheologicheskoto-lyatno-prouchvane-na-drevniya-grad-misionis.html", "text": "Започна археологическото лято на Мисионис. Това съобщи за Радио „Фокус“ - Шумен Магдалена Жечева, директор на Регионален исторически музей - Търговище. Проучването ще бъде съсредоточено в границите на вътрешната крепост, цитаделата. Ще се разкриват археологически структури в площта затворена между вътрешните крепостни стени, в близост до Базилика №2 и караулните помещения. Проучването на терена на ранновизантийския и средновековен град Мисионис се извършва под ръководството на проф. Николай Овчаров от Националния институт с музей при БАН, Ангел Конаклиев и Стефан Иванов от Регионален исторически музей – Търговище. Работи се с повече от 20 работници.\r\nИвелина ИВАНОВА", "date": "2017.07.03", "title": "Търговище: Започна археологическото лятно проучване на древния град Мисионис"}
{"url": "http://www.focus-news.net/news/2017/07/03/2411663/signal-za-bomba-e-poluchen-na-letishte-sofiya.html", "text": "Към 18.55 часа на тел. 112 е получено злоумишлено телефонно обаждане за летище \"София\". Това съобщиха от пресцентъра на МВР. Сигналът се проверява, извършват се всички рутинни действия по процедура.", "date": "2017.07.03", "title": "Сигнал за бомба е получен на летище \"София\""}
{"url": "http://www.focus-news.net/news/2017/07/03/2411658/prof-nikolay-radulov-protestat-v-asenovgrad-e-sbor-ot-sotsialni-i-kriminalni-prichini.html", "text": "Протестът в Асеновград е сбор от социални и криминални причини. Това каза пред Радио „Фокус“ експертът по национална сигурност проф. Николай Радулов. Той отбеляза, че през последните 5 - 6 години ставаме свидетели ежегодно на подобни кризи, които традиционно започват с противопоставяне между българи и роми. „След това ситуацията се развива, присъединяват се хора, които определят сами себе си като националисти, бранещи интересите на българите. Ситуацията става все по-сложна, но всъщност всичко се случва на талази и кампанийно. След като мине известно време, хората като че ли забравят за това, което се е случило. Забравят за това, че тези общности са капсулирани, че в тях живеят двойно или тройно повече хора, отколкото се твърди, че участват в изборите с купени гласове. До следващия път, когато отново има противопоставяне и жертви понякога“, коментира експертът. Николай Радулов обърна внимание, че разковничето за решаването на междуетническите проблеми в страната, не се съдържа в пилеенето на европейски средства за социално им включване, а в разселването им в големите градове. Той допълни, че това предизвикателство е изцяло в ръцете на властта.", "date": "2017.07.03", "title": "Проф. Николай Радулов: Протестът в Асеновград е сбор от социални и криминални причини"}
{"url": "http://www.focus-news.net/news/2017/07/03/2411664/24-vesti-evakuirani-turisti-zaradi-pozhar-v-harvatskiya-grad-trogir.html", "text": "Пожарът, който на 2 юли избухна в непосредствена близост до хърватския град Трогир, все още не е локализиран, но е овладян, предаде македонската медия \"24 Вести\". \r\nЕдин човек е ранен по време на бедствието, но няма опасност за живота му.\r\nВ района, засегнат от огнената стихия, цяла нощ са дежурили 170 пожарникари и 45 пожарни коли. Извършена е евакуация на туристите, а огънят се е приближил до жилищните сгради. Виктор Турмаков", "date": "2017.07.03", "title": "\"24 Вести\": Евакуирани туристи заради пожар в хърватския град Трогир"}
{"url": "http://www.focus-news.net/news/2017/07/03/2411665/andrey-kovachev-zadeystvani-sa-vsichki-ruski-agenti-za-da-predotvratyat-sblizhavaneto-na-makedoniya-i-balgariya.html", "text": "Според българския евродепутат Андрей Ковачев в България, Гърция и Македония в момента са мобилизирани всички руски агенти, за да попречат на страните на тяхното сближаване в бъдеще, особено след срещата между министър-председателите на България и на Македония Бойко Борисов и Зоран Заев, предаде македонската медия \"Либертас\". \r\n\"Подобряването на отношенията между София и Скопие не е в полза на Москва и Белград. Само през първите няколко дни след срещата в Скопие са написани над 300 статии срещу Заев за посещението и договора за добросъседство с България, поради което е обявен за предател на македонската идентичност\", сочи Ковачев.\r\n\"В Гърция се активира партия \"Златна зора\", за да организира \"протести\" със сръбски знамена заради отношенията на Скопие и София. У нас е активирано цялото войнство на Държавна сигурност, за да се бори срещу сближаването на Македония и България, подчертавайки, че националните интереси на България са предадени и че сме признали \"македонския език\", сочи Ковачев. Евродепутатът посочва, че очаква нови провокации спрямо отношенията между Македония и България.\r\n\" Партията ВМРО-ДПМНЕ излиза всеки ден с декларация на официалния си сайт да защитава \"идентичността на македонците\". Тази партия има съкращението ВМРО в името си, Боже, виждат ли старите войводи какво се случва? И всички те, в трите държави, се наричат ​​\"патриоти\", които имат за задача да пречат и саботират\" пише евродепутатът.", "date": "2017.07.03", "title": "Андрей Ковачев: Задействани са всички руски агенти, за да предотвратят сближаването на Македония и България"}
{"url": "http://www.focus-news.net/news/2017/07/03/2411668/nimh-preduprezhdenie-za-gramotevichni-buri-i-obilni-valezhi-e-v-sila-za-16-oblasti-v-stranata-za-4-yuli.html", "text": "Предупреждение за гръмотевични бури и обилни валежи е в сила за 16 области в страната за 4 юли, сочи справка на сайта на Националния институт по метеорология и хидрология (НИМХ) при БАН.\r\nВ 12 области е обявен оранжев код за гръмотевична активност и обилни дъждове – Габрово, Велико Търново, Русе, Търговище, Разград, Силистра, Добрич, Шумен, Варна, Бургас, Сливен и Ямбол. В тези области през нощта срещу 4 юли и в сутрешните часове ще има интензивни валежи, придружени с гръмотевични бури и градушки. Количества на валежа ще е между  35-65 л/кв.м.\r\nПри оранжевия код за обилни валежи от НИМХ уточняват, че са възможни наводнения на имоти и в транспортната мрежа. Възможни са прекъсвания в електроснабдяването, комуникациите и водопреносната мрежа. Възможно е да се наложи частична евакуация. Опасности при шофирането заради намалена видимост и аквапланинг. При оранжевия код за гръмотевични бури от НИМХ предупреждават хората да се пазят от мълнии. Възможни са поражения върху сгради и дървета. Възможни са внезапни наводнения, пориви на вятъра и градушки. Могат да се очакват и смущения в транспорта и дейностите на открито.\r\nВ 4 области е в сила жълт код за гръмотевична активност и обилни валежи – Плевен, Ловеч, Стара Загора и Хасково. В тези области В тези области през нощта срещу 4 юли и в сутрешните часове ще има интензивни валежи, придружени с гръмотевични бури и градушки. Количества на валежа до 35 л/кв.м.\r\nПри жълтия код за обилни валежи от НИМХ предупреждават за възможност от локални наводнения, малко на брой. Възможно е да се наложи прекъсване на дейности на открито. Затруднения при шофиране заради намалена видимост и аквапланинг.  При жълтия код за гръмотевични бури хората трябва да бъдат внимателни, особено в планински, горски и открити местности. Възможни са ограничения при дейности на открито.", "date": "2017.07.03", "title": "НИМХ: Предупреждение за гръмотевични бури и обилни валежи е в сила за 16 области в страната за 4 юли"}
{"url": "http://www.focus-news.net/news/2017/07/03/2411669/pazardzhik-v-obshtina-lesichovo-tazi-godina-sa-predvideni-chastichni-remonti-na-ulitsi-v-naselenite-mesta.html", "text": "Малко са текущите ремонти на пътища и улици, предвидени тази година в община Лесичово, каза за Радио „Фокус” – Пазарджик кметът на Общината Серьожа Лазаров. Това е така, защото се наложи в бюджета да заложим повече средства за проектантски услуги за проектите, с които кандидатстваме. Трябва първо да изпълним задълженията към фирмите, които изпълняват проектирането и това наложи съкращаване на разходите за ремонти”, заяви кметът. „Мога да кажа, че общинските пътища на територията на община Лесичово са в много добро състояние и там спешни ремонти не са необходими, като изключим този на третокласния път Драгор – Динката – Калугерово – Лесичово, който е грижа на Областно пътно управление и там вече се извършват ремонти. Ние сме предвидили само частични дейности по някои от улиците в населените места”, допълни Лазаров.", "date": "2017.07.03", "title": "Пазарджик: В община Лесичово тази година са предвидени частични ремонти на улици в населените места"}
{"url": "http://www.focus-news.net/news/2017/07/03/2411670/plyus-info-makedoniya-sasht-i-makedoniya-shte-provedat-voennoto-uchenie-draguun-gardian.html", "text": "Стотина превозни средства с 300 войници от Европейското командване на въоръжените сили на САЩ през ГКПП \"Деве баир\" на 28 юли ще влязат в Македония и заедно с 95 членове на въоръжените сили на страната ще изпълнят учението \"Драгуун Гардиън\" ( \"Dragoon Guardian\" - \"Драгун пазач\") на най-големият армейски полигон в страната, \"Криволак\", предаде македонската медия \"Плюс Инфо\".\r\nПо време на престоя, в градовете на Македония ще бъде представенао и част от оборудването и превозните средства, с които разполага американската армия в Европа, както и редица други събития, чрез които двете армии на площади и паркове ще представят част от ученията.\r\n\"Драгуун Гардиън\", както съобщават от Генералния щаб на македонската армия, ще засили двустранното сътрудничество между Македония и САЩ, а с това и с НАТО. Повечето от 95-те членове на македонските въоръжени сили, които ще участват в учението, ще бъдат от инженерния батальо.\r\nСледващата седмица - от 11 до 20 юли, 71 войници от Македония ще бъдат част и от учението \"Сейбър Гардиън\" ( \"Saber Guardian\" \"Сабя-пазач), което ще се проведе в Румъния, България и в Унгария. Ще участват армии от 22 страни с около 25 хиляди участници.\r\nВойниците от 22 страни на това упражнение ще се обучават за изпълнение на съвместни операции в НАТО, ще се провеждат тактически учения за настъпателни и отбранителни операции, масивен прием на пациенти и др. \"Сейбър Гардиън\" е многонационално учение, организирано и ръководено от армията на САЩ в Европа, чиято цел е насърчаване на стабилността и сигурността в Черноморския регион, укрепване на партньорските съоръжения и взаимното доверие. Виктор Турмаков", "date": "2017.07.03", "title": "\"Плюс Инфо\" (Македония):  САЩ и Македония ще проведат военното учение \"Драгуун Гардиън\""}
{"url": "http://www.focus-news.net/news/2017/07/03/2411653/sitel-makedoniya-matyu-nimits-provede-sreshti-sas-zoran-zaev-nikola-dimitrov-ali-ahmeti-i-nikola-gruevski.html", "text": "Посредникът на ООН по въпроса за името на Македония Матю Нимиц заяви, че възможностите за придвижване на преговорите между Македония и Гърция са били във фокуса на срещата му с премиера Зоран Заев. Установено е, че евроатлантическите интеграция на Македония са ключови за стабилността и сигурността на Западните Балкани,  предаде македонската медия \"Сител\"\r\n\"Аз и правителството на Македония сме отдадени към стъпките, които решават проблемите на гражданите на Република Македония. Така ще бъде и с решаването на този въпрос, който ще водим изключително прозрачно, а не в затворен кръг както досега, само чрез държавен консенсус с опозицията, с парламента, с президента на държавата и сгражданите на Република Македония\", заяви премиерът Заев.\r\nНимиц  се срещна с  външния министър Никола Димитров, който е посочил добросъседските отношения и прилагането на мерките за изграждане на доверие с Гърция като особено важни за стабилността и икономическото развитие.\r\nСлед срещата си с Нимиц, лидерът на ДСИ Али Ахмети я оцени като окуражителна. Ахмети посочи, че и албанците в Македония ще дадат своя принос за преодоляване на пречките за членство в НАТО и Европейския съюз.\r\n\"Днес имах удоволствието да се срещна с Матю Нимиц, с който обменихме идеи за преодоляване на препятствията по нашия път към НАТО и ЕС. Страната изисква добро решение на спора, но и албанците ще дадат своя принос, тъй като не се безразлични към този спор\", посочи Ахмети.\r\nВ рамките на двудневното си посещение в Македония, Нимиц се срещна и с президента Георге Иванов, на която още веднъж са били потвърдени кандидатурите на Македония за продължаване на процеса под егидата на Организацията на обединените нации с цел преодоляване на десетилетния спор с Гърция. Виктор Турмаков", "date": "2017.07.03", "title": "\"Сител\" (Македония) : Матю Нимиц проведе срещи със Зоран Заев, Никола Димитров, Али Ахмети и Никола Груевски"}
{"url": "http://www.focus-news.net/news/2017/07/03/2411672/sofiya-patyat-samokov-borovets-e-zasipan-s-otlomki-kamani-i-pyasak.html", "text": "Пътят Самоков - Боровец е засипан с отломки камъни и пясък, на места по него протича вода от обилните дъждове, съобщи читател на Агенция \"Фокус\". По думите му има наводнени участъци в отсечката преди Самоков посока Дупница.", "date": "2017.07.03", "title": "София: Пътят Самоков - Боровец е засипан с отломки камъни и пясък"}
{"url": "http://www.focus-news.net/news/2017/07/03/2411673/republika-makedoniya-zaev-pod-ultimatum-ot-gartsite-balgarite-i-albantsite-ziyadin-sela-iziskva-zakon-za-ezitsite-ili-napuska-koalitsiyata.html", "text": "Председателят на Алианса на албанците Зиядин Села излезе с ултиматум към министър-председателя на Македония Зоран Заев. Той поиска Закон за езиците, приет в първите сто дни от формирането на правителството, като в противен случай заяви, че ще напусне коалиционното правителство, предаде македонската медия  \"Република\".  \r\n\"Казвали сме редица пъти нашата партийна позиция. Казахме я и преди  преди да се сформира правителство. Политическите събития ни заставиха  да направим един компромис, но друг компромис след 100-те дни няма да има\", посочи Зиядин Села. \r\nЗаев е изправена пред множество ултиматуми - Гърция има искания относно името и идентичността, България за историята, албанците за езика. Македонците с право се питат какво следва след ултиматума на Гърция за промяна на името, исканията на България, настояването на албанските партии, които влязоха в коалиция с Заев. \"Какво ще се случи с македонската идентичност и македонската държава ?!\", задава въпроса македонската медия.", "date": "2017.07.03", "title": "\"Република\" (Македония): Заев под ултиматум от гърците, българите и албанците - Зиядин Села изисква Закон за езиците или напуска коалицията"}
{"url": "http://www.focus-news.net/news/2017/07/03/2411666/kmetat-na-svishtov-gencho-genchev-bez-tok-sa-chast-ot-selata-ovcha-mogila-gorna-studena-i-chervena.html", "text": "Без ток са част от селата Овча могила, Горна студена и Червена в Община Свищов, Това каза пред Радио „Фокус“ кметът на Свищов Генчо Генчев. Той поясни, че екипите на енергоразпределителните дружества тепърва започват да възстановяват захранването, тъй като наводнените участъци са забавили процеса. \"Най-пострадали са селата Овча могила и Царевец, където има наводнени къщи, паднали подпорни стени и огради. Има частично разрушен мост, който свързва две улици. Тепърва започва работата на комисия, която назначаваме със заповед, за описване на щетите. Силна градушка помля покривите на село Червена. Много са щетите, но към този момент не можем да обобщим данните, тъй като все още обобщаваме информацията, която постъпва от екипите, за да можем да имаме до 24 часа реална картина на нанесените щети в различните населени места в общината“, каза кметът. Генчо Генчев отбеляза, че обстановката в Свищовско постепенно започва да се нормализира, но предвид предупрежденията за нови проливни дъждове през следващото денонощие, Общината има готовност да евакуира хора, ако това се наложи.", "date": "2017.07.03", "title": "Кметът на Свищов Генчо Генчев: Без ток са част от селата Овча могила, Горна Студена и Червена"}
{"url": "http://www.focus-news.net/news/2017/07/03/2411675/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-5-yuli.html", "text": "„Софийска вода” временно ще прекъсне водоснабдяването в някои части на столицата на 5 юли. Това съобщиха от пресцентъра на дружеството.\r\nНа 5 юли 2017 г. (сряда), във връзка с изпълнение на инвестиционен проект за изграждане на главен канализационен клон на бул. „Лазар Михайлов“ в кв. „Бенковски“, се налага спиране на водоподаването от 9:00 до 21:00 часа на клиентите на „Софийска вода”, живеещи в района на:\r\nул. „Бодра смяна“, ул. „Наука“, ул. „Завой“, бул. „Лазар Михайлов“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Наука“ ъгъла с бул. „Лазар Михайлов“. След възстановяване на водоснабдяването е възможно временно повишаване  мътността на водата.\r\nСлед реализацията на тези инвестиционни проекти клиентите на „Софийска вода” живеещи в района ще почувстват значително подобреното качество на предоставяните услуги.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството.", "date": "2017.07.03", "title": "„Софийска вода” временно ще прекъсне водоснабдяването в някои части на столицата на 5 юли"}
{"url": "http://www.focus-news.net/news/2017/07/03/2411676/sliven-59-sa-sklyuchenite-dogovori-v-oblastta-po-razlichni-operativni-programi.html", "text": "59 са сключените договори в област Сливен по различни оперативни програми. Това съобщи пред Радио „Фокус“ – Сливен областният управител на област Сливен Чавдар Божурски, председател на Регионалният съвет за развитие и Регионалния координационен комитет на Югоизточен район. Стойността на проектите е 77 300 016 лв. За сравнение в област Ямбол има 60 сключени договора на стойност 112 324 509 лв. На територията на областите в Югоизточен район към момента са сключени договори, както следва: област Бургас – 129 бр., на стойност 177 743 137 лв.; област Стара Загора – 135 бр., на стойност 115 500 736 лв., допълни Божурски. Най-голям брой договори са сключени по ОП „Развитие на човешките ресурси” – 140 бр., а най-висока е стойността на проектите по ОП „Региони в растеж” – 216 580 457 лв.", "date": "2017.07.03", "title": "Сливен: 59 са сключените договори в областта по различни оперативни програми"}
{"url": "http://www.focus-news.net/news/2017/07/03/2411671/lovech-shofyorite-da-se-dvizhat-s-povisheno-vnimanie-po-pat-358-teteven-glozhene-poradi-navodneno-patnoto-platno.html", "text": "Шофьорите да се движат с повишено внимание по път ІІІ-358 Тетевен - Гложене поради наводнено пътното платно. Това съобщиха от пресцентъра на Агенция \"Пътна инфраструктура\".", "date": "2017.07.03", "title": "Ловеч: Шофьорите да се движат с повишено внимание по път ІІІ-358 Тетевен - Гложене поради наводнено пътното платно"}
{"url": "http://www.focus-news.net/news/2017/07/03/2411677/neli-petkova-obshtina-kyustendil-prez-letnite-mesetsi-se-obrashta-osobeno-vnimanie-pri-hraneneto-v-detskite-gradini.html", "text": "През летните месеци се обръща особено внимание при храненето в детските градини. Това каза пред Радио „Фокус” – Кюстендил Нели Петкова, директор на Дирекция „Култура, образование, младежки дейности и спорт“ към Община Кюстендил. По думите ѝ менюто за децата в детските градини се изготвя от технолог. То се изпраща към детските заведения, които имат кухни и приготвят храната съгласно утвърденото меню. „В детските заведения се осигурява здравословен начин на живот, а част от него е и здравословното хранене на децата. То е съобразено с всички изисквания и наредби”, каза Нели Петкова. Същото важи и за най-малките деца, които се отглеждат и възпитават в организираните яслени групи. Нели Петкова заяви, че седмичното меню за хранене в детските градини се публикува своевременно и на интернет страницата на Община Кюстендил.\r\nВенцеслав ИЛЧЕВ", "date": "2017.07.03", "title": "Нели Петкова, Община Кюстендил: През летните месеци се обръща особено внимание при храненето в детските градини"}
{"url": "http://www.focus-news.net/news/2017/07/03/2411662/sitel-makedoniya-na-ostrov-lesbos-prez-yuni-sa-pristignali-940-bezhantsi-i-migranti.html", "text": "На гръцкия остров Лесбос през юни са регистрирани най-голям брой нови бежанци и мигранти в сравнение с другите месеци от 2017 годни, предаде македонската медия \"Сител\".\r\nСпоред официалните данни на острова през миналия месец са пристигнали 940 бежанци и мигранти, в сравнение с 456 през януари, 252 през февруари, 336 през март, 281 през април и 534 през май.\r\nНа остров Хиос през юни са пристигнали 309 мигранти, срещу 324 през януари, 275 през февруари, 825 през март, 505 през април и 948 през май.\r\nНа Самос през юни са пристигнали 249 нови бежанци, в сравнение с 232 през януари, 172 през февруари, 247 през март, 243 през април и 249 през май. Виктор Турмаков", "date": "2017.07.03", "title": "\"Сител\" (Македония) На остров Лесбос през юни са пристигнали 940 бежанци и мигранти"}
{"url": "http://www.focus-news.net/news/2017/07/03/2411695/pazardzhik-politsai-shte-pomagat-na-lesnicheite-ot-dgs-selishte-za-namalyavane-na-nezakonniya-dobiv-na-darvesina-i-brakonierskiya-lov.html", "text": "Служители на РУ - Велинград и лесничеи от Държавно горско стопанство „Селище“ предприемат активни съвместни действия за противодействие на незаконната сеч и бракониерския лов, съобщиха от ОДМВР - Пазарджик. От днес екипи на управлението и горски стражари провеждат активно наблюдение и патрулиране в зоната за отговорност на ДГС „Селище“. С помощта на засиления контрол се очаква драстично намаляване на случаите на незаконен добив на дървесина, както и на бракониерските набези над дивеча в района.", "date": "2017.07.03", "title": "Пазарджик: Полицаи ще помагат на лесничеите от ДГС „Селище“ за намаляване на незаконния добив на дървесина и бракониерския лов"}
{"url": "http://www.focus-news.net/news/2017/07/03/2411674/mvr-ne-e-narushen-grafikat-na-poletite-na-letishte-sofiya-zaradi-izvarshenata-proverka-nyama-otkrito-nishto-samnitelno.html", "text": "Нищо съмнително не е открито на летище \"София\". Това съобщиха от пресцентъра на МВР. Злоумишленото телефонно обаждане за летище беше подадено на тел. 112 към 18.55 часа. Бяха извършени всички рутинни действия по процедура, нищо съмнително не е открито. Проверката е приключила, възстановена е работата на летището. Не е нарушен графикът на полетите, които се изпълняват по разписание. \r\nУстановен е подателят на обаждането. Действията по изясняването на случая продължават.", "date": "2017.07.03", "title": "МВР: Не е нарушен графикът на полетите на летище \"София\" заради извършената проверка, няма открито нищо съмнително"}
{"url": "http://www.focus-news.net/news/2017/07/03/2411696/varna-v-direktsiya-byura-po-truda-prodalzhava-priemaneto-na-zayavleniya-po-proekt-vaucheri-za-zaeti-litsa.html", "text": "В Дирекция „Бюра по труда“ във Варна продължава приемането на заявления по проект „Ваучери за заети лица”. Това съобщиха за Радио „Фокус“ – Варна от Дирекция „Регионална служба по заетостта“ – Варна. Проектът е съфинансиран от Европейския социален фонд на Европейския съюз чрез Оперативна програма „Развитие на човешките ресурси” 2014 - 2020. Право да подават заявления имат заети лица, които са на трудов договор в предприятия извън държавната администрация и имат средна или по-ниска степен на образование. На заетите се предоставя възможност да придобият нови или да разширят знанията и уменията си чрез включване в курсове за професионална квалификация и/или обучение по чужди езици или дигитална компетентност. Безвъзмездното финансиране по проекта е в размер на 85% от стойността на ваучера, а останалите 15% се доплащат от обучаваното лице. Желаещите да участват в проекта имат възможност да подадат Заявление по електронен път или на хартиен носител, лично във всички Дирекции „Бюра по труда” в страната. Заявленията се подават само в работни дни между 8.30 и 17.00 часа.\r\nМарияна ВАЛЕНТИНОВА", "date": "2017.07.03", "title": "Варна: В Дирекция „Бюра по труда“ продължава приемането на заявления по проект „Ваучери за заети лица”"}
{"url": "http://www.focus-news.net/news/2017/07/03/2411694/montana-vazstanoveno-e-dvizhenieto-po-pat-i-1-vidin-montana-v-rayona-na-selo-vinishte.html", "text": "Възстановено е движението по път I-1 Видин - Монтана, в района на село Винище. Това съобщиха от пресцентъра на Агенция \"Пътна инфраструктура\".", "date": "2017.07.03", "title": "Монтана: Възстановено е движението по път I-1 Видин - Монтана, в района на село Винище"}
{"url": "http://www.focus-news.net/news/2017/07/03/2411699/shumen-blizo-100-detsa-se-ochakva-da-se-vklyuchat-v-rabotilnitsata-dni-na-deteto-koyato-se-provezhda-v-nch-todor-petkov-1963-v-grada.html", "text": "Близо 100 деца се очаква да се включат в работилницата „Дни на детето“ в НЧ „Тодор Петков - 1963“ в Шумен. Това съобщи за Радио “Фокус“ - Шумен Цанка Чилингирова от екипа на читалището. Творческите занятия се организират за трета година и предлагат занимания по приложни изкуства. Днес децата са изработвали гривни от мъниста, стъклени и дървени елементи, утре предстои оцветяване на любими герои, а в третия ден от работилницата ще се работи с глина. „Всяка дейност е свързана с ръчна изработка и среща с изкуството обогатява децата, развива тяхната сръчност и провокира въображението им. През лятото децата прекъсват учебните занятия и са отдадени само на игри. Нашата работилница предлага един приятен начин да направим ваканционните дни по-интересни“, каза Цанка Чилингирова. Освен за деца, НЧ „Тодор Петков - 1963“ в Шумен организира творчески занимания и за хора от третата възраст. За втора година в подобна проява ще се включат жени от Дома за възрастни хора „Ст. Смядовски“. Проявата е предвидена на 14 юли.\r\nИвелина ИВАНОВА", "date": "2017.07.03", "title": "Шумен: Близо 100 деца се очаква да се включат в работилницата „Дни на детето“, която се провежда в НЧ „Тодор Петков - 1963“ в града"}
{"url": "http://www.focus-news.net/news/2017/07/03/2411700/the-new-york-times-prevozno-sredstvo-se-e-vryazalo-v-grupa-peshehodtsi-kray-letishteto-na-bostan.html", "text": "В понеделник превозно средство се е врязало в група пешеходци край международното летище „Логан“ в американския град Бостън, пише вестник The New York Times. \r\n „Според първоначалните доклади няколко пешеходци са пострадали, като сериозността на техните наранявания е различна“, написаха от полицията в социалната мрежа „Туитър“. \r\nОт службите за спешна медицинска помощ отбелязаха, че към 14.20 ч. местно време поне 10 души са били приети в болница.  Мария Динкова", "date": "2017.07.03", "title": "The New York Times: Превозно средство се е врязало в група пешеходци край летището на Бостън"}
{"url": "http://www.focus-news.net/news/2017/07/03/2411701/sport-peter-sagan-specheli-tretiya-etap-na-tur-dyo-frans.html", "text": "Световният шампион Петер Саган от Словакия спечели третия етап на „Тур дьо Франс“, който се проведе в понеделник. Същевременно британецът Герант Томас запазва лидерската си позиция. \r\nТретият етап започна от Вервие, Белгия, премина през Люксембург и приключи в Лонгви, Франция. Дължината на отсечката от 212, 5 км Саган успя да преодолее за 5 часа, 7 минути и 19 секунди. На второ място се класира австралиецът Майкъл Матюс, а трето място зае ирландецът Дан Мартин.", "date": "2017.07.03", "title": "Спорт: Петер Саган спечели третия етап на „Тур дьо Франс“"}
{"url": "http://www.focus-news.net/news/2017/07/03/2411697/blagoevgrad-380-semeystva-sa-sanktsionirani-zaradi-otsastviyata-na-395-detsa-ot-uchilishte-v-oblastta.html", "text": "380 семейства са санкционирани заради отсъствията на 395 деца от училище в Благоевградска област. Това каза пред Радио „Фокус“ – Пирин Станка Михова, експерт в Регионална дирекция „Социално подпомагане“ – Благоевград. „Разликата в броя е заради това, че някои родители са глобени заради  повече от едно деца, отсъствали от училище. Има и наказани родители на деца от предучилищна възраст, като учениците са 341, а децата в предучилищна възраст 54. Санкцията е със спиране на детските надбавки за месеца, в който е отсъствало детето“, каза Михова. По думите ѝ при 3 поредни месеца семействата се наказват със спиране на детските за 1 година. Освен това директорите на училища са длъжни да подават справки за отсъствията на учениците ежемесечно. През май с около 80 повече са наказаните родители.\r\nЛора КАЛЧЕВА", "date": "2017.07.03", "title": "Благоевград: 380 семейства са санкционирани заради отсъствията на 395 деца от училище в областта"}
{"url": "http://www.focus-news.net/news/2017/07/03/2411703/tass-prezidentat-na-braziliya-shte-uchastva-v-sreshtata-na-g-20-v-hamburg.html", "text": "Президентът на Бразилия Мишел Темер ще участва в срещата на Г-20, която ще се проведе в Хамбург на 7 и 8 юли, предава ТАСС. \r\n„Потвърждаваме, че президентът ще присъства на срещата на върха на Г-20“, отбелязаха в понеделник от пресслужбата на държавния глава. \r\nПо-рано беше съобщено, че Темер няма да пътува до Хамбург, като не беше уточнена официална причина за отмяна на визитата. Според информация на бразилските медии президентът не е искал да напуска Бразилия в момента, когато парламентът ще решава въпроса относно повдигнатите срещу него обвинения в корупция от главния прокурор на страната Родриго Жано.  Мария Динкова", "date": "2017.07.03", "title": "ТАСС: Президентът на Бразилия ще участва в срещата на Г-20 в Хамбург"}
{"url": "http://www.focus-news.net/news/2017/07/03/2411702/cnn-obshto-10-dushi-sa-postradali-sled-kato-avtomobil-se-e-vryazal-v-peshehodtsi-v-bostan-intsidentat-ne-se-razglezhda-kato-teroristichen-akt.html", "text": "В понеделник 10 души са били приети в болница, след като таксиметров автомобил се е врязал в група пешеходци в Източен Бостън, край международното летище „Логан“, съобщиха властите, предава CNN\r\nСпоред два източника от правоприлагащите органи случилото се разглежда като инцидент, а не като терористичен акт. \r\nШофьорът на превозното средство е заявил пред властите, че случайно е натиснал газта вместо спирачката. Неговата самоличност не е разкрита все още, но е известно, че той е 56-годишен мъж от Кеймбридж.\r\nОсвен това източниците допълниха, че шофьорът оказва съдействие на полицията, която в момента провежда разследване относно причините за инцидента.  Мария Динкова", "date": "2017.07.03", "title": "CNN: Общо 10 души са пострадали, след като автомобил се е врязал в пешеходци в Бостън, инцидентът не се разглежда като терористичен акт"}
{"url": "http://www.focus-news.net/news/2017/07/03/2411705/api-vazstanoveno-e-dvizhenieto-po-pat-i-1-vidin-montana-pri-s-medovnitsa.html", "text": "Възстановено е движението по път I-1 Видин-Монтана при с. Медовница.Това съобщиха от пресцентъра на Агенция \"Пътна инфраструктура\".", "date": "2017.07.03", "title": "АПИ: Възстановено е движението по път I-1 Видин-Монтана при с. Медовница."}
{"url": "http://www.focus-news.net/news/2017/07/03/2411706/sport-balgariya-zagubi-ot-angliya-s-02-v-mach-ot-evropeyskoto-parvenstvo-po-futbol-za-yunoshi-do-19-g.html", "text": "България загуби от Англия с 0:2 в мач от Европейското първенство по футбол за юноши до 19 г., което се провежда в Грузия. Резултатът беше открит още в първата минута на двубоя от  Мейсън Маунт. След това Райън Сесеньон изпълни второто точно попадение в българската врата през 48-та минута. \r\nСледващият мач на България ще бъде срещу Германия. Той ще се проведе на 6 юли от 19 ч. в град Гори. Последната среща в групата България ще играе на 9 юли срещу Холандия.", "date": "2017.07.03", "title": "Спорт: България загуби от Англия с 0:2 в мач от Европейското първенство по футбол за юноши до 19 г."}
{"url": "http://www.focus-news.net/news/2017/07/03/2411667/krasimir-dimitrov-so-kam-momenta-obstanovkata-v-stolitsata-e-spokoyna.html", "text": "Към момента обстановката в столицата е спокойна. Това съобщи за Агенция „Фокус“ директорът на Дирекция „Аварийна помощ и превенция“ към Столична община – Красимир Димитров във връзка с проливния дъжд в София. „Получили сме 4 сигнала, които обработваме в момента с два екипа – на ул. „Асен Йорданов“, 4-ти километър и за две жилищни сгради.  Към момента обстановката е спокойна, няма информация за завирявания“, обясни Димитров. „По-силният валеж е в кварталите „Драгалевци“, „Симеоново“ и „Бояна““, допълни той.\r\nМариела РУСЕВА", "date": "2017.07.03", "title": "Красимир Димитров, СО: Към момента обстановката в столицата е спокойна"}
{"url": "http://www.focus-news.net/news/2017/07/03/2411678/deutsche-welle-makedoniya-belgrad-i-prishtina-navlizat-v-nova-faza-na-dialog.html", "text": "Президентите на  Сърбия и на Косово, Александър Вучич и Хашим Тачи в Брюксел обявиха началото на нов диалог помежду им, макар и да не обясниха какво имат предвид под това, предаде македонската редакция на Deutsche Welleл\r\n\"Мисля, че разговорът бе ефективен и важен. Разговаряхме за същността, съдържанието на диалога в бъдеще\", заяви пред репортери Вучич в Брюксел. \"Ще се занимаваме с основни работи, както и по какъв начин виждаме нашите отношения след една, две или пет години, което означава, че ще трябва сериозно и смели да поговорим вътре от наша страна със сръбската общественост, а те вътре с албанската общественост в Косово и Метохия. \"\r\nПрезидентът на Косово Хашим Тачи, каза след срещата, че диалогът навлиза в нова фаза. Посочи, че е имал плодотворна среща с Вучич: \"Това ще бъде нов етап на диалога, който трябва да води до нормализиране и придвижване в полза на двата народа, но и за целия регион\", подчерта Тачи. Той обяви, че през следващия период технически екипи ще проведат анализи и ще предложат теми за продължаването на новата фаза на диалога. \"Надявам се и съм уверен, че съвместяването на сърбите и албанците е нещо, което може да се постигне. Това е в интерес на Косово, Сърбия и на целия регион\", подчерта Тачи. Виктор Турмаков", "date": "2017.07.03", "title": "Deutsche Welle (Македония) : Белград и Прищина навлизат в нова фаза на диалог"}
{"url": "http://www.focus-news.net/news/2017/07/03/2411704/reuters-emirat-na-katar-shte-poseti-frantsiya-v-kraya-na-lyatoto.html", "text": "В понеделник френските власти съобщиха, че емирът на Катар Шейх Тамим бин Хамад ал Тани ще посети Франция в края на лятото, предава AFP. \r\nДнес президентът на Франция Еманюел Макрон е провел телефонен разговор с ал Тани, за да обсъдят ситуацията в региона. \r\n„По време на телефонния разговор емирът на Катар отбеляза, че с оглед на ситуацията очаква да посети Франция в края на лятото“, допълниха френските власти.  Мария Динкова", "date": "2017.07.03", "title": "Reuters: Емирът на Катар ще посети Франция в края на лятото"}
{"url": "http://www.focus-news.net/news/2017/07/03/2411707/afp-avstriya-e-gotova-da-razpolozhi-voyski-na-granitsata-si-s-italiya-ako-pritokat-na-migranti-ne-namalee.html", "text": "Австрия „много скоро“ ще наложи граничен контрол и ще разположи войници по границата си с Италия, ако притокът на мигранти от Средиземно море не намалее, предава AFP. \r\n„Очаквам, че много скоро граничният контрол ще бъде поставен и че ще се поиска разполагането на военнослужещи“, заяви министърът на отбраната на Австрия Ханс Петер Доскозил пред изданието Krone daily. \r\nОсвен това в края на миналата седмица вече четири бронирани превозни средства са били изпратени в района, а 750 военнослужещи са на разположение. \r\nПрез 2015 г. Австрия въведе граничен контрол по източната си граница с Унгария.  \r\nОколо 85 хил. мигранти и бежанци са пристигнали в Италия по море тази година, съобщи по-рано днес Агенцията на ООН за бежанците.  Мария Динкова", "date": "2017.07.03", "title": "AFP: Австрия е готова да разположи войски на границата си с Италия, ако притокът на мигранти не намалее"}
{"url": "http://www.focus-news.net/news/2017/07/03/2411650/alsat-m-makedoniya-matyu-nimits-ne-ochakva-barzo-reshenie-na-spora-za-imeto-no-otbelyazva-pridvizhvane-na-protsesa.html", "text": "Посредникът на ООН по въпроса за името на Македония Матю Нимиц заяви, че през следващите месеци не трябва да се очаква драматичен напредък по отношение на въпроса за името, но отбеляза придвижване на процеса на засилени контакти между Македония и Гърция, предаде македонската медия \"Алсат М\"\r\nТой добави, че не е дошъл с ново предложение, а е говорил за концепциите на новото правителство за изграждане на политика на добросъседство.\r\n\"За да се реши въпросът за името е необходим общ напредък и на двете страни, т.е. те да изслушаме помежду и да покажем откритост\", заяви  Нимиц.\r\nНимиц днес в Скопие се срещна с премиера Зоран Заев, а трябва да разговаря и с лидера на ДСИ Али Ахмети. Засега няма предупреждение за други срещи на специалния пратеник на ООН в преговорите между Македония и Гърция с други лидери на политически партии.\r\n\"Аз и правителството на Македония  водим Интеграционни политики и така ще бъде и с решаването на този въпрос. Ще водим това изключително прозрачно, а не затворено както досега и само чрез държавен консенсус с опозицията, с парламента, с президента на държавата и гражданите на Република Македония\", подчерта министър-председателят Заев на свой ред.\r\nНимиц вчера имаше среща с президента на Република Македония Георге Иванов.", "date": "2017.07.03", "title": "\"Алсат М\" (Македония): Матю Нимиц не очаква бързо решение на спора за името, но отбелязва придвижване на процеса"}
{"url": "http://www.focus-news.net/news/2017/07/03/2411646/matyu-nimits-nay-vazhnoto-e-che-ima-reshitelnost-i-gotovnost-za-reshenie-v-spora-za-imeto-na-makedoniya.html", "text": "Посредникът на ООН по въпроса за името на Македония Матю Нимиц след днешната среща с министъра на външните работи на Македония Никола Димитров заяви, че засега е окуражаващо, че този въпрос е във фокуса и на двете правителства, както и на гръцкото, ката и на македонската, предаде македонската медия \"НОВА ТВ\"\r\nНимиц посочи, че осъзнава решителността и готовността за прекратяване на този двадесетгодишен проблем, но че всяка от страните трябва да вземе предвид становището на другата страна.\r\nНимиц информира, че на срещата си с премиера Заев от сутринта, а след това и с министъра на външните работи  не са обсъждани конкретни предложения, т.е. нито новото правителство нито той не са поставили на масата нещо ново, и че е рано да се говори за конкретно решение.\r\n\"Окуражен съм, че този въпрос, което е важен за региона, за ООН, както и за тази държава, е в центъра на вниманието. За да се реши този проблем е необходим общ напредък. А това означава и двете страни да се изслушват взаимно. Не сме обсъждали нови предложения за името, нито дойдох с конкретно предложение. Разговаряхме за самия процес и за това как той може да се засили \", каза Нимиц. Виктор Турмаков", "date": "2017.07.03", "title": "Матю Нимиц: Най-важното е, че има решителност и готовност за решение в спора за името на Македония"}
{"url": "http://www.focus-news.net/news/2017/07/03/2411698/reuters-zigmar-gabriel-prizova-stranite-ot-persiyskiya-zaliv-da-sklyuchat-sporazumenie-sreshtu-finansiraneto-na-terorizma.html", "text": "Според германския външен министър Зигмар Габриел кризата между Катар и неговите арабски съседи би била разрешена най-добре чрез сключването на регионално споразумение, насочено срещу финансирането на тероризма, предаде Reuters.\r\n„Споразумение за прекратяването на каквато и да е подкрепа към терористичните и екстремистките организации би била най-доброто решение за кризата“, заяви Габриел в Саудитска Арабия след срещата си със своя колега Адел ал Джубеир. „Ние всички знаем, че подкрепата не е организирана от държавите, а често от частни лица“, добави той. „Но ние някак си трябва да успеем да прекратим подкрепата в региона за екстремистите и терористите“,  убеден е министърът. \r\nСаудитска Арабия, ОАЕ, Бахрейн и Египет упражняват натиск върху Катар да закрие местната медия „Ал Джазира“, обвинявайки го, че спонсорира тероризма. Габриел заяви, че няма впечатление, че тези държави поставят суверенитета на Катар под въпрос.  Виктор Турмаков", "date": "2017.07.03", "title": "Reuters: Зигмар Габриел призова страните от Персийския залив да сключат споразумение срещу финансирането на тероризма"}
