{"url": "http://www.focus-news.net/news/2019/04/01/2641661/kazanlak-spektakalat-na-obshtinski-teatar-lyubomir-kabakchiev-tom-dik-i-hari-na-rey-kuni-e-pobeditelyat-v-18-ya-festival-komediyniyat-hit-na-sezona.html", "text": "Казанлък.Спектакълът на Общински театър „ Любомир кабакчиев” – „ Том, Дик и Хари” на Рей Куни е победителят в 18-я фестивал „ Комедийният хит на сезона” с оценката на публиката 5.84, предаде кореспондент на  Радио „ Фокус” . Резултатите бяха обявени по време на официалната церемония при закриване на Чудомирови празници 2019от председателя на Фондация „ Чудомир” и народен представител Борис Кърчев.  \r\nПолучавайки наградата директорът на Театър „ Любомир Кабакчиев” Димитър Кабаков благодари за високата оценка на публиката: „ Казанлък има своя театър и той разнася славата не само на града. Това, което публиката гледа няколко години наред, показва нивото на нашия театър и се радвам, че тя тази година ни удостои с тази висока чест.” \r\n Комедийният хит на сезона е конкурс, в който резултатите определят публиката. На второ място тя класира постановката „ Бащи, лъжи и още нещо” на Драматичен театър „ Стоян Бъчваров „ – Варна, оценена с 5.64. На трето място бе класиран спектакъла на Малък градски театър зад канала – София -  „ Аз обичам, ти обичаш, тя обича” с обща оценка 5.00.  \r\nПо време на церемонията директорът на Литературно – художествен музей „ Чудомир” Добрина Матова връчи дарителски свидетелства на  Донка Пиндарева, Лилия Димитрова, Пенка Коева, за направени дарения на музея. „ Дарителството в България има забележителна история. Културно – просветното издигане на българското общество не би било възможно без ентусиазма и безкористността на стотици българи, за които благотворителният жест се превръща в израз на лично и национално достойнство”, каза Матова и изрази изрази своята благодарност на дарителите, заявявайки, че техните дарения са важни за музея.  \r\n26-те Чудомирови празници бяха закрити от председателя на Фондация „ Чудомир” Борис Кърчев, котъ изрази своята благодарност на екипа на Музей „ Чудомир” и лично директора му Добрина Матова, на Общински театър „ Лючомир Кабакчиев” и неговия директор димитър Кабаков , както и и на Община Казанлък и кмета Галина Стоянова – единственият спонсор на празниците. \r\nБорис Кърчев обясни, че финал на празниците е трябвало да бъде спектакъл на Театъра на армията, който обаче е отказал да гостува, поради недобри условия свързани с отоплението на залата в Дома на културата: „ Това е действителен проблем, който на този етап е трудно решим, защото няма общинска зала, в която да се инвестира и отоплението да не бъде проблем. Но в осемте дни на Чудомироли празници в Казанлък на сцената на Дожма на културата гостуваха Варненският и Благоевградският театър, Малък градски театър зад канала, Варненската опера, опера Бургас, състоя се и премиерата на Общински театър „ Любомир Кабакчиев”, на тази сцена пред казанлъшка публика представи своя авторски спектакъл „ Грамофонът” Виктор Калев и битовите условия не попречиха на гостуващите постановски да докоснат казанлъшката публика с представленията си.” Като председател на Фондация „ Чудомир” Борис Кърчев поднесе своите извинения на публиката и обави, че за финал на празниците ще бъде представен театралният спектакъл на Димитър Живков – „ Живак”. \r\nСлавяна ГАЙДАРОВА", "date": "2019.04.01", "title": "Казанлък: Спектакълът на Общински театър „ Любомир кабакчиев” – „ Том, Дик и Хари” на Рей Куни е победителят в 18-я фестивал „ Комедийният хит на сезона”"}
{"url": "http://www.focus-news.net/news/2019/04/01/2641630/iag-15-000-dka-novi-gori-shte-badat-zaleseni-samo-v-darzhavnite-gorski-teritorii.html", "text": "15 000 дка нови гори ще бъдат залесени само в държавните горски територии. Това съобщиха от пресцентъра на  Изпълнителната агенция по горите  (ИАГ). Историята на една от най-старите централни служби в страната – горската, беше акцент в откриването на Седмицата на гората 2019, което се проведе днес в гр. Благоевград.  „Зад гърба си имаме забележителна история - 140 години от създаването на централна горска служба в България, 120 години от началото на Горския печат, както и 110 години от сдружаването на българските лесовъди. Сред гостите тук в залата са лесовъди-ветерани, ръководители на горското ведомство през различните периоди от неговото съществуване, които са създавали тази история. Благодарение на хора като тях, във времето, когато много от традициите се изгубиха, лесовъдската колегия успя да съхрани изконното си право да създава, отглежда и стопанисва високопродуктивни и жизнени гори“, каза инж. Мирослав Джупаров, изпълнителен директор на ИАГ, при откриването на Седмица на гората в гр. Благоевград. „Лично за мен и предполагам за повечето от колегите да сме продължители на сътвореното от нашите предшественици е голяма отговорност и в същото време силна мотивация“ допълни инж. Джупаров.  \r\nПрез 2019 г. в държавните горски територии е планирано залесяване върху обща площ от 15 000 дка, в т. ч. 5 400 дка за възстановяване на унищожени гори от болести, пожари и други природни въздействия. Дейности за подпомагане на естественото възобновяване са планирани върху обща площ от 64 200 дка. \r\nИ днешното събитие завърши със символично залесяване на територията на Държавно горско стопанство – Благоевград.", "date": "2019.04.01", "title": "ИАГ: 15 000 дка нови гори ще бъдат залесени само в държавните горски територии"}
{"url": "http://www.focus-news.net/news/2019/04/01/2641634/shumen-s-otkrit-urok-zapochna-sedmitsata-na-gorata-v-oblastta.html", "text": "Директорът на ДГС - Смядово инж. Сава Савов откри днес Седмицата на гората. Това съобщиха от  Североизточното държавно предприятие . Той пожела на колегите си и на всички работещи в системата на горите много успехи и ползотворна работа и в делник, и в празник. Веднага след официалното откриване горският педагог на стопанството Александрина Карева и нейни колеги от ДГС - Шумен, ПП „Шуменско плато“ и СИДП организираха урок за малчуганите от ДГ „Маргаритка“. Всяко дете получи книжка, отпечатана специално за Седмицата на гората, както и много подаръци. По време на урока малчуганите засадиха и своята първа фиданка с помощта на Александрина Карева. Тя обясни на децата с какво се хранят дръвчетата и как растат, с какво се храни и всяко едно животно, което обитава българските гори и планини. В края на урока по Горска педагогика противопожарният екип на стопанството направи пред децата демонстрация как се гаси пожар. Огнеборците обясниха на децата защо не трябва да се пали огън в близост до гората и как пламъците унищожават не само дърветата, но и всички животни. Проявите по повод Седмицата на гората в област Шумен продължават и утре с дарение на компютър от експертите на ПП „Шуменско плато“ за читалището в Кирково, поход с игри и състезания за ученици от ОУ „Свети Свети Кирил и Методий“ и СУ „Черноризец Храбър“ организиран от служителите на ДГС - Преслав, а в ДГС - Смядово ще стартира традиционната кампания за предаване на хартия за рециклиране. За всеки 10 килограма стара хартия стопанството ще дарява по едно дръвче за залесяване.", "date": "2019.04.01", "title": "Шумен: С открит урок започна Седмицата на гората в областта"}
{"url": "http://www.focus-news.net/news/2019/04/01/2641632/zamestnik-kmetat-na-blagoevgrad-inzh-emiliya-tuneva-pred-domoupraviteli-chist-i-zelen-blagoevgrad-tova-e-otgovornost-na-vseki-edin-ot-nas.html", "text": "Заместник-кметът на община Благоевград инж. Емилия Тунева проведе среща с домоуправители, на която бяха разяснени подробности около инициативата  „Чист и зелен Благоевград! От нас зависи!“. Това съобщиха от пресцентъра на  Община Благоевград . Форумът предизвика интерес, а присъстващите заявиха абсолютна готовност да подкрепят кампанията. „Инициативата има за цел да обедини жителите на Благоевград. Всъщност фокусът е не толкова върху почистването, а върху добавената стойност - възпитателна, отговорно отношение към чистотата и реда, сплотяваща и обединяваща общността около една цел - да направим нашия град още по-приветлив и чист. Тази консолидираща стойност е много по-важна, а също и възпитателната, защото всеки, включил се в кампанията, ще допринесе за чистотата и ще се замисли дали да замърси след това“, каза зам.-кметът.   \r\nРазяснения за самата кампания направи и главният еколог на Община Благоевград Диана Стефанова. \r\nКампанията „Чист и зелен Благоевград! От нас зависи!” стартира на 6 април на площад „Македония” от 10.30 часа и продължава на 7,13 и 14 април. Инициативата е на кмета д-р Атанас Камбитов. Община Благоевград апелира гражданите да се погрижат за прилежащите си части, за зелените площи, парковете, беседките и междублоковите пространства в близост до дома си, както и за коритото на река Бистрица и места, които смятат ,че се нуждаят от почистване или облагородяване. \r\nНа 5 април пред сградата на ТП „Държавно предприятие  горско стопанство Благоевград“ ще се раздават дръвчета и фиданки за най-активните доброволци. Целта е с растителността да превърнем зелените площи в още по-красиви, приятни и здравословни места.  Еко Партнърс и Община Благоевград подсигуряват всичко необходимо за голямото почистване, за да улеснят работата на доброволците.  Ще има разположени пет шатри из целия град, където ще се раздават материали за почистване.  В кв. „Еленово“ шатрата ще бъде позиционирана пред Спортен комплекс „Пирин“, в кв. „Струмско“ срещу магазин „Стоми“, а в кв. „Грамада“ пред бившето „Аско Деница“. Шатрата за кв. „Освобождение“ и кв. „Запад“  ще бъде разположена в двора на бившия  механотехникум.  На площад „Македония“ също ще има разположена шатра с всичко необходимо за почистването. \r\nС кампанията „Чист и зелен Благоевград! От нас зависи!” цели да възпита отговорност към опазването на околната среда, любов към природата и нейното съхраняване и поддържане. Събраните отпадъци следва да бъдат изнесени до най-близките съдове за смесен битов отпадък, а разделно  събраните отпадъци до съдовете за разделно събиране. Ангажиментът за извозване на разделно събрания отпадък е на  Еко Партнърс, а фирма „Биострой“ ще събира чувалите със събран смесен отпадък. Община Благоевград призовава жителите да бъдат отговорни към опазване на околната среда и да подкрепят активно кампанията за мащабното почистване.", "date": "2019.04.01", "title": "Заместник-кметът на Благоевград инж. Емилия Тунева пред домоуправители: Чист и зелен Благоевград - това е отговорност на всеки един от нас"}
{"url": "http://www.focus-news.net/news/2019/04/01/2641633/plovdiv-provezhda-se-spetsializirana-politseyska-operatsiya-za-kontrol-na-skorostta-po-patishtata.html", "text": "От днес до 7 април у нас ще се състои специализирана полицейска операция за контрол на скоростните режими. Това съобщи за  Радио „Фокус“ - Пловдив  говорителят на ОДМВР - Пловдив. Тя се провежда по линия на Европейската мрежа на службите на \"Пътна полиция\" TISPOL и аналогични действия ще има на територията на цяла Европа. Целта на операция като тази е да се обърне внимание, че скоростта е една от основните причини за възникване на тежки пътнотранспортни произшествия с най-много жертви и ранени. Освен това, от 6.00 часа на 2 април до 6.00 часа на 3 април ще се проведе аналогична операция „24 часа скорост“, при която в рамките на едно денонощие ще има изключително интензивни проверки за скорост.", "date": "2019.04.01", "title": "Пловдив: Провежда се специализирана полицейска операция за контрол на скоростта по пътищата"}
{"url": "http://www.focus-news.net/news/2019/04/01/2641631/sport-rafael-varan-obyavi-che-iska-da-napusne-real-madrid.html", "text": "Централният защитник на Реал Мадрид Рафаел Варан е обявил пред собствениците на клуба, че иска трансфер, твърдят местните медии. Преди няколко дни вестник AS писа, че той е обиден от липсата на шампионски почести за него след спечелването на Световното първенство с Франция. 25-годишният футболист е сред най-желаните в Европа. Твърди се, че грандът от Мадрид дори вече е избрал Калиду Кулибали от Наполи за негов заместник.", "date": "2019.04.01", "title": "Спорт: Рафаел Варан обяви, че иска да напусне Реал Мадрид"}
{"url": "http://www.focus-news.net/news/2019/04/01/2641637/sport-grigor-dimitrov-shte-uchastva-na-mastarsa-v-rim.html", "text": "Първата ракета на България Григор Димитров ще вземе участие в турнира от сериите „Мастърс“ в Рим, който започва на 13 май. Вече станаха известни играчите, чиито заявки за участие са приети от организаторите, като сред тях фигурира и името на Хуан Мартин дел Потро, който в момента обмисля дали да се подложи на операция.", "date": "2019.04.01", "title": "Спорт: Григор Димитров ще участва на „Мастърса“ в Рим"}
{"url": "http://www.focus-news.net/news/2019/04/01/2641640/the-hill-yaponiya-obyavi-che-upravlenieto-na-noviya-imperator-shte-se-kazva-erata-reyva.html", "text": "В понеделник Япония обяви, че царуването на следващия им император ще бъде наречено „Рейва“, което се превежда като стремеж към хармония, пише електронното издание на американския вестник   The Hill . \r\nСегашната епоха „Хейсей“, или „постигане на мир“, ще завърши, когато император Акихито абдикира на 30 април. \r\nНеговият син, Нарухито, ще се възкачи на трона на следващия ден. \r\nПо време на пресконференция премиерът Шинзо Абе обясни, че името идва от „дългата история на Япония, богатата култура и красива природа. Ние ще поемем тези национални характеристики до следващата ера“. \r\nПодобно на цветовете на сливата, гордо процъфтяващи през пролетта след студената зима, ние искаме японците да цъфтят като индивидуални цветя с [обещание за] бъдещето. С такова пожелание за Япония, ние решихме за името „Рейва“. \r\nТова е първият път, когато страната е взела името си от епохата на Япония, а не от китайската класика. \r\nПреминаването към японската литература се очакваше от консервативното правителство на Абе, което често водеше кампания за национална гордост. \r\n„Мисля, че първото приемане на име от епохата, взето от японските класици под правителството на Абе, което има силна подкрепа на консерваторите, изглежда доста важно”, заяви Еичи Мияширо, експерт по имената на ерите и старши член на редакционния състав на вестник „Асаши“. \r\nПревод и редакция:", "date": "2019.04.01", "title": "The Hill: Япония обяви, че управлението на новия император ще се казва „Ерата Рейва“"}
{"url": "http://www.focus-news.net/news/2019/04/01/2641638/pazardzhik-predstoi-proverka-na-sastoyanieto-na-avtogarite-v-oblastta.html", "text": "Предстои проверка на състоянието на автогарите в област Пазарджик, каза за  Радио „Фокус“ – Пазарджик  Стоянка Стойкова, председател на Сдружението на превозвачите в Пазарджик. Тя обясни, че до седмица ще бъдат извършени тези проверки за категоризацията им. „Дали всички са категоризирани, или не ще установим. Ако има такива, които не са включени в съответната категория, те ще попаднат в категорията автоспирки. Освен това автогарите трябва да отговарят на определени изисквания. Знаем, че тази в Пазарджик предлага на пътниците много добри условия. Подобно е състоянието и на автогарата във Велинград, но за останалите има какво да се уточнява“, коментира Стойкова. Тя каза също, че са готови методиката и ценообразуването, които влизат в сила от началото на месеца. \r\nВаня НИКОЛОВА", "date": "2019.04.01", "title": "Пазарджик: Предстои проверка на състоянието на автогарите в областта"}
{"url": "http://www.focus-news.net/news/2019/04/01/2641635/strana-ukrayna-sedem-hoda-na-prezidenta-kak-poroshenko-shte-se-opita-da-pobedi-zelenskiy-na-vtoriya-tur.html", "text": "Резултатите от Централната избирателна комисия (ЦИК) на Украйна показват почти двоен превес на Владимир Зеленский над Петро Порошенко. Това означава, че действащият президент, от гледна точка на логиката и математиката, практически няма никакви шансове за победа на втория тур, който вече бе обявен. В същото време той с цялостното си поведение показва, че победата е в джоба му. А и много коментатори казват, че битката далеч не е свършила. И че резултатите от втория тур съвсем не са предопределени. Има ли вариант, при който Порошенко все пак ще бъде обявен за победител? Украинският опозиционен портал  „Страна“  разглежда всички фактори, които теоретично може да помогнат на държавния глава да победи. Материалът е представен без редакторска намеса. Първо. „Аз или Путин“ \r\nОтработването на същата линия, която върви и в момента. „Или аз (т.е. Порошенко), или Путин!“ \r\nСамо Порошенко е истински главнокомандващ. А Зеленский – я го вижте – смешен и глупав комик. От рода на – ‚хора, помислете си за кой имате намерение да гласувате! Той ще продаде Украйна на Кремъл и ще капитулира пред Русия!‘ \r\nЩе му помогне ли? \r\nВсички онези, които биха могли да се хванат на тази легенда, вече са го направили и са гласували за Порошенко на първия тур. Във втория на нея може да се хванат още един и половина процента на Кошулински от „Свобода“, както и на националистически настроената част от избирателите на Ляшко, Тимошенко и Гриценко. Но особено „упоритите“ сред техния електорат са малцинство. А и Зеленский, независимо от всички старания на пропагандата на Порошенко, не е възприеман в обществото като „агент на Кремъл“. \r\nТ.е. Петро Порошенко няма да събере много гласове за сметка на путинската заплаха. Второ. „Зеленский е марионетка на Коломойски \r\nНо тук е същата история като в първия случай. Фактът, че Зеленский - \"това е Коломойски\", е разказван в цялата страна в продължение на няколко месеца. И както можем да видим от резултатите, това не го засегна много. И едва ли за по-голямата част от избирателите Тимошенко, Бойко и Гриценко, олигархът Коломойски е толкова много по-лош от олигарха Порошенко. Вместо това, Коломойски в сравнение със собственика на \"Рошен\" вече се възприема като по-малко зло. \r\nОсвен това, Зеленский има какво да каже за това - Петър Алексеевич не е просто олигарх, той е бизнес президент, чиито приятели са замесени в скандали с корупция. Няма нищо подобно в неотдавнашния фон на Коломойски. \r\nТова означава, че „разиграването” на олигархичната карта е нерентабилно за самия Порошенко, който през трите години на войната заработваше от фабриката „Рошен“ в Липецк. Трето. Дебати \r\nСъдейки по вълнението, с което Порошенко през нощта след изборите заяви, че не може да има втори тур без дебати, той прави специален залог на лична битка със Зеленский. \r\nВероятно, Порошенко разчита да „разгроми“ Зеленский като неопитен политик, плаващ в цифри и сложна икономическа материя. \r\nНо, което е най-интересното, Зеленский вече се съгласи на дебати. \r\nТова, разбира се, е риск за него. Неуспешните дебати наистина може да намалят процента. Но, може би, артистът има оригинален план как да се представи добре. \r\nА е възможно и просто да се съгласява на думи и да не се яви на дебатите под благовиден предлог. Това няма да му навреди много. Или, по-точно, няма да му навреди толкова много, колкото публичният провал. \r\nНо Зеленский е талантлив човек и може да измисли някакъв творчески ход. Например, ще дебатира с президента в стихове. Като рапър на битка. Или ще донесе с него жива свиня и, намеквайки на Свинарчук, той ще каже - това съм аз, Петър Алексеевич, доведох приятел. Нека го попитаме колко сте откраднали от нашата армия. \r\nЕ, т.е., може да измисли нещо. \r\nВ допълнение, въпреки неговата разпуснатост в публичните изяви – нито веднъж по време на неговото президентство той не е поемал публични полемични удари. Телевизионните канали организират „топла вана“ от комфортни въпроси за президента на пресконференциите. Той дори провежда своите митинги така, че, опази Боже, да не повдигне неудобна тема. \r\nВ дебата със Зеленский Порошенко няма да има бърза пресслужба и полицейски кордони. И, може би за пръв път от пет години, той ще трябва да говори пред цялата страна по болезнените теми за същия Свинарчук, ковачница на Ленин, панамските офшорки, Ротердам + и може би дори за обучението на децата му в Англия. \r\nИ ако има формулирани въпроси на Зеленский, вероятно, не от самия него – шоуменът ще ги зададе в максимално остра форма, с правилните интонации. \r\nПорошенко едва ли ще може да предяви на Зеленский нещо подобно. В края на краищата дори на претенциите за кино бизнеса в Русия, претендентът ще може да отговори по много по-остър начин, припомняйки, че заводът на Порошенко „Рошен“ в Липецк работеше до 2017 година. \r\nТова означава, че на действащия президент може да бъдат зададени десет пъти повече неудобни въпроси, отколкото на артиста. А ако Порошенко реши да „изпитва“ Зеленский по основите на държавната политика, това може да повлияе негативно на неговите избиратели. Четвърто. Военни провокации \r\nЗапочване на мащабни бойни действия с отмяна на изборите, или отместване на дневния ред в изгоден за Порошенко антируски или милитаристки поток. \r\nВ момента мнозина обсъждат такъв вариант. Но има един проблем. За война е нужно някой да я започне. Това е по възможностите или на Русия, или на украинската страна. \r\nЗа Русия в момента всяко изостряне е неизгодно. \r\nСтратегията на Москва, озвучена вече нееднократно, е следната. Първо – Порошенко да бъде заменен от друг президент, който няма постоянно да провокира конфликти между страните (като минимум). След парламентарните избори да се формира коалиция, която ще е готова да тръгне към реинтеграция на Донбас на основата на политическата част на Минските споразумения. \r\nВсяко изостряне на фронта пречи и на първата, и на втората задача. \r\nЗатова Москва няма да започне война. Може ли да я започне самият Петро Порошенко? Това е доста съмнително. \r\nПърво, против военен сценарий последователно се обявяват американските куратори (дори Кърт Волкер открито се противопоставя на всякакво украинско настъпление). \r\nВторо, никой в армията няма да рискува живота си, за да може Порошенко да отмени изборите, или да получи призрачния шанс да спечели втори мандат. И резултатите от гласуването в армията на Донбас показва, че там, меко казано, не го обичат. \r\nОще повече, че това е невероятно сега, когато президентът вече е с единия крак в електоралната могила. В такива условия желанието на армейското командване да изпълнява съмнителни заповеди отгоре пада рязко – защото този „връх“ може съвсем скоро да се смени. \r\nТ.е. военният път за спасение на Порошенко е малко вероятен. Въпреки че, разбира се, той може да се опита да осъществи някакви провокации. Пето. Фалшификации и подкупи \r\nНа първия тур, без съмнение, „мрежата“ на Порошенко проработи. Според изтекла информация от щаба на президента, не така мащабно, както бе планирано заради публикациите в медиите. Но все пак тя добави няколко процента към резултата на Порошенко и го изведе на втори тур. \r\nНо във втория тур на изборите този ресурс ще бъде още по-малко ефективен, отколкото в първия. Затова в момента почти целия елит е уверен, че Порошенко няма да победи. А това означава, че желаещите да нарушат закона заради неговия втори мандат почти ще отсъстват. \r\nСъщо така, най-малкото броят на активните участници в „мрежата“, които ще отидат да гласуват, няма да се увеличи. И най-вероятно – ще намалее. Като правило държавните служители и пенсионерите попадат в „мрежата“. И тези категории граждани са много чувствителни на темата „чия е властта в страната“ и са склонни да вземат страната на победителя. Така че много от тях ще гласуват за Зеленский. Шесто. Позицията на олигарсите и елита \r\nВ навечерието на първия тур на изборите украинският елит се раздели на два лагера. За Петро Порошенко и срещу него. \r\nМинистърът на вътрешните работи Арсен Аваков, който подкрепи Юлия Тимошенко, активно работи срещу президента. Както и две големи бизнес групи – Коломойский и Левочкин-Фирташ. Това се забелязва в информационната политика на техните телевизионни канали - \"1 + 1\" и \"Интер\". Те показаха много негативи за Порошенко. Например, за действията на Националния корпус срещу Порошенко. В същото време, Интер подкрепи Бойко, а \"1 + 1\" подкрепи Зеленский и Тимошенко. \r\nОт друга страна, Порошенко е предпочитан от олигарха Ринат Ахметов и неговия телевизионен канал в Украйна. Въпреки това, към края на кампанията, Ахметов започна да показва признаци на внимание към Юлия Тимошенко. Например, в последното излъчване в петък вечерта, в канала му са поканени само четирима кандидати - двама свързани с Ахметов - Ляшко и Вилкул, както и Порошенко и Тимошенко. \r\nИ като цяло, поради факта, че Вилкул отне гласове от Бойко, а Ляшко от Тимошенко, Порошенко, всъщност отиде на втория кръг. \r\nИзвестно е също, че Ахметов има лоши отношения с Коломойски, който е свързан със Зеленский. \r\nКаква ще е позицията на всички тези групи в навечерието на втория кръг? \r\nСпоред информацията на „Страна“, всички, които са работили против Порошенко, на втория тур ще подкрепят Зеленский. Аваков вече заяви, че артистът е „прилично момче“ и по принцип се изказа топло за него. \r\nКоломойский, разбира се, ще подкрепи Зеленский. \r\nФирташ и Левочкин също ще бъдат по-благосклонни към него, отколкото към Порошенко. \r\nВиктор Пинчук, който запази неутралитет преди първия тур, вероятно ще продължи същата тактика преди втория. \r\nЗа Ахметов, разбира се, въпросът остава отворен. Сега това е единственият олигарх, който може да предостави на Порошенко значителна подкрепа. Но ще сложи ли яйцата в една кошница? Или пък ще заеме неутрална позиция „и наш, и ваш“? Защо, в крайна сметка, трябва да развали отношенията си с вероятния бъдещ президент Зеленский? Седмо. Преобразяване на Порошенко \r\nПорошенко може да се опита през тези три седмици да покаже на цялата страна, че ще бъде много по-различен президент във втория мандат, отколкото в първия. Той ще започне да предава приятелите си, ще предложи поста на ръководител на неговата администрация на Вакарчук. Ще обещае да направи Бигуса министър на вътрешните работи или ръководител на НАБУ. Т.е., ще предложи нещо от този род, за да докаже, че идва промяна. \r\nНо ще му повярва ли някой след всичко? Съмнително е. В обобщение \r\nПорошенко има много малки шансове за победа. Разликата е прекалено голяма. Мнозинството от избирателите на неговите водещи конкуренти – Тимошенко, Бойко, Гриценко, най-вероятно, ще гласуват за Зеленский. \r\nИма фактор на несигурност под формата на Смешко, който неочаквано получи добър резултат. Но дори ако се случи нещо неразбираемо и Смешко публично призове да се гласува за Порошенко, колко от неговите избиратели ще последват този лозунг? От неговите 5% и малко? Дори да са повече от половината - 3% - това също няма да помогне на Петър Алексеевич. \r\nВ действителност само две неща могат да обърнат положението и да доведат настоящия президент до втори мандат. Първото е някаква глобална форсмажорна сила като нова война или друг катаклизъм. Това не може да бъде изключено 100%, но, както казах по-горе, това е много малко вероятно. \r\nВторото е някои невероятно зловещи грешки на Зеленский. Е, това е, ако изведнъж започне да се държи по най-неадекватния начин, да говори всякакви глупости в ефира, да се опозори на дебата. Тогава да. Тогава Порошенко наистина има сериозен шанс. \r\nНо отново. Ако в изминалите три месеца Зеленский се държеше в ръце и рядко правеше глупости, то може да се предположи, че той ще успее да премине през останалите три седмици стабилно. \r\nТогава за какво всъщност се бори сега президентът? \r\nТой не се бори за победа. Той се бори за своето политическо бъдеще, за свободата си и за безопасността на бизнеса си. Реалната задача на Порошенко не е да спечели, а да вземе възможно най-високия процент във втория тур, за да се разчита на него да стане лидер на опозицията към новия президент. Както казват от неговия щаб, истинската задача е да получи 35-40 процента от гласовете във втория кръг. И след това да отиде в бъдещия парламент начело на голяма фракция и да се обяви за опозиция. И всички атаки срещу него и неговия бизнес да се тълкуват като атаки срещу опозицията и нарушаване на демократичните права и свободи. \r\nИ в това отношение за противниците на Порошенко е много важно отново да отидат да гласуват на втори тур. За да не му дадат шанс да остане на повърхността. \r\nПревод и редакция:", "date": "2019.04.01", "title": "„Страна“ (Украйна): Седем хода на президента. Как Порошенко ще се опита да победи Зеленский на втория тур"}
{"url": "http://www.focus-news.net/news/2019/04/01/2641639/varna-roman-fedchuk-ot-darzhavnata-konservatoriya-v-pilzen-predstavya-tsigulka-guarneri-ot-16-vek-na-otkrita-preskonferentsiya-v-grada-na-3-april.html", "text": "Проф. Роман Федчук ще представи ценната цигулка „Гуарнери“ от 16 век на пресконференция, открита и за любопитна публика във Варна на 3 април. Това съобщават от пресцентъра на  Театрално-музикантския продуцентски център  в града. Представянето ще се състои на Сцена „Ротонда“ в сградата на Варненските опера и театър. На срещата публиката ще има възможността да се запознае с историята на ценния инструмент. Поканени са присъстват са учениците от майсторския клас на проф. Федчук, а той ще разкаже за работата си по проекта на фондация „Европейска музикална академия“. Ще бъдат обявени и стипендиантите, избрани от него за участие в Летния музикален фестивал – Прага 2019, обещава и музикални изненади. Проф. Федчук ще изнесе и симфоничен концерт на 5 април във Варненската опера. С Варненската филхармония, под диригентството на Станислав Ушев, той ще интерпретира Концерт за цигулка и оркестър №3 от В. А. Моцарт. Гостуването на Роман Федчук във Варна е организирано от фондация „Европейска музикална академия“ с изп. директор Теодора Димитрова. Тя представя във Варна своя нов проект „Университет за теб“, насочен изцяло към млади цигулари във възрастова група до 18 години – ученици, на които предстои да направят избор как да продължат обучението си. Всяка година фондацията ще кани във Варна професор от чуждестранен университет, който провежда майсторски класове, организира конкурси, фестивали и същевременно развива успешна концертна дейност. За екипа е от особено значение именно личност от такъв висок ранг да предаде многостранния си опит на младите хора, тръгнали по пътя на трудното изпълнителско изкуство. Изборът на Фондация „ЕМА“ за 2019 г. e известният цигулар Роман Федчук от Украйна, професор по цигулка в Държавната консерватория в Пилзен – Чехия.", "date": "2019.04.01", "title": "Варна: Роман Федчук от Държавната консерватория в Пилзен представя цигулка „Гуарнери“ от 16 век на открита пресконференция в града на 3 април"}
{"url": "http://www.focus-news.net/news/2019/04/01/2641641/kyustendil-parvoaprilski-kulinarni-zanimaniya-byaha-provedeni-v-tsentara-za-obshtestvena-podkrepa-v-dupnitsa.html", "text": "Първоаприлски кулинарни занимания са проведени в Центъра за обществена подкрепа в Дупница. Това съобщи за ,b>Радио „Фокус” – Кюстендил Димитър Шопов, психолог към центъра. По думите му на 1 април, не на шега, в Центъра за обществена подкрепа – Дупница беше проведен кулинарен уъркшоп за здравословно хранене. Участниците се потопиха в магическия свят на здравословните вкусотии, като са демонстрирали как се приготвя впечатляваща небцето храна, която не изисква сериозно приготовление или термична обработка. Децата са научили как се приготвят здравословна закуска със семена от чия, шоколадови мъфини, детско тирамису и торта с маслен крем и покритие от фонданово тесто. Малките кулинари са се представили отлично с приготовлението на детското тирамису и закуска със семена от чия и ядки. Уъркшопът е завършил с похапване на вкусотии и тост с меден сок от борови връхчета. \r\nВенцеслав ИЛЧЕВ", "date": "2019.04.01", "title": "Кюстендил: Първоаприлски кулинарни занимания бяха проведени в Центъра за обществена подкрепа в Дупница"}
{"url": "http://www.focus-news.net/news/2019/04/01/2641642/plovdiv-riosv-zadalzhi-kmetovete-na-obshtini-da-osiguryat-ploshtadki-za-bezvazmezdno-predavane-na-razdelno-sabrani-otpadatsi-ot-domakinstvata.html", "text": "РИОСВ - Пловдив задължи кметовете на общините Куклен, Кричим, Съединение, Марица и Перущица в срок до два месеца да осигурят поне една площадка за безвъзмездно предаване на разделно събрани отпадъци от домакинствата. Това съобщиха за  Радио „Фокус“ - Пловдив  от инспекцията. Става въпрос за едрогабаритни, опасни, строителни, биоразградими и други отпадъци на територията на съответната община, а при необходимост – и повече на брой площадки. Съгласно чл.19, ал.3, т.11 от Закона за управление на отпадъците произтичащите от тази разпоредба ангажименти на кметовете могат да бъдат реализирани посредством изграждането на такива площадки или чрез сключване на договор с лица, притежаващи съответния документ за дейности с отпадъци по чл.35 от ЗУО. При неизпълнение на задълженията ще бъдат предприети съответните административно-наказателни мерки. Законът за управление на отпадъците предвижда налагане на глоба на кмет на община в размер от 3000 до 10 000 лв.", "date": "2019.04.01", "title": "Пловдив: РИОСВ задължи кметовете на общини да осигурят площадки за безвъзмездно предаване на разделно събрани отпадъци от домакинствата"}
{"url": "http://www.focus-news.net/news/2019/04/01/2641643/vidin-voleybolistkite-ot-ppmg-ekzarh-antim-i-izvoyuvaha-pobeda-na-svetovnite-uchenicheski-igri-v-porech.html", "text": "Преди броени дни момичетата от Профилираната природо-математичекса гимназия „Екзарх Антим I” се срещнаха с кмета на Община Видин Огнян Ценков, съобщиха за  Радио „Фокус“ – Видин  от Общината. Тогава той им пожела „На добър час!“ на Световния турнир по волейбол, който стартира на 29 март в град Пореч, Република Хърватска. Състезателките отбелязаха вече първата си победа срещу отбора на Франция с 2:0 гейма. \r\nВолейболистките и техните треньори Кристина Георгиева и Росен Ракаджиев доказаха, че с много труд, постоянство и упоритост успехът е възможен. Победителките прославят не само град Видин, но са гордост и за България.", "date": "2019.04.01", "title": "Видин: Волейболистките от ППМГ „Екзарх Антим I” извоюваха победа на Световните ученически игри в Пореч"}
{"url": "http://www.focus-news.net/news/2019/04/01/2641636/genoveva-petrova-alfa-risarch-niskata-izbiratelna-aktivnost-na-evropeyskite-izbori-shte-e-ot-polza-na-partiite-s-tvardi-i-mobilizirani-yadra.html", "text": "Ниската избирателна активност на европейските избори ще е от полза на партиите с твърди и мобилизирани ядра. Това каза за обзорното предаване  „Това е България“  на  Радио „Фокус“  социологът от Агенция „Алфа рисърч“ Геновева Петрова във връзка с проведено проучване, според което заради скандала „Апартаментгейт“ разликата в доверието между ГЕРБ и БСП е по-малко от един процент. Според нея партиите с твърди и мобилизирани ядра са ГЕРБ, БСП и ДПС. От по-малките партии шансове да вкарат представител в ЕП имат ВМРО и „Демократична България“, но и там стои въпросът с мобилизацията, каза още тя.„Съществените тенденции, които наблюдаваме в електорален план, са: първо - силно сближените позиции между водещите партии; второ: поне две формации, които се намират в близост до прага за излъчване на евродепутат. Ако тенденциите се запазят през оставащото време до евровота, смятаме че изходът от изборите ще зависи от водачите на листите и възможността им да добавят допълнителна подкрепа към партийна листа“, каза още социологът. Геновева Петрова обясни, че комбинацията ГЕРБ-СДС мобилизира 2/3 от предишните избиратели на ГЕРБ и четвърт от гласоподавателите на бившия Реформаторски блок. Според нея спадът в доверието към правителството и парламента се дължи на наслагването на поредицата скандали, които бяха във фокуса на общественото внимание: противоречията в коалиционния партньор ОП, казусът с опрощаването на дълговете на мюфтийството и  промените в Изборния кодекс.  \r\nЦоня СЪБЧЕВА", "date": "2019.04.01", "title": "Геновева Петрова, \"Алфа Рисърч\": Ниската избирателна активност на европейските избори ще е от полза на партиите с твърди и мобилизирани ядра"}
{"url": "http://www.focus-news.net/news/2019/04/01/2641304/vlizat-v-sila-novi-iziskvaniya-za-kasovite-aparati.html", "text": "От днес всички фирми, които не използват софтуер по продажбите и са регистрирани по ДДС, трябва да използват нови касови апарати. Регистрираните по ДДС търговци трябва да издават касова бележки с QR код. Издаваните фискални бонове могат да бъдат сканирани чрез мобилно приложение, което веднага ще покаже дали покупката е отчетена при данъчните. Ако не е отчетена, има възможност за сигнал до НАП. От днес трябваше и бензиностанциите да издават нов вид касови бележки с разбивка на цената. Това задължение обаче  беше отложено за 1 октомври. \r\nПромените са част от наредбата на Министерството на финансите, която беше обнародвана в „Държавен вестник“ на 29 март.  \r\nЮридическите лица без регистрация ще трябва да ги въведат до края на месец юни. А търговците, които използват софтуер за продажби - до края на септември. \r\nПромените в наредбата основно произтичат от въведената в ЗДДС възможност при извършване на продажби на стоки или услуги чрез електронен магазин, фискалният бон, регистриращ продажбата, да се генерира в електронен вид и да се предостави на електронен адрес на получателя, без да се издава хартиен такъв. С въвеждането на електронен фискален бон се цели облекчаване на дейността на икономическите оператори, извършващи търговска дейност в интернет. По този начин, използвайки съвременните технологични възможности, свързани с начина на комуникация, лицата, осъществяващи дейност чрез електронен магазин, ще могат да предоставят на електронен адрес на своите клиенти документа, доказващ регистрираната продажба на закупената стока, съответно услуга .    \r\n29 юни 2019 г. - Собствениците на електронни магазини, стартирали дейност преди 29 декември 2018 г. и получаващи плащания в брой или с банкови карти, подават информация в НАП чрез портала за електронни услуги на агенцията. \r\n31 март 2019 г. - Смяна или модифициране на касовите апарати на регистрираните по ДДС лица, които не ползват СУПТО. \r\n30 юни 2019 г. - Смяна или модифициране на касовите апарати на нерегистрираните по ДДС лица, които не ползват СУПТО. Смяна на електронните системи с фискална памет на бензиностанциите. \r\n30 септември 2019 г. - Всички търговци - независимо от това дали са или не са регистрирани по ДДС, използващи софтуер за управление на продажбите, трябва да сменят или модифицират касовите си апарати и да приведат използвания от тях софтуер в съответствие с нормативните изисквания. От 1 октомври 2019 г. софтуерът следва да управлява всички фискални устройства, намиращи се в търговския обект. Бензиностанциите посочват данни за размера на ДДС, акциз, покупна и продажна цена на горивата във всяка касова бележка. \r\n31 декември 2019 г. - Ползвателите на Интегрирани автоматизирани системи за управление на търговската дейност (ИАСТУД), най-често ползвани в големите търговски вериги, ги привеждат в съответствие с изискванията на Наредбата.", "date": "2019.04.01", "title": "Влизат в сила нови изисквания за касовите апарати"}
{"url": "http://www.focus-news.net/news/2019/04/01/2641260/predstoyashti-sabitiya-v-stranata-za-1-april-agentsiya-fokus.html", "text": "*** \r\nОт 08.30 часа пред посолството на Р Турция в България ПП ВМРО организира протест по повод отказа от страна на турския вицепрезидент Фуат Октай да поднесе извинения за думите на турския външен министър Чавушоглу, който заяви пред изселници от България, че промените в българския Закон за вероизповеданията са насочени срещу мюсюлманската общност. \r\n*** \r\nОт 09.30 часа в зала „Рила“ на София Хотел Балкан ще се проведе Общо събрание на Международния координационен съвет на организациите на работодателите, организирано от Асоциацията на индустриалния капитал в България (АИКБ). \r\n*** \r\nОт 09.30 часа в 4 състав на Специализирания наказателен съд ще се гледа делото срещу Бахчет А., Емил Б., Събин В., Венцислава М. и др., обвинени в образуване и ръководене на организирана престъпна група.  \r\n*** \r\nОт 10.00 часа в 15 състав на Специализирания наказателен съд ще се гледа делото срещу Иван Р., Димитър К., Георги Г., обвинени в организиране и ръководене на организирана престъпна група.  \r\n*** \r\nОт 10.00 часа в 3 състав на Специализирания наказателен съд ще се гледа делото срещу Лъчезар Я. и Габриел П. за квалифицирани състави на изнудване.  \r\n*** \r\nОт 10.00 часа трети състав на Комисията за защита от дискриминация ще проведе заседание по преписка, образувана по  жалба М.С. от София срещу Национален институт за недвижимо културно наследство.  \r\n*** \r\nОт 10.30 часа в Централното управление на Националната здравноосигурителна каса (ул. „Кричим“ 1) ще бъде дадена информация за работата по приема на документи за лечение на деца и на възрастни в чужбина.  \r\n*** \r\nОт 11.00 часа трети състав на Комисията за защита от дискриминация ще проведе заседание по преписка, образувана по  жалба на  Д.Х. от Хасково, служител на Изпълнителна агенция „Автомобилна администрация“.  \r\n*** \r\nОт 11.00 часа в пресклуба на БТА Инициативният комитет за издигане на паметник на кан Тервел в Стара Загора ще направи публичен отчет. \r\n*** \r\nОт 11.00 часа в 7 състав на Специализирания наказателен съд ще се гледа делото срещу Цветомил П., обвинен в образуване и ръководене на организирана престъпна група. \r\n*** \r\nОт 11.00 часа в ДГ №195 „Братя Мормареви\" на ул. „Врабча“ 7 ще се състои пресконференция по повод началото на инициативата „Усмихнати очи“ под егидата на Столична община. \r\n*** \r\nОт 12.00 часа трети състав на Комисията за защита от дискриминация ще проведе заседание по преписка, образувана по  жалба на К.Х. от Раднево срещу „Мини Марица – Изток“ ЕАД.  \r\n*** \r\nОт 13.00 часа в градинката пред небостъргача на „Артекс“ в „Лозенец“ ще се състои пресконференция на Инициативен комитет „Лозенец“ срещу 120-метровата сграда на ул. „Златен рог“.  \r\n*** \r\nОт 18.00 часа в Галерия на Съюза на българските художници ще бъде открита 44-та национална изложба на карикатурата.  \r\n*** \r\nОт 18.00 часа в Голямата зала на Руския културно-информационен център в София ще се проведе тържествено мероприятие, посветено на Годината на театъра в Русия.  \r\n*** \r\nОт 18.00 часа в залата на Чешкия център ще се състои премиерата на най-новата книга на Марек Шинделка „Картата на Ана“.  \r\n*** \r\nОт 18.30 часа на ул. „Монтевидело“ 43 в ж.к. „Овча купел“ 1 ще се проведе протест на жителите на квартала срещу презастрояването.  \r\n***    \r\nОт 11.00 часа в Драматичен театър „Никола Вапцаров“ – Благоевград ще се проведе официалното национално откриване на „Седмицата на гората 2019 г.“. Веднага след това в района на парк „Бачиново“ ще се състои залесяване с участието на официалните гости, присъствали на откриващото събитие.  \r\n***    \r\nОт 14.00 часа в зала 101 в Община Благоевград ще се проведе встъпителна пресконференция по проект „Изследване на противообществени прояви при ученици от 14 до 18- годишна възраст”.  \r\n***    \r\nОт 16.00 часа в аудиторията на Балкански академичен център към Американски университет – Благоевград ще се проведе Национално събрание на Българския младежки червен кръст.   \r\n*** \r\nВ 08.00 часа стартира електронното кандидатстване за детска градина в понеделник. \r\n*** \r\nОт 10.00 часа в клуба на ПП ГЕРБ на ул. „Г. Бенковски” №1, народният представител от ПП ГЕРБ Нели Петрова ще приема граждани. \r\n*** \r\nОт 14.00 часа до 16.00 часа в Юнашкия салон ще се проведе „Поход на мечтите“.  \r\n*** \r\nОт 19.00 часа на сцената на Държавен куклен театър – Варна, ще бъде представен спектакълът „Професия лъжец“ на режисьора Теди Москов. На този ден актьорът Галин Гинев изпълва 20 години на сцената на Кукления театър във Варна. \r\n***  \r\nОт 10.00 до 15.00 часа в корпус 5 на Великотърновския университет „Св. Св. Кирил и Методий“ ще се проведат „Национални дни на кариерата – Добра Кариера, Добър Живот“.  \r\n***  \r\nОт 18.00 часа в НЧ „Напредък-1869“ Младежки театър „Алтернатива” ще представи комедийно шоу по повод Деня на хумора и шегата. \r\n*** \r\nОт 18.00 часа в НЧ „Напредък-1869“ Младежкият театър „Алтернатива“ ще представи комедийно шоу по повод Деня на хумора и шегата. \r\n*** \r\nОт 09.30 часа в Държавен куклен театър „Дора Габе“ ще се играе спектакълът „Жабокът и слънчевата дъщеря“.  \r\n*** \r\nОт 11.00 часа в Дом-паметник „Йордан Йовков“ ще бъде открита изложба „Всичко се състои в нашите сдружени сили“, посветена на 140 години от Учредителното събрание и приемането на Търновската конституция.  \r\n*** \r\nОт 17.30 часа в залата на Общински младежки център „Захари Стоянов” ще се проведе граждански диалог „Европа в нашия дом“, организиран от ПП ГЕРБ. Участие ще вземат министърът на образованието и науката Красимир Вълчев, Таня Петрова от Парламентарната комисията по образованието, народен представител от Варна, народните представители вицеадмирал Пламен Манушев и Даниела Димитрова. \r\n*** \r\nОт 15.00 часа на „Централен площад“ пред сградата на Общината ще се проведе информационно събитие за представяне на актуалните възможности за европейско финансиране.  \r\n*** \r\nОт 17.30 часа в заседателната зала на Общината ще бъде представена книгата „Баш майстора завинаги“. \r\n*** \r\nОт 17.00 часа в Регионална библиотека „Гео Милев“ ще бъдат представени книгите „Скок и летене“ и „Приземяване“.  \r\n*** \r\nОт 11.00 часа Областният информационен център ще постави началото на поредица от събития, свързани с еврофинансиране на проекти. \r\n*** \r\nОт 12.00 часа в пресклуба на БТА ще се проведе театрален фестивал „Океан от любов“-Пазарджик 2019. \r\n*** \r\nОт 11.00 часа на пл. „Възраждане\" ще се състои „Поход срещу диабета\", организриран от „Лайънс клуб\" България. \r\n*** \r\nОт  17.30 часа на ул „Петко Каравелов\" 8А  ще бъде открит ,,Арт-център\"- 3 „Творителница о писменехъ\"  с изложба калиграфия „Традиция и експеримент\" на Маргарита Иванова и музикални изпъления на Чавдар Вълков-цигулка, Марина Белчева- чело и Румен Марков - гайда. \r\n*** \r\nОт 10.15 часа в Зала 1 на Апелативен съд ще се разгледа протестът на Окръжна прокуратура – Смолян срещу наказанието на А.Н. /на 57 г./, който е осъден на 12 години лишаване от свобода при първоначален строг режим за убийство. Подсъдимият също обжалва присъдата си пред Апелативния съд. \r\n*** \r\nОт 10.30 часа в Зала 1 на Апелативен съд ще се разгледа жалбата на подсъдимия С. П. /на 28г./ от Украйна, който е осъден на 9 години лишаване от свобода и лишаване от право да управлява МПС за срок от 10 години заради причиняване на смърт на двама съпрузи след употреба на наркотични вещества. Близките на пострадалите също обжалват присъдата пред Апелативния съд. \r\n*** \r\nОт 12.00 часа в сградата на БТА ще се проведе пресконференция за свикване на извънредна сесия на ОбС – Пловдив за въпроси, свързани с дейността на Фондация „Пловдив 2019“. \r\n*** \r\nВ 17.30 на Лапидариума ще се проведе официална церемония по случай 50 години от създаването на Управление „Старинен Пловдив“, с участието на бивши и настоящи служители, общественици, свързани с историята на Стария град. В 18.00 ч. в Балабанова къща ще бъде открита Изложба на дунавски карикатури „Danube cartoons”. В 18.30 ч., отново в Балабанова къща, ще бъде открита Изложбата „Коста Форев – палитра от светове”.  \r\n*** \r\nОт 16.00 до 19.00 часа на пл. „Алеко“ ще се проведат безплатни тестове за диабет и ще се радват образователно-информационни материали. От 17.00 до 19.00 часа ще бъде издигнат топловъздушен балон, който ще качва безплатно дарители на кампанията „Подход срещу диабета“ и деца. В центъра на града ще има и благотворителна мобилна кухня, която ще предлага топла скара и напитки. В този времеви диапазон се очаква и да бъдат посрещнати велосипедистите, участващи в похода по суша, който включва 20 общини, сред които и Свищов. От 19.00 до 21.00 часа ще има концерт на местни състави и изпълнители. \r\n*** \r\nОт 12.15 часа в пресклуба на БТА ще се състои пресконференция на председателя на ПП АБВ Румен Петков.", "date": "2019.04.01", "title": "Предстоящи събития в страната за 1 април (Агенция „Фокус“)"}
{"url": "http://www.focus-news.net/news/2019/04/01/2641644/varna-osma-izlozhba-na-vazpitanik-na-shkola-dedal-shte-bade-otkrita-v-izlozhbeniya-salon-na-apelativniya-sad.html", "text": "Осма поред изложба на възпитаник на Школа „Дедал“ може да бъде разгледана от публиката във Варна в изложбения салон на Апелативния съд. Откриването ще се състои от 16.30 часа на 3 април на петия етаж на Съдебната палата на площад „Независимост“. Това съобщават от  пресслужбата на съда.  Школата гостува в навечерието на 16 април, когато се честват 140 години от Учредителното събрание и приемането на Търновската конституция. „РА“ е най-необичайното име за първа самостоятелна изложба, която гостува в Арт-салона на Апелативен съд. Неин автор е 17-годишната възпитаничка на Математическата гимназия Ивайла Минчева. Амон Ра – богът на слънцето, който носи светлината и живота на земята е само намигване към публиката. Ненаситната страст на Ивайла към жълтото публиката ще открие във всяка нейна картина. 25 графики и акварели, които провокират с дръзкия цвят, но и повличат към дълбините на нейното Аз. „Светла, горделива“, „огряна от слънцето“, но винаги  готова с „куфарче мечти“, да направи „избор“ и да тръгне към „промяната“. Ивайла е само на 7 години, когато влиза в „Дадал“, а днес не крие радостта си, че именно там открива обичта към изкуството. Школа #Дедал е второто й семейство. Именно там са първите й изяви на общи изложби, първите проекти, споделените с връстници празници. Ивайла обича да рисува и вярва, че тази обич ще й помогне да сбъдне следващата мечта – да влезе в необятния свят на графичния дизайн и новите технологии.", "date": "2019.04.01", "title": "Варна: Осма изложба на възпитаник на Школа „Дедал“ ще бъде открита в изложбения салон на Апелативния съд"}
{"url": "http://www.focus-news.net/news/2019/04/01/2641259/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Изборите на кметове и други областни ръководители в страната, обхваната от икономическа криза, са критичен тест за турския президент Реджеп Тайип Ердоган след 16 години непрекъсната електорална доминация, пише авторитетното американско издание  The Wall Street Journal . \r\nМакар президентът да не участва пряко в тези избори 65-годишният лидер е провел осем митинга за един ден, за да мобилизира електоралната  си базата от средната класа, която е силно засегната от галопиращата инфлация, нарастващата безработица и спадащата национална валута. \r\nОсновните бойни полета са големите градски центрове. Управляващата партия на Ердоган, Партията на справедливостта и развитието (ПСР), контролира 18 от 30-те най-големи града в страната, включително Анкара, столицата и Истанбул, в който живее една пета от 82-та милиона души в Турция. Националистката Партия на националистическото действие,негов политически съюзник, контролира 3 , а опозиционните партии контролират осем от тези градове. \r\nОпозиционните партии твърдят, че кампанията е изкривена в полза на Ердоган, защото те имат ограничен достъп до контролираните от правителството медии, но въпреки това  очакват гласуването да бъде справедливо. \r\nТрудно е да се предскаже колко неблагоприятното икономическо положение ще влоши резултата на ПСР. Изследователските агенции публикуваха само частични проучвания. \r\nВъпреки това някои анкетьори са публикували проучвания, показващи, че в Анкара опозицията може да надделее. \r\nЗагубата на контрол върху важен град би усложнила способността на ПСР да се грижи за своите избиратели, особено за нуждаещите се и възрастните хора, които получават всичко - от храна до торби с въглища в общините, които партията контролира. \r\nТя може също така да засили политическите опоненти на Ердоган и да се превърне в пролука в бронята му. \r\n\"Това ще подкопае аурата му на непобедимост\", заяви Волфанго Пиколи, съпредседател на консултантската компания за политически риск Teneo Intelligence в Лондон. \r\nЕрдоган добави към поляризацията преди гласуването, демонизирането на опозиционните лидери и заплашва да анулира резултатите в някои общини, ако кандидатите на ПСР не спечелят. \r\n\"Половината от обществото се превърна във враг\", каза миналата седмица Кемал Киличароглу, ръководител на опозиционната Социалдемократическа партия. - Той обвини продавачите на плодове и зеленчуци, че са терористи. В очите му тези, които не гласуват за него, са терористи. \r\nПо време на предизборната кампания Ердоган отбеляза завършването на големи проекти, откривайки 50-километрова железопътна линия в Истанбул и обширен тематичен парк в Анкара. \r\nНо икономическият пейзаж е далеч от 2017 г., когато Турция беше най-бързо развиващата се група от 20 икономики. Инфлацията е 20%. Строителният сектор, един от основните икономически фактори в страната, е загубил около една трета от трите си милиона работни места през последната година. И турската лира, която отчасти се е възстановила от разгрома миналото лято, отново попадна в тежка турболенция този месец. \r\nПравителствени служители казват, че им е необходимо време, за да преработят икономическия модел, който е твърде зависим от задграничните заеми, и твърде фокусиран върху строителството и големите инфраструктурни проекти. \r\nИкономистите твърдят, че правителството е свършило добра работа, като се е въздържало от екстравагантни разходи преди изборите, но предупреждава, че е направено малко, за да се справи с нарастващия дълг, наследен от годините на бум и дължащ се на акциите на  големите турски корпорации. \r\nДеноминирани в чуждестранни валути, тези заеми са станали много по-трудни за погасяване с по-слаба лира и ще застрашат финансовата стабилност на Турция, ако правителството не насърчава колективното решаване на проблема, казват те. \r\nМинистърът на финансите Берат Албайрак, зетът на Ердоган, заяви, че правителството ще обяви пакет от икономически мерки след изборите, но не уточни съдържанието му. \r\nВъпреки икономическата несигурност, Ердоган остава най-популярният политик на Турция. В неделя в Истанбул ПСР може да разчита на гласа на Фатих Айкин, казва той. \r\n„Икономиката не се справя добре. От тази сутрин не съм направил нито една продажба - каза 42-годишният продавач на бижута. \"Но въпреки че кандидатът за социалдемократите е достоен човек, не съм сигурен дали е способен на тази работа.\" \r\n*** Турският президент Реджеп Тайип Ердоган гласува в неделя на местните избори, които в момента се провеждат в Турция, пише турският вестник  Yeni Safak \r\nТурският президент бе придружен от първата дама Емине Ердоган, докато гласуваха в средно училище в Истанбул. \r\nГласуването на местните избори в Турция започна в неделя, като 57 милиона регистрирани гласоподаватели се очаква да гласуват в 81-те провинции на страната. \r\nГласуването започна в 7.00 ч. местно време (съвпада с българското) и ще продължи до 16.00 ч. местно време в 32 от 81 провинции на Турция. В останалите провинции избирателните секции ще отворят в 8.00 ч. И ще приключат в 17.00 ч. местно време . \r\nИзбирателите, живеещи в по-големите градове на Турция, ще гласуват за избор на кмет на целия град, както и за районни и  общински кметове, членове на общинските съвети, мухтари (квартални съветници) и членове на Съветите на старейшените. \r\nГласоподавателите ще избират измежду 12 политически партии, които участват на местните избори. \r\nОчаква се над 44 милиона граждани да гласуват на 142 777 избирателни секции в 30-те най-големи града, наречени големи общини. \r\n*** Избирателите се отправят към избирателните секции в Турция в неделя на местни избори, които се разглеждат като критичен тест за популярността на президента Реджеп Тайип Ердоган, особено в големите градове, в момент, когато турците изразяват нарастващо безпокойство заради икономическия спад в страната, пише  The Washington Post . \r\nИзборите за кметове, членове на общинските съвети и други местни постове представляват първият национален референдум за ръководството на Ердоган, откакто той спечели президентските избори миналото лято. Оттогава икономиката на Турция навлезе в рецесия за първи път от десетилетие, принуждавайки правителството да защитава политики, които обезсърчават инвеститорите и повишават цените на зеленчуците и другите домакински стоки. \r\nРепресиите срещу опонентите на правителството, които се засилиха след неуспешен преврат през 2016 г., допринесоха за вътрешното безпокойство и също така усложниха връзките на Турция със западните съюзници, причинявайки резки колебания в курса на турската лира и поставяйки инвеститорите на ръба. \r\nПозицията на Ердоган е сигурна. Но икономическата криза и социологическите проучвания, които показват, че управляващата Партия на справедливостта и развитието (ПСР) е изправена пред силно опозиционно предизвикателство за кметските избори в Анкара и Истанбул, накара Ердоган да разглежда кампанията като борба за съществуване. \r\nМакар да се радва на практически неоспорима подкрепа от страна на националните медии, Ердоган провежда митинги из страната през последните седмици, като неговата войнствена реторика , харесвана от неговата електорална база и заплашителния език, насочена към опонентите му - подчертава значението на изборите. \r\n\"Това е въпрос на оцеляване\", каза Ердоган по време на митинг в работнически район на Истанбул в петък. \r\nВ предизборния ден прокюрдската Народна демократическа партия (НДП) предупреди за \"неравностойно\" положение на опозицията и заяви, че правителството е арестувало десетки нейни членове, включително кандидати, в седмиците, предшестващи изборите. \r\n„Тези задържания и арести за сплашване на обществото се случват в допълнение към използването на публичните ресурси от страна на правителството за политическа кампания, медийния  монопол и цензура, произволни забрани на изборните кампании на опозицията, откритите заплахи на президента срещу лидери на опозиционни партии  и опасен политически дискурс, който поляризира страната и криминализира всички критични гласове като \"терористи\", каза партията. \r\nПравителството обвини партията във връзки със забранената сепаратистка Кюрдска работническа партия или ПКК. Лидерите на НДП отричат тези връзки. Ердоган също разглежда аспекти на икономическата криза, включително големите колебания на турската лира, като част от заговор срещу Турция, организиран от САЩ и други западни държави. \r\nТурските избори в един момент заплашваха да се превърнат в международна дипломатическа криза, когато Ердоган бе критикуван от официални лица в Нова Зеландия заради непрекъснатото излъчване на кадри на митингите му от  стрелбата в джамията в град Крайстчърч по-рано този месец. \r\nАдминистрацията на Тръмп следи внимателно гласуването и се надява, че списъка на споровете с Анкара - включително  за войната в Сирия и за закупуването от Турция на руска система за противовъздушна отбрана - ще затихнат, след като приключи предизборната кампания.", "date": "2019.04.01", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/04/01/2641262/", "text": "Предварителни данни на резултатите от гласуването на президентските избори в Украйна показват, че Владимир Зеленский ще отиде на втори кръг, но сегашният държавен глава Петро Порошенко ще спечели, защото има необходимите лостове на властта и към него ще отидат повечето от гласовете на загубилите в първия кръг кандидати, каза бившият заместник външен министър на Чехия и бивш посланик в Киев Ярослав Баща, предава  РИА Новости . \r\n„Порошенко жъне реколта от позицията на най-силния от кандидатите, който разполага с всички лостове на властта. Зеленский приема своята политическа новост, опозицията на сегашното правителство, на този етап му помага и известна раздробеност на елитните сили сред многото кандидати. Но на втория кръг Порошенко ще дръпне повечето от тези сили на своя страна и накрая ще спечели“, каза Баща пред РИА Новости. \r\n„Освен това мисля, че в Украйна много добре помним израза на Йосиф Висарионович Сталин, който каза:„ Няма значение кой и как гласува, важно е кой брои гласовете“, добави чешкият експерт.", "date": "2019.04.01", "title": "РИА Новости: Чешки експерт предрича победа за Порошенко на втория тур"}
{"url": "http://www.focus-news.net/news/2019/04/01/2641264/shumen-102-e-ravnishteto-na-bezrabotitsa-v-oblastta.html", "text": "10,2% е равнището на безработица в Шуменска област през февруари. Това съобщиха от  Регионалната служба по заетостта-Варна . В  бюрата по труда от областта са регистрирани 7768 безработни, със 181 по-малко спрямо предходния месец. В град Шумен броят на хората без препитание през месеца е 1680 при 1705 за януари. Равнището на безработица в града е 3,7%, с 0,1 процентни пункта по – малко спрямо предходния месец. На работа през февруари са постъпили 595 безработни. От тях 76,5%  са устроени на работа на първичния трудов пазар. В бюрата по труда от областта са заявени 357 работни места, като  най-много са от сферата на преработващата промишленост- 105.", "date": "2019.04.01", "title": "Шумен: 10,2% е равнището на безработица в областта"}
{"url": "http://www.focus-news.net/news/2019/04/01/2641265/tsb-yug-nad-7-mln-lv-sa-prihodite-ot-noshtuvki-v-oblast-smolyan-prez-dekemvri-2018-g.html", "text": "Приходите от нощувки през декември 2018 година на територията на област Смолян са 3 876 хил. лв. – от българските граждани са 3 228 хил. лв., а от чуждите 648 хил. лева. Това съобщиха от отдел „Статистически изследвания“ – Смолян към Териториално статистическо бюро „Юг“. В хотелите са постъпили 87.7% от общите приходи на областта. Спрямо ноември общите приходи нарастват с 359.4%. В сравнение с декември 2017 г. приходите от нощувки на български граждани се увеличават с 10.8%, а приходите от чужди граждани се увеличават с 15.8%. По този показател област Смолян е на челно място в страната за месец декември 2018 година. \r\nПрез декември 2018 г. в област Смолян са функционирали 290 места за настаняване с над 10 легла, от които 140 са хотели и 150 – други места за краткосрочно настаняване (хижи, квартири, почивни станции, бунгала и ваканционни селища). Броят на стаите в тях е 5 715, а на леглата -11 881. В сравнение с предходния месец общият брой на местата за настаняване (функционирали през периода) се увеличава с 39.4%, а леглата в тях – с 51.3%. Спрямо декември 2017 г. общият брой на местата за настаняване се увеличават с 6.2%, а леглата в тях – с 5.4%. \r\nРеализираните нощувки в област Смолян са 82 514, като 72 219 (87.5%) от тях са от български граждани, а 10 295 (12.5%) – от чужденци. Спрямо ноември 2018 г. нощувките се увеличават със 218.8%. В сравнение със същия месец на предходната година, през декември 2018 г. реализираните нощувки се увеличават с 5.4%, като нощувките в местата за настаняване с 1 и 2 звезди се увеличават с 18.3%, в категориите с 3 звезди- с 2.4%, а в местата с 4 и 5 звезди – с 0.8%. \r\nНай-много чужденци, посетили и пренощували в местата за настаняване на област Смолян през декември 2018 г., са граждани на Гърция – 35.1%, Румъния – 12.6%, Обединено кралство – 10.7% и Турция – 8.5%. \r\nОбщата заетост на леглата в местата за настаняване през декември 2017 г. е 23.3%, като тя е най-висока в местата за настаняване с 4 и 5 звезди – 35.4%, следвана от местата за настаняване с 3 звезди – 22.8% и с 1 и 2 звезди – 15.7%. Заетостта на леглата се увеличава с 12.1 процентни пункта спрямо месец ноември 2018 година. В сравнение със същия месец на предходната година, през декември 2018 г., заетостта на леглата в местата за настаняване намалява с 2.4 процентни пункта.", "date": "2019.04.01", "title": "ТСБ „Юг“: Над 7 млн. лв. са приходите от нощувки в област Смолян през декември 2018 г."}
{"url": "http://www.focus-news.net/news/2019/04/01/2641357/georgi-dimov-bivsh-generalen-konsul-na-balgariya-v-odrin-dalbokata-ikonomicheska-kriza-predpostavi-izhoda-ot-mestniya-vot-v-turtsiya.html", "text": "Дълбоката икономическа криза предпостави изхода от местния вот в Турция, но дори очакван – той ще доведе до чистки и сътресения. Това каза за сутрешния блок „Добро утро, България“ на  Радио „Фокус“  бившият генерален консул на Република България в Одрин Георги Димов, като уточни, че един от основните елементи от крайния резултат ще са позициите на управляващата партия на президента Реджеп Тайип Ердоган в Истанбул, Анкара и Измир. Според него „празният хладилник“ е един от основните фактори Партията на справедливостта и развитието да губи дългогодишните си позиции в най-големите турски градове. Няма как управляващите да не са притеснени от плачевното икономическо състояние на Турция, уточни Георги Димов. „Тези избори за пръв път се провеждат при такава тежка икономическа ситуация в страната. За миналата година икономическият ръст в Турция е 2,6%, което е най-ниският ръст през последните 10 години. За тази година прогнозата на Организацията за икономическо сътрудничество и развитие е, че няма да има ръст, а годината ще приключи със спад от близо 2%. Друг съществен показател, който е на битово ниво – турците масово обменят турските си лири във валута. Неслучайно точно вчера Дружеството на турските бизнесмени и индустриалци отправи силно желание след изборите нещата да се успокоят и Турция да предприеме нужните реформи, които очевидно са неизбежни“, обясни бившият генерален консул на България в Одрин. Според Георги Димов изход от икономическите проблеми на Турция ще бъде намерен много трудно. Той припомни, че Международният валутен фонд призова правителството да вземе мерки за икономическата криза в югоизточната ни съседка. При такава плачевна икономическа ситуация обаче се търси външния враг, вместо проблемите да се решават отвътре, обърна внимание Димов. Той прогнозира, че всичко това създава предпоставки за изостряне на напрежението, което ще доведе до чистки и промени в президентския кабинет. \r\nВиктория МЕСРОБОВИЧ-КУВЕНДЖИЕВА", "date": "2019.04.01", "title": "Георги Димов, бивш генерален консул на България в Одрин: Дълбоката икономическа криза предпостави изхода от местния вот в Турция"}
{"url": "http://www.focus-news.net/news/2019/04/01/2641263/rossiyskaya-gazeta-ukrayna-s-byuletinata.html", "text": "Гражданите на Украйна се опитаха да изберат президент на първия кръг от предложената група болезнено познати лица, сред които дори и номинираният за лидер в надпреварата Владимир Зеленский трудно можеше да се нарече оригинал. Гласуването се проведе неспокойно, с традиционните ексцесии, пише в.  Российская газета . \r\nСпоред данни на социологическия консорциум „Национален екзит пол-2019“, Владимир Зеленский и сегашния президент Петро Порошенко отиват на втория кръг на президентските избори в Украйна. Според социолозите Зеленский е събрал 30,4% от гласовете, а Петро Порошенко е получил подкрепата на 17,8% от гласоподавателите. Те ще се срещнат в спор за президентския жезъл във втория тур, който ще се проведе на 21 април. \r\nНа трето място се очаквано се оказа Юлия Тимошенко с 14,2%, а на четвърто място се класира кандидатът от партия „Опозиционна платформа – За живот“ Юрий Бойко – него го подкрепиха 9,8% от избирателите. \r\nВеднага след приключването на гласуването сградата на Централната избирателна комисия на Украйна беше поставена под тежка охрана от полицията, особено след като имаше всички причини за това - от обяд силни млади мъже започнаха да се натрупват на площада и да поставят палатки. Въпреки, че сутринта ситуацията не предвещава нищо необичайно: избирателните секции бяха отворени точно в 8 часа по киевско време, което отново стана равно на московското време. Общо, по официални данни на ЦИК, в момента на началото на изборите са отворени 29 888 избирателни секции в 199 избирателни района. 29,789,643 души бяха включени в избирателните списъци - Комисията го нарече „ориентировъчен брой избиратели“. \r\nВ бюлетината за гласуване бяха включени 39 имена - рекорд за съвременна Украйна. Затова дължината й е 80 сантиметра. Една седмица преди изборите Александър Мороз, бивш председател на парламента и основател на Социалистическата партия на Украйна, обяви отказа си да се кандидатира. Той мотивира решението си с голям брой предстоящи измами, но името му не е изтрито от бюлетината. Този път кандидатите не излизат според изтеглените номера, както беше установено по-рано, а по азбучен ред, което предизвика критики към кандидата Юлия Тимошенко заради присъствието сред кандидатите на пълния й съименник - Юрий Владимирович Тимошенко, който се счита за „технически кандидат” на сегашния президент. Такова съседство в бюлетината, според експерти, може в крайна сметка да струва на „истинския“ Тимошенко от 1 до 3 процента. Според оценки на местни наблюдатели, повече от дузина кандидати са свързани по някакъв начин с Порошенко и основната им задача е да предоставят на президента мнозинство сред наблюдатели и членове на избирателните комисии. И, съдейки по резултатите от анкетите, тази манипулация е изиграла ролята си. \r\nВ навечерието на отговорния ден министерството на вътрешните работи засили мерките за сигурност в Киев и големите градове. Само в столицата до шест хиляди патрулни служители следяха за реда, без да вземат под внимание поне по двама полицаи във всяка избирателна секция. Също така, специални сили на Службата за сигурност на Украйна в пълно бойно снаряжение са патрулирали в Одеса, Харков и градове в „зоната на анти-терористичната операция“. Въпреки това, обикновените украинци не обраха внимание и продължиха да показват неуважение към законите: „В Чернигов, непознат човек обеща да взриви всички щабове на един от кандидатите за президент“, \"В Одеса, председателят на избирателната комисия е набил човек, който е дошъл да гласува“, „Жената на кандидата Гриценко не е намерена в избирателните списъци”, „В Киев сградата на ЦИК е взета под засилена сигурност”, „Гласоподавателка е родила направо в секцията“ - такива заглавия в украинските медии описват хода на гласуването. \r\nДо края на гласуването министерството на вътрешните работи получи около 2 000 сигнала за нарушения на изборния процес. Сред основните нарушения са: незаконна агитация, фотографиране на бюлетини - знак за контролирано гласуване, подкупване на избирателите, опити за увреждане на бюлетините или изнасянето им от избирателната секция. Така радикалът Ляшко беше предупреден за селфи с бюлетина и напомняне за наказателна отговорност за такива действия - до три години затвор.  \r\nНо не тези, главно административни нарушения, вдъхват съмнение в изборните резултати. Необясним е експлозията на ентусиазирани гласоподаватели в Донецк и Луганск - части, контролирани от украинските сили за сигурност: 48% от гласоподавателите гласуваха по организиран начин. Отговорът на източниците на такъв ентусиазъм трябва да се търси в украинските медии, които преди това публикуваха целия фон на създаването на така наречената „мрежа” в тези региони - системата на контролираното и платеното или принудителното, насилственото и безплатното гласуване в тези региони. Резултатът изглежда възмутително и безсрамно: в районите, обстрелвани от украинските сили за сигурност, избирателната активност е по-висока, отколкото в Западна Украйна. \r\nВ навечерието на гласуването западните медии вече изразиха съмнения относно честността на изборите. Неотдавна те не забелязаха никакви проблеми в Украйна, сега смятат, че „ако изборите се провеждат без измама, това ще бъде победа“, а полското издание „Fakt“ обобщи кампанията по следния начин: „Мрачна колекция от клоуни и измамници, представляващи повърхностни и опростени изборни програми“.", "date": "2019.04.01", "title": "„Российская газета“: Украйна с бюлетината"}
{"url": "http://www.focus-news.net/news/2019/04/01/2641267/unian-tsik-posochi-izbiratelna-aktivnost-na-prezidentskite-izbori.html", "text": "Избирателната активност на президентските избори в Украйна е 63,48%, предава информационна агенция  УНИАН . \r\nТова съобщиха от Централната избирателна комисия. По думите на ръководителя на комисията Татяна Слипачук, в гласуването за президент участие са взели 17 000 599 избиратели от 26 770 419 души. \r\nНай-много избиратели са гласували в Лвовска област (68,88%). Най-ниска избирателна активност е регистрирана в Закарпатска област – 46,99%. \r\nКакто вече беше съобщено, в Украйна гласуването в първия кръг на президентските избори в Украйна приключи. Според окончателните данни от „Национален екзит пол 2019 г.“, на първи тур на президентските избори в Украйна Владимир Зеленский печели с резултат 30,6%. На второ място е Петро Порошенко с показател от 17.8%. Юлия Тимошенко стана трета - 14,2%. Превод и редакция : Калоян Пенков", "date": "2019.04.01", "title": "УНИАН: ЦИК посочи избирателна активност на президентските избори"}
{"url": "http://www.focus-news.net/news/2019/04/01/2641266/tass-mezhdinni-danni-na-tsik-zelenskiy-izleze-nachelo-v-prezidentskata-nadprevara.html", "text": "В лидери на президентската надпревара в Украйна отново бяха Владимир Зеленский и настоящият президент на страната Петро Порошенко, съобщава агенция  TACC . \r\nСпоред публикувани данни от ЦИК, след преброяването на 5% от бюлетините, Зеленский събира 28,7% от гласовете. \r\nНа второ място е действащият президент Петро Порошенко със 17,31%, лидерът на партия „Отечество“ Юлия Тимошенко му отстъпва с 2,7%, събирайки 14,61%. \r\nРедовните президентски избори в Украйна се състояха в неделя. 39 кандидати кандидатстват за поста държавен глава, което е рекорд за страната. \r\nПо данни на екзит половете, публикувани след приключването на изборите, Владимир Зеленский и Петро Порошенко трябва да отидат във втория кръг. Вторият кръг на гласуването е насрочен за 21 април. Превод и редакция : Калоян Пенков", "date": "2019.04.01", "title": "ТАСС: Междинни данни на ЦИК. Зеленский излезе начело в президентската надпревара"}
{"url": "http://www.focus-news.net/news/2019/04/01/2641271/afp-opozitsionen-kandidat-pretendira-za-pobeda-na-izborite-v-istanbul.html", "text": "Опозиционният кандидат за кмет на Истанбул Екрем Имамоглу заяви победата си в местните избори, след като резултатите му показаха, че има равен резултат кандидата на Партията на справедливостта и развитието, предава  AFP . \r\n„Бих искал да съобщя на жителите на Истанбул и на цяла Турция, че нашите цифри показват, че е ясно, че сме спечелили Истанбул“, каза Имамоглу в реч в ранните часове на понеделник. \r\nНеговият противник също обяви победа. Превод и редакция : Калоян Пенков", "date": "2019.04.01", "title": "AFP: Опозиционен кандидат претендира за победа на изборите в Истанбул"}
{"url": "http://www.focus-news.net/news/2019/04/01/2641261/gerb-i-sds-obyaviha-kandidatite-si-za-chlenove-na-evropeyskiya-parlament-obzor.html", "text": "ГЕРБ и СДС обявиха кандидатите си за членове на Европейския парламент. Номинациите бяха представени от зам.-председателя на ГЕРБ Цветан Цветанов. Листата е оглавена от еврокомисаря по цифрова икономика и общество Мария Габриел. Пълната евролиста на двете партии изглежда така:  \r\n1.  Мария Габриел  - еврокомисар по цифрова икономика и общество, зам.-председател на ЕНП Жени (от 2012 г.) и зам.-председател на Групата на ЕНП в Европейския парламент.   \r\n2.  Андрей Ковачев  - заместник-ръководител на Комисията по външна политика и европейски въпроси и заместник-международен секретар на ПП ГЕРБ. През 2014 е избран за Член на Председателството на Европейския Парламент (квестор), член на Комисия по външни работи и Подкомисия по правата на човека и член на Делегация за връзки със Съединените американски щати.  \r\n3.  Андрей Новаков  - в края на 2008 г. става член на ГЕРБ в Благоевград. Последователно заема позиции като Областен координатор на Младежи ГЕРБ-Благоевград, Международен секретар на Младежи ГЕРБ, а преди да стане Член на Европейски парламент, е бил и кандидат за Народен представител в България, от МИР.   \r\n4.  Ева Майдел  - през 2014 г. е избрана за евродепутат. Към края на 2017 г.  е избрана за президент на най-голямата европейска организация – Европейско движение.  \r\n5.  Асим Адемов –  участва в комисиите в Европейския парламент като член на Комисия по граждански свободи, правосъдие и вътрешни работи (LIBE), член на Делегация в Съвместната парламентарна асамблея АКТБ-ЕС (DACP) и зам.-член на Комисия по външни работи (AFET) \r\n6.  Александър Йорданов  СДС - народен представител в 38, 37, 36-ото Народно събрание. Депутат в седмото Велико Народно събрание.  \r\n7.  Лиляна Павлова  - министър на регионалното развитие и благоустройството от (2011 -2013). министър на регионалното развитие и благоустройството (2014 –2017) и министър на българското председателство на Съвета на ЕС 2018.  \r\n8.  Емил Радев  - през 2009 г. е избран за депутат в 41-вото Народно събрание от ГЕРБ във Варна, а през 2013 г. и в 42-рото Народно събрание. Евродепутат от 2014. \r\n9.  Ивелина Василева  - министър на околната среда и водите във второто правителство на Бойко Борисов (2014 -2017 г.) и експерт по европроекти. Депутат в 44-тото Народно събрание и председател на Комисията по околната среда и водите.  \r\n10.  Марин Захариев  - зам.-кмет на Смолян. от 2010 г., участва като консултант и правен експерт по различни европейски и инвестиционни проекти. \r\n11.  Д-р Иво Ралчовски  - един от създателите на ГЕРБ в Община Враца и член на Ротари клуб - Враца. Председател на групата съветници от ПП ГЕРБ в общински съвет – Враца мандат 2015 – 2019 година. \r\n12.  Младен Шишков  - председател е на Общински съвет в град Раковски (2009 – 2016 г.) Народен представител в 44-тото Народно събрание от 19 април 2017 г. \r\n13.  Николай Диков  - председател е на Постоянната комисия по „Спорт и младежки дейности”, член на комисия „Евроинтеграция и международни връзки”, и зам.-председател на временна комисия „Безопасност на движението” в Общински съвет - Стара Загора, мандат 2011-2015 г. \r\n14.  Камен Костов  - работил е като експерт по социални дейности в неправителствения сектор. Aсистент по европейски проекти. \r\n15.  Йоана Йончева-Фильова   - бакалавър по Бизнес мениджмънт  от „Бостънски университет“ и магистър „Инженер-технолог“ от Бургаския университет „Проф. Асен Златаров“. \r\n16.  Жечо Станков  - от 2011 г. е общински съветник в Общинския съвет в Бургас. Заместник-министър на енергетиката (2015- 2017). Избран за народен представител от ПП ГЕРБ в 44-тото Народно събрание. Назначен за заместник-министър на енергетиката на 09 май 2017 г. \r\n17.  Илия Лазаров , СДС -  член на Демократическата партия в СДС (1991–1997), областен координатор на СДС за Югозападна България (1991–1994), началник на отдел \"Информационен\" на СДС (1994–1996). През януари 1997 г. при встъпването си в длъжност президентът Петър Стоянов го назначава за началник на кабинета си. Остава на този пост през целия му петгодишен мандат. \r\nВ началото на събитието беше излъчен поздравителен адрес на  Жозеф Дол , президент на Европейската народна партия (ЕНП). В него той обясни, че обединението на ГЕРБ и СДС ще е ключово за успеха на ЕНП на европейските избори в България. „Днес повече от всякога ние можем да покажем, че обединени сме по-силни. Вие дадохте пример, че това е силата на ЕНП, вие показахте, че да превъзмогнеш егото за едно по-добро бъдеще на ЕНП е възможно. За силна Европа, която действа и защитава. За Европа, която е справедлива, устойчива”, заяви още Дол.  Мария Габриел  беше избрана за водач на листата. След номинацията си тя заяви, че доверието към нея и към всеки един от останалите кандидати е отговорност. \"Европа се намира в труден момент. Предизвикателството е, че България може да бъде обединител на каузи\",  допълни тя. Според нея Европа е на кръстопът и е важно да се противопоставим на дестабилизиращите процеси и решения. \"Националният и европейският интерес могат да бъдат взаимодопълващи се. И това го доказахме с българското европредседателство“, припомни Габриел. Тя се обърна към всички лидери на листи за европейските избори, като ги помоли да се обединят около общи теми, за да се опази българският интерес. \"За да не позволяваме други да вземат решения вместо нас. България е зеницата на очите ни на Европа. Тя трябва да бъде пазена във всеки един момент“, заключи Габриел. \r\nПремиерът и лидер на ГЕРБ  Бойко Борисов  от своя страна се обърна към кандидатите за евродепутати с призива да не използват езика на омразата. Той подчерта, че няма съмнение, че листата на ГЕРБ е най-добрата. \"Не искам да казвам, че сме идеални, но все още по-добри няма\", допълни той. \"Ние, с всичките си наши грешки, продължаваме да сме първа политическа сила. Ние трябва да говорим на всеки един човек, че дори когато грешим, си понасяме наказанията, взимаме си забележка и повече не го допускаме. Защото, който не работи, не греши\", коментира още Борисов.  \r\nПредседателят на Съюза на демократичните сили (СДС)  Румен Христов  посочи, че успех на тези избори ще бъдат 8 евродепутати от СДС и ГЕРБ и смята, че това е реално. „Ние сме пред битката за Европа, битка за това дали ще запазим Европа, или ще бъде разделена от крайно леви и крайно десни“, припомни той.  \r\nСпоред  Цветан Цветанов , зам.-председател на ГЕРБ и председател на Изборния щаб на партията, 26 май е ключова дата, но на 27, когато се събудим, трябва да знаем дали не сме направили грешка. „Нека на 26 май всеки гражданин да оцени това, което беше направено от политици, народни представители в периода на прехода. Това е пътят към НАТО и ЕС“, коментира той. По думите му предложенията за кандидати на СДС дават възможност за просперитет. „ГЕРБ е партия, която предлага решения“, заяви Цветанов, като се обърна към сегашния състав на ГЕРБ в Европейския парламент и им благодари за свършената през техния мандат работа. Александър Йорданов  кандидат на СДС за евродепутат в Европейския парламент, изтъкна, че решението на СДС и ГЕРБ за съвместно явяване показва национална отговорност. „Днес е един хубав ден за българската демокрация. Ние си подаваме ръка в името на едно по-добро бъдеще за Европа и за България. Показахме европейска политическа зрелост. Показахме национална отговорност, защото ние сме тези, които трябва да се противопоставим на лошите сценарии за България и Европа“, отбеляза Йорданов.  \r\nСпоред зам.-председателя на ГЕРБ и кмет на София  Йорданка Фандъков  благодарение на европейската солидарност, последните 10 години София е станала истинска европейска столица. „Благодарение на целия екип на ГЕРБ в София. Благодаря на нашите евродепутати и еврокомисар Мария Габриел“, изтъкна Фандъкова, като обясни, че благодарение на тяхната подкрепа, градът се развива дигитално.  \r\nЗам.-председателят на партията и кмет на Бургас  Димитър Николов  във видеообръщение заяви: „Желаем от името на Бургаска област успешно представяне на вота. Нека с нашата листа ЕНП да победи на изборите, а водещият кандидат да бъде бъдещият председател на Европейския съюз. Успех приятели!“. \r\nПо време на представянето на кандидатурите на ГЕРБ и СДС за депутати в Европейския парламент  Даниела Дариткова , председател на ПГ на ГЕРБ, коментира, че Европа е в сложни времена, тя може да попадне във вакуум, където да намерят място евроскептици. По думите ѝ Бойко Борисов усеща инстинктите на народа и по този начин политическата група на ГЕРБ може да устои на всички кризи. „Тази победа е нужда не само за нас, тя е важна за България, тя ще бъде важна за Европа“, отбеляза тя. \r\nВицепремиерът  Томислав Дончев  изтъкна, че непрекъснато се опитват да са добри, но и добрият омръзва, затова утре трябва да се опитат да бъдат по-добри, в други ден да бъдат още по-добри и да работят заедно.  „Победата е почти най-важна, само че целта на победата не е да смачкаш другия. Ние имаме нужда от победа, която е триумф на ценности и идеи“,  допълни в изказването си той.  \r\nМинистърът на финансите  Владислав Горанов  отчете, че от последните европейски избори досега минималната работна заплата у нас е нараснала с 65%, средната – с близо 50%, а БВП – с 40%. „Това са постижения, които са плод от една страна на огромните усилия, които полага българското управление в лицето на ГЕРБ, така също и на партньорството с европейските икономики, с които в годините ставаме все по-зависими и по-зависими“, допълни той. „Нашите политически опоненти няма да допуснат цивилизован дебат за европейските ценности и ще ни връщат във всеки един момент в бита в България, който именно на европейската интеграция и усилията, които сме полагали в последните години, се подобрява значително“, каза още Горанов.  \r\nДаяна ДЮЛГЕРОВА", "date": "2019.04.01", "title": "ГЕРБ и СДС обявиха кандидатите си за членове на Европейския парламент (ОБЗОР)"}
{"url": "http://www.focus-news.net/news/2019/04/01/2641268/izvestiya-opozitsiyata-shte-podkrepi-zelenskiy-na-vtoriya-tur.html", "text": "Повечето представители на украинската опозиция планират да подкрепят Владимир Зеленский във втория кръг на президентските избори. Това казаха за „ Известия “ във Върховната Рада. По време на гласуването на 31 март актьорът очаквано победи, придобивайки, според проучванията, около 30% от гласовете. Основната борба за преминаване в следващия кръг се разгърна между сегашния държавен глава Петро Порошенко и лидера на партията „Отечество“ Юлия Тимошенко. В 23:00 не бяха известни окончателните резултати от първия ден на гласуване, но по-голямата част от анкетите дадоха сребро на сегашния украински лидер: 18% срещу 14% за неговия съперник. \r\nУкраинците прекараха последния ден на март на избирателни секции. Предварителната избирателна активност, според ЦИК, надвишава 63%, което е с поне 4% повече в сравнение с 2014 година. Хората, които пет години очевидно бяха уморени от това, което се случва в страната, побързаха да гласуват.  \r\nВойната на югоизток, която Петро Порошенко, обеща да приключи за две седмици, корупцията, икономическите пропуски и несигурността за бъдещето на страната сериозно разделят обществото. Още преди гласуването малцина изразиха съмнение, че на тези избори Украйна ще се нуждае от втори тур. \r\nНезависимо от факта, че на изборите имаше 39 кандидати, част от населението открито подкрепи Петро Порошенко, „който не позволи на Русия да завземе страната“. Няма обаче други аргументи за тази категория избиратели. Привържениците на сегашния президент, както и техният лидер, говориха главно за Москва и нейната „агресия”. В същото време повечето украинци също открито осъдиха гаранта на конституцията. \r\nЦИК на Украйна редовно съобщаваше през целия ден, че по време на гласуването не е имало системни нарушения, а отделни случаи възникват на всички избори. \r\nОсновните кандидати гласуваха през поървата половина на деня. След раздялата с бюлетините, конкурентите започнаха да дават обещания. Владимир Зеленский например каза, че ако спечели, ще кара колело до работата, а Юлия Тимошенко призна, че вярва в „успешна и богата Украйна“. Петро Порошенко не излезе с нищо ново и припомни във Facebook, че от 1 април споразумението за приятелство с Русия най-накрая престава да действа.  \r\nКакто се очакваше, първият кръг беше спечелен от Владимир Зеленский. По начало малцина приемат актьора сериозно - в началото на изборната надпревара неговият електорат често се категоризира като „против всички“. Въпреки това, за няколко седмици шоуменът успя да убеди украинците да гледат по различен начин на неговата кандидатура и през последните два месеца Владимир Зеленский беше несменяем лидер на кампанията. В резултат на това, актьорът остави след себе си и старият украински политик Юлия Тимошенко и настоящият президент. \r\nВладимир Зеленский благодари „на всички, които не са гласували за забавление“. Освен това, победителят записа видео съобщение във Facebook на руски език, изразявайки благодарност към своите поддръжници и заяви за „голяма, сериозна работа напред“. Петро Порошенко предсказуемо благодари на онези, които „подкрепиха влизането на Украйна в НАТО, пътя към членство в ЕС и окончателната независимост от Руската федерация”. А Юлия Тимошенко постави под въпрос данните на „манипулативните екзит полове“, призовавайки да се изчака окончателните официални резултати, тъй като според „нейните данни“  именно тя е тази, която отива на втория тур. \r\nТака или иначе, на 21 април Владимир Зеленский ще спори за президентството с един от опитните политици. И следващите две седмици ще бъдат решаващи за Украйна. Кой ще подкрепи актьора ще бъде ясно още на 1 април.", "date": "2019.04.01", "title": "Известия: Опозицията ще подкрепи Зеленский на втория тур"}
{"url": "http://www.focus-news.net/news/2019/04/01/2641270/ria-novosti-vlastta-na-poroshenko-e-obrechena-zayavi-yuriy-boyko.html", "text": "Действащата власт в Украйна е обречена, заяви кандидатът за президент на страната, Юрий Бойко, предава  РИА Новости . \r\nПолитикът изрази мнение, че неговият резултат от екзит пола е занижен, въпреки това, по думите му, той може да покаже, че Порошенко ще изгуби властта след изборите. \r\n„Нашите цифри са донякъде занижени, защото хората просто се страхуват да кажат, че са гласували за представителя на „Опозиционна платформа - за живот“. И това е разбираемо, защото натискът беше безумен, особено в региони, които са наши основни. Въпреки това, аз съм много доволен, защото показахме, че правителството, въпреки огромния натиск, въпреки всички опити за подкуп, е обречено“, каза Бойко. \r\nОсвен това, той обяви предстоящото начало на подготовката на „Опозиционна платформа - за живо“ за парламентарни избори. Превод и редакция : Калоян Пенков", "date": "2019.04.01", "title": "РИА Новости: Властта на Порошенко е обречена, заяви Юрий Бойко"}
{"url": "http://www.focus-news.net/news/2019/04/01/2641269/afp-venetsuela-sakrashtava-rabotniya-den-udalzhava-zatvaryaneto-na-uchilishtata-zaradi-prekasvaniyata-na-elektrozahranvaneto.html", "text": "Правителството на Венецуела обяви, че намалява продължителността на работния ден и оставя училищата затворени, заради опустошителните загуби на електроенергия, които тормозят страната, предава  AFP . \r\n„За да се постигне постоянство в осигуряването на електроенергия, Боливарското правителство реши да запази прекратяването на училищните дейности и да създаде работен ден до 14:00 часа в държавните и частните институции“, заяви министърът на съобщенията Хорхе Родригес по държавната телевизия. Превод и редакция : Калоян Пенков", "date": "2019.04.01", "title": "AFP: Венецуела съкращава работния ден, удължава затварянето на училищата заради прекъсванията на електрозахранването"}
{"url": "http://www.focus-news.net/news/2019/04/01/2641277/sport-napoli-pobedi-roma.html", "text": "Наполи победи Рома с 4:1 като гост в мач от 29-ия кръг на Серия А. Головете за неаполитанци реализираха Аркадиуш Милик, Дрис Мертенс, Симоне Верди и Амин Юнес, а единственото попадение за домакините отбеляза Диего Пероти. След този кръг Наполи заема второто място с 63 точки, като изостава от лидера Ювентус с 15. Рома се намира на седма позиция с 47 точки.", "date": "2019.04.01", "title": "Спорт: Наполи победи Рома"}
{"url": "http://www.focus-news.net/news/2019/04/01/2641273/vzglyad-zelenski-i-poroshenko-ne-se-zabavlyavaha.html", "text": "В Украйна започна изчисляването на резултатите от първия тур на президентските избори. След обработка на 13,49% от бюлетините Владимир Зеленский води с близо 30%, съобщава в.  ВЗГЛЯД . \r\nНа второ място е сегашният президент Петро Порошенко с 16,65%. На трето място е лидерът на „Отечество“ Юлия Тимошенко - тя има 13,49%. Вярно е, че централата на Тимошенко вече е оспорила преминаването на Порошенко във втория тур. Според изчисленията на щаба, Зеленский и Тимошенко трябва да се борят за президентството във втория кръг. \r\nЧетворката на лидерите е затворена от представителя на партията „Опозиционна платформа - за живот“ Юрий Бойко - той има 11,45% от гласовете, според ЦИК на Украйна. В същото време, избирателната активност е била 63,48%, т.е. 17,5 милиона души са дошли на избирателните секции. \r\n„В известен смисъл гласовете на Зеленский и Бойко могат да бъдат сумирани, но само теоретично на избирателно ниво. Малко вероятно е те да са съюзници“, каза Михаил Погребински, директор на Киевския център за политически изследвания. \r\nТой счита също така за възможен съюз между Тимошенко и Зеленский във втория кръг. \r\n„Теоретично споразумение между тях не може да бъде изключено, тъй като Коломойски има нормални отношения с Тимошенко и няма да бъде против такъв съюз. Но има една стара истина, че гласовете не могат просто да бъдат предадени. Съюзът на Тимошенко и Зеленский е възможен само, ако Тимошенко се съгласи да бъде премиер при президента Зеленский. Но, на първо място, това е малко вероятно тя да предприеме такава стъпка. Второ, Зеленский едва ли ще направи това“, заключи експертът. \r\nОт своя страна Киевският политически анализатор Денис Гаевский счита, че сделката между Зеленский и Тимошенко е много реалистична. „Вероятността за формална и неформална подкрепа от страна на лидера на„ Отечество ”в полза на Зеленский е доста висока. Освен това при президент Зеленский ще бъде много по-лесно да се превърне Украйна в парламентарна република, а Тимошенко ще получи шанс да се бори за креслото на премиера. Това е в нейните интереси“, каза Гаевски. \r\n„Във втория кръг, който ще се състои на 21 април, вероятно не само Юрий Бойко, но и гласовете на Александър Вилкул вероятно ще стигнат до Владимир Зеленский, което е приблизително 45% от всички, които гласуваха на първия тур. Социологията твърди, че около половината от украинците са съгласни с предоставянето на специален статут на Донбас и тези хора гласуваха главно за Зеленский, Бойко и Вилкул“, заяви той пред вестник „ВЗГЛЯД“. \r\nЕкспертите също отбелязват, че изборите отново затвърдиха дълбокия вътрешен конфликт в украинското общество - страната отново се е разделила електорално на Югоизток и Запад. Според данните от екзит пола, цитирани от украинския телевизионен канал „112“, Зеленский е събрал най-много гласове на Изток и Юг, включително в Донбас. Става дума за Днепропетровск, Запорожие, Харков, Донецк, Луганск, Николаев, Одеса и Херсон. Между другото, Юрий Бойко се очакваше да получи най-много гласове в Донбас, като спечели поне две области. \r\nПорошенко, напротив, печели повече гласове на Запад, Север и в Центъра на страната, което означава Волинска, Лвовска, Ровненска, Закарпатска, Ивано-Франковска, Тернополска, Чернивецка, Виницка, Кировоградска, Полтавска, Хмелницка, Черкаска, както и Житомирска, Киевска, Сумска и Черниговска области. \r\nЩо се отнася до столицата, там. Съдейки по социологическите проучвания, гласувалите за Зеленски са по-малко, отколкото за Порошенко. Успехът на Порошенко в столицата, най-вероятно, се дължи на факта, че в Киев е по-лесно да се използва административния ресурс. В допълнение, концентрацията на държавните служители в столицата е по-висока, отколкото във всеки друг регион на Украйна.", "date": "2019.04.01", "title": "ВЗГЛЯД: Зеленски и Порошенко не се забавляваха"}
{"url": "http://www.focus-news.net/news/2019/04/01/2641278/sport-real-madrid-pobedi-ueska.html", "text": "Реал Мадрид победи Уеска с 3:2 като домакин в мач от 29-ия кръг на испанската Примера дивисион. За белите точни бяха Иска, Дани Себайос и Карим Бензема, докато головете за гостите отбелязаха Кучо Ернандес и Чаби Ечейта. Във временното класиране Реал е трети с 57 точки, с две по-малко от градския съперник Атлетико и на цели 12 от лидера Барселона. Уеска пък заема последното 20-то място с 22 точки.", "date": "2019.04.01", "title": "Спорт: Реал Мадрид победи Уеска"}
{"url": "http://www.focus-news.net/news/2019/04/01/2641279/sport-federer-s-nova-titla.html", "text": "Роджър Федерер спечели 28-ма титла от сериите „Мастърс“. Швейцарецът спечели турнира в Маями, след като на финала победи Джон Иснър с резултат 6:1, 6:4. Във втората част от срещата Иснър получи контузия, но въпреки това успя да доиграе срещата. Трофеят за Федерер е под номер 101 в кариерата му.", "date": "2019.04.01", "title": "Спорт: Федерер с нова титла"}
{"url": "http://www.focus-news.net/news/2019/04/01/2641272/ria-novosti-razlikata-mezhdu-zelenskiy-i-poroshenko-pochti-se-e-udvoila.html", "text": "Владимир Зеленски води в първия тур на президентските избори в Украйна с 29,66% от гласовете, сегашният президент Петро Порошенко е подкрепен от 16,83% от гражданите, според ЦИК след обработка на 10,27% от протоколите, предава  РИА Новости . \r\nЛидерът на партията „Отечество“ Юлия Тимошенко събира 13,75%, \r\nСпоред ЦИК никой от кандидатите не получава необходимия брой гласове, за да спечели на първия кръг, Владимир Зеленский  води в президентската надпревара. Настоящият президент Петро Порошенко и лидерът на партията „Отечество“ Юлия Тимошенко претендират за преминаване във втория кръг. Порошенко води на Тимошенко с малко повече от 3%. \r\nПорошенко заяви, че изборите са свободни, според стандартите на ОССЕ. Самата организация не е дала своите оценки. От своя страна щабът на Тимошенко обвини Службата за сигурност на Украйна за фалшификации и провокации на изборите, а самият политик не изключи, че ще оспори резултатите от гласуването. Превод и редакция : Калоян Пенков", "date": "2019.04.01", "title": "РИА Новости: Разликата между Зеленский и Порошенко почти се е удвоила"}
{"url": "http://www.focus-news.net/news/2019/04/01/2641275/the-guardian-erdogan-pretendira-za-pobeda-na-upravlyavashtata-partiya-na-mestnite-izbori-v-turtsiya.html", "text": "Турският президент Реджеп Тайип Ердоган обяви решителна победа за управляващата му партия на местните избори, разглеждани като решаващ тест за неговото управление, дори когато първоначалните резултати сочеха победи на опозицията в Истанбул и Анкара, пише британският в.  The Guardian . \r\nДържавните медии съобщиха, че Партията на справедливостта и развитието (ПСР) на Ердоган загуби контрол над Анкара срещу кандидата на кмета на опозиционния блок Мансур Яваш, като приключи 25-годишното господство на ПСР. \r\nВ Истанбул основният опозиционен кандидат Екрем Имамоглу заяви, че данните от неговата партия показват, че е невъзможно математически кандидатът на ПСР и бивш премиер Бинали Йълдъръм да затвори пропастта. По-рано Йълдъръм обяви победа. \r\nПървоначалните резултати отбелязват първото значително поражение за управляващата ПСР, откакто за първи път пое властта през 2002 година. „Всяка печалба и всяка загуба е волята на нашите хора, а също и изискване за демокрация, което трябва да бъде признато“, заяви Ердоган в Истанбул преди да лети до Анкара. „Ще приемем, че сме спечелили сърцата на нашите хора в области, които сме спечелили и ще приемем, че не сме били достатъчно успешни в области, които загубихме“. \r\nПСР взе почти 45% от гласовете, след като бяха преброени 90% от над 194 хиляди избирателни кутии, според държавната телевизия ТРТ. Светската основна опозиционна партия, Републиканската народна партия (CHP), имаше общо 30%. \r\nПрокюрдската народнодемократична партия (HDP) успя да си възвърне няколко места в предимно кюрдската югоизточна част на страната, където правителството замени избраните кметове с назначени от правителството попечители в миналото, след като твърди, че съкратените длъжностни лица са имали връзка с незаконната ПКК или Кюрдска работническа партия. \r\nИзборите бяха белязани и от епизоди на насилие. Най-малко четирима души бяха убити в Южна и Източна Турция и десетки бяха ранени в сблъсъци, свързани с избори в кюрдския град Диарбекир. \r\nВ Истанбул полицията съобщи, че един човек е бил намушкан при скандал между 15 души, който избухна между кандидатите в квартал Кадъкьой. Превод и редакция : Калоян Пенков", "date": "2019.04.01", "title": "The Guardian: Ердоган претендира за победа на управляващата партия на местните избори в Турция"}
{"url": "http://www.focus-news.net/news/2019/04/01/2641281/izborite-v-ukrayna-v-ruskiya-pechat-agentsiya-fokus.html", "text": "Повечето представители на украинската опозиция планират да подкрепят Владимир Зеленский във втория кръг на президентските избори. Това казаха за „ Известия “ във Върховната Рада. По време на гласуването на 31 март актьорът очаквано победи, придобивайки, според проучванията, около 30% от гласовете. Основната борба за преминаване в следващия кръг се разгърна между сегашния държавен глава Петро Порошенко и лидера на партията „Отечество“ Юлия Тимошенко. В 23:00 не бяха известни окончателните резултати от първия ден на гласуване, но по-голямата част от анкетите дадоха сребро на сегашния украински лидер: 18% срещу 14% за неговия съперник. \r\nУкраинците прекараха последния ден на март на избирателни секции. Предварителната избирателна активност, според ЦИК, надвишава 63%, което е с поне 4% повече в сравнение с 2014 година. Хората, които пет години очевидно бяха уморени от това, което се случва в страната, побързаха да гласуват.  \r\nВойната на югоизток, която Петро Порошенко, обеща да приключи за две седмици, корупцията, икономическите пропуски и несигурността за бъдещето на страната сериозно разделят обществото. Още преди гласуването малцина изразиха съмнение, че на тези избори Украйна ще се нуждае от втори тур. \r\nНезависимо от факта, че на изборите имаше 39 кандидати, част от населението открито подкрепи Петро Порошенко, „който не позволи на Русия да завземе страната“. Няма обаче други аргументи за тази категория избиратели. Привържениците на сегашния президент, както и техният лидер, говориха главно за Москва и нейната „агресия”. В същото време повечето украинци също открито осъдиха гаранта на конституцията. \r\nЦИК на Украйна редовно съобщаваше през целия ден, че по време на гласуването не е имало системни нарушения, а отделни случаи възникват на всички избори. \r\nОсновните кандидати гласуваха през поървата половина на деня. След раздялата с бюлетините, конкурентите започнаха да дават обещания. Владимир Зеленский например каза, че ако спечели, ще кара колело до работата, а Юлия Тимошенко призна, че вярва в „успешна и богата Украйна“. Петро Порошенко не излезе с нищо ново и припомни във Facebook, че от 1 април споразумението за приятелство с Русия най-накрая престава да действа.  \r\nКакто се очакваше, първият кръг беше спечелен от Владимир Зеленский. По начало малцина приемат актьора сериозно - в началото на изборната надпревара неговият електорат често се категоризира като „против всички“. Въпреки това, за няколко седмици шоуменът успя да убеди украинците да гледат по различен начин на неговата кандидатура и през последните два месеца Владимир Зеленский беше несменяем лидер на кампанията. В резултат на това, актьорът остави след себе си и старият украински политик Юлия Тимошенко и настоящият президент. \r\nВладимир Зеленский благодари „на всички, които не са гласували за забавление“. Освен това, победителят записа видео съобщение във Facebook на руски език, изразявайки благодарност към своите поддръжници и заяви за „голяма, сериозна работа напред“. Петро Порошенко предсказуемо благодари на онези, които „подкрепиха влизането на Украйна в НАТО, пътя към членство в ЕС и окончателната независимост от Руската федерация”. А Юлия Тимошенко постави под въпрос данните на „манипулативните екзит полове“, призовавайки да се изчака окончателните официални резултати, тъй като според „нейните данни“  именно тя е тази, която отива на втория тур. \r\nТака или иначе, на 21 април Владимир Зеленский ще спори за президентството с един от опитните политици. И следващите две седмици ще бъдат решаващи за Украйна. Кой ще подкрепи актьора ще бъде ясно още на 1 април. \r\n***  В Украйна започна изчисляването на резултатите от първия тур на президентските избори. След обработка на 13,49% от бюлетините Владимир Зеленский води с близо 30%, съобщава в.  ВЗГЛЯД . \r\nНа второ място е сегашният президент Петро Порошенко с 16,65%. На трето място е лидерът на „Отечество“ Юлия Тимошенко - тя има 13,49%. Вярно е, че централата на Тимошенко вече е оспорила преминаването на Порошенко във втория тур. Според изчисленията на щаба, Зеленский и Тимошенко трябва да се борят за президентството във втория кръг. \r\nЧетворката на лидерите е затворена от представителя на партията „Опозиционна платформа - за живот“ Юрий Бойко - той има 11,45% от гласовете, според ЦИК на Украйна. В същото време, избирателната активност е била 63,48%, т.е. 17,5 милиона души са дошли на избирателните секции. \r\n„В известен смисъл гласовете на Зеленский и Бойко могат да бъдат сумирани, но само теоретично на избирателно ниво. Малко вероятно е те да са съюзници“, каза Михаил Погребински, директор на Киевския център за политически изследвания. \r\nТой счита също така за възможен съюз между Тимошенко и Зеленский във втория кръг. \r\n„Теоретично споразумение между тях не може да бъде изключено, тъй като Коломойски има нормални отношения с Тимошенко и няма да бъде против такъв съюз. Но има една стара истина, че гласовете не могат просто да бъдат предадени. Съюзът на Тимошенко и Зеленский е възможен само, ако Тимошенко се съгласи да бъде премиер при президента Зеленский. Но, на първо място, това е малко вероятно тя да предприеме такава стъпка. Второ, Зеленский едва ли ще направи това“, заключи експертът. \r\nОт своя страна Киевският политически анализатор Денис Гаевский счита, че сделката между Зеленский и Тимошенко е много реалистична. „Вероятността за формална и неформална подкрепа от страна на лидера на„ Отечество ”в полза на Зеленский е доста висока. Освен това при президент Зеленский ще бъде много по-лесно да се превърне Украйна в парламентарна република, а Тимошенко ще получи шанс да се бори за креслото на премиера. Това е в нейните интереси“, каза Гаевски. \r\n„Във втория кръг, който ще се състои на 21 април, вероятно не само Юрий Бойко, но и гласовете на Александър Вилкул вероятно ще стигнат до Владимир Зеленский, което е приблизително 45% от всички, които гласуваха на първия тур. Социологията твърди, че около половината от украинците са съгласни с предоставянето на специален статут на Донбас и тези хора гласуваха главно за Зеленский, Бойко и Вилкул“, заяви той пред вестник „ВЗГЛЯД“. \r\nЕкспертите също отбелязват, че изборите отново затвърдиха дълбокия вътрешен конфликт в украинското общество - страната отново се е разделила електорално на Югоизток и Запад. Според данните от екзит пола, цитирани от украинския телевизионен канал „112“, Зеленский е събрал най-много гласове на Изток и Юг, включително в Донбас. Става дума за Днепропетровск, Запорожие, Харков, Донецк, Луганск, Николаев, Одеса и Херсон. Между другото, Юрий Бойко се очакваше да получи най-много гласове в Донбас, като спечели поне две области. \r\nПорошенко, напротив, печели повече гласове на Запад, Север и в Центъра на страната, което означава Волинска, Лвовска, Ровненска, Закарпатска, Ивано-Франковска, Тернополска, Чернивецка, Виницка, Кировоградска, Полтавска, Хмелницка, Черкаска, както и Житомирска, Киевска, Сумска и Черниговска области. \r\nЩо се отнася до столицата, там. Съдейки по социологическите проучвания, гласувалите за Зеленски са по-малко, отколкото за Порошенко. Успехът на Порошенко в столицата, най-вероятно, се дължи на факта, че в Киев е по-лесно да се използва административния ресурс. В допълнение, концентрацията на държавните служители в столицата е по-висока, отколкото във всеки друг регион на Украйна. \r\n***  Гражданите на Украйна се опитаха да изберат президент на първия кръг от предложената група болезнено познати лица, сред които дори и номинираният за лидер в надпреварата Владимир Зеленский трудно можеше да се нарече оригинал. Гласуването се проведе неспокойно, с традиционните ексцесии, пише в.  Российская газета . \r\nСпоред данни на социологическия консорциум „Национален екзит пол-2019“, Владимир Зеленский и сегашния президент Петро Порошенко отиват на втория кръг на президентските избори в Украйна. Според социолозите Зеленский е събрал 30,4% от гласовете, а Петро Порошенко е получил подкрепата на 17,8% от гласоподавателите. Те ще се срещнат в спор за президентския жезъл във втория тур, който ще се проведе на 21 април. \r\nНа трето място се очаквано се оказа Юлия Тимошенко с 14,2%, а на четвърто място се класира кандидатът от партия „Опозиционна платформа – За живот“ Юрий Бойко – него го подкрепиха 9,8% от избирателите. \r\nВеднага след приключването на гласуването сградата на Централната избирателна комисия на Украйна беше поставена под тежка охрана от полицията, особено след като имаше всички причини за това - от обяд силни млади мъже започнаха да се натрупват на площада и да поставят палатки. Въпреки, че сутринта ситуацията не предвещава нищо необичайно: избирателните секции бяха отворени точно в 8 часа по киевско време, което отново стана равно на московското време. Общо, по официални данни на ЦИК, в момента на началото на изборите са отворени 29 888 избирателни секции в 199 избирателни района. 29,789,643 души бяха включени в избирателните списъци - Комисията го нарече „ориентировъчен брой избиратели“. \r\nВ бюлетината за гласуване бяха включени 39 имена - рекорд за съвременна Украйна. Затова дължината й е 80 сантиметра. Една седмица преди изборите Александър Мороз, бивш председател на парламента и основател на Социалистическата партия на Украйна, обяви отказа си да се кандидатира. Той мотивира решението си с голям брой предстоящи измами, но името му не е изтрито от бюлетината. Този път кандидатите не излизат според изтеглените номера, както беше установено по-рано, а по азбучен ред, което предизвика критики към кандидата Юлия Тимошенко заради присъствието сред кандидатите на пълния й съименник - Юрий Владимирович Тимошенко, който се счита за „технически кандидат” на сегашния президент. Такова съседство в бюлетината, според експерти, може в крайна сметка да струва на „истинския“ Тимошенко от 1 до 3 процента. Според оценки на местни наблюдатели, повече от дузина кандидати са свързани по някакъв начин с Порошенко и основната им задача е да предоставят на президента мнозинство сред наблюдатели и членове на избирателните комисии. И, съдейки по резултатите от анкетите, тази манипулация е изиграла ролята си. \r\nВ навечерието на отговорния ден министерството на вътрешните работи засили мерките за сигурност в Киев и големите градове. Само в столицата до шест хиляди патрулни служители следяха за реда, без да вземат под внимание поне по двама полицаи във всяка избирателна секция. Също така, специални сили на Службата за сигурност на Украйна в пълно бойно снаряжение са патрулирали в Одеса, Харков и градове в „зоната на анти-терористичната операция“. Въпреки това, обикновените украинци не обраха внимание и продължиха да показват неуважение към законите: „В Чернигов, непознат човек обеща да взриви всички щабове на един от кандидатите за президент“, \"В Одеса, председателят на избирателната комисия е набил човек, който е дошъл да гласува“, „Жената на кандидата Гриценко не е намерена в избирателните списъци”, „В Киев сградата на ЦИК е взета под засилена сигурност”, „Гласоподавателка е родила направо в секцията“ - такива заглавия в украинските медии описват хода на гласуването. \r\nДо края на гласуването министерството на вътрешните работи получи около 2 000 сигнала за нарушения на изборния процес. Сред основните нарушения са: незаконна агитация, фотографиране на бюлетини - знак за контролирано гласуване, подкупване на избирателите, опити за увреждане на бюлетините или изнасянето им от избирателната секция. Така радикалът Ляшко беше предупреден за селфи с бюлетина и напомняне за наказателна отговорност за такива действия - до три години затвор.  \r\nНо не тези, главно административни нарушения, вдъхват съмнение в изборните резултати. Необясним е експлозията на ентусиазирани гласоподаватели в Донецк и Луганск - части, контролирани от украинските сили за сигурност: 48% от гласоподавателите гласуваха по организиран начин. Отговорът на източниците на такъв ентусиазъм трябва да се търси в украинските медии, които преди това публикуваха целия фон на създаването на така наречената „мрежа” в тези региони - системата на контролираното и платеното или принудителното, насилственото и безплатното гласуване в тези региони. Резултатът изглежда възмутително и безсрамно: в районите, обстрелвани от украинските сили за сигурност, избирателната активност е по-висока, отколкото в Западна Украйна. \r\nВ навечерието на гласуването западните медии вече изразиха съмнения относно честността на изборите. Неотдавна те не забелязаха никакви проблеми в Украйна, сега смятат, че „ако изборите се провеждат без измама, това ще бъде победа“, а полското издание „Fakt“ обобщи кампанията по следния начин: „Мрачна колекция от клоуни и измамници, представляващи повърхностни и опростени изборни програми“.", "date": "2019.04.01", "title": "Изборите в Украйна в руския печат (Агенция „Фокус“)"}
{"url": "http://www.focus-news.net/news/2019/04/01/2641283/unian-izteche-dogovorat-za-druzhba-mezhdu-ukrayna-i-rusiya.html", "text": "На 1 април Договорът за приятелство между Украйна и Русия става невалиден, съобщава агенция  УНИАН . \r\nДоговорът, подписан през 1997 г., изтече на 31 март. Документът предвижда, че Украйна и Русия „уважават териториалната цялост на другата страна и потвърждават неприкосновеността на границите между тях“. \r\nОсвен това страните се съгласиха да изграждат отношения помежду си „въз основа на принципите на взаимно зачитане на суверенното равенство, неприкосновеност на границите, мирно уреждане на спорове, неизползване на сила или заплаха от сила“. \r\nПрипомняме, че на 10 декември, 2018, президентът на Украйна Петро Порошенко подписа закон за прекратяване на Договора за приятелство и сътрудничество на Украйна с Русия. \r\nНа 6 декември парламентът реши да прекрати Договора за приятелство с Русия. Решението беше подкрепено от 277 депутати. Превод и редакция : Калоян Пенков", "date": "2019.04.01", "title": "УНИАН: Изтече договорът за дружба между Украйна и Русия"}
{"url": "http://www.focus-news.net/news/2019/04/01/2641282/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "ЕС изчерпва търпението си към Великобритания заради Брекзит, предупреди председателят на Европейската комисия Жан-Клод Юнкер, пише британският в.  Independent . \r\nВ интервю за италианската държавна телевизия, Юнкер заяви, че би искал депутатите от Обединеното кралство да успеят да постигнат съгласие в следващите дни. \r\n„Имаме много търпение към нашите британски приятели, но то идва към своя край”, каза той пред RAI. \r\nПредседателят на комисията добави: „Досега знаем на какво британският парламент казва „не“, но не знаем на какво може да каже „да“. \r\nЗапитан дали може да е възможен втори референдум, Юнкер заяви, че това е въпрос изключително за британския народ. \r\nНяколко министри от призоваха Тереза Мей да се вслуша във волята на депутатите, ако успеят да се обединят около митническия съюз по време на втори кръг „показателни гласове“. \r\nМинистърът на отбраната Тобиас Елууд също сигнализира, че ще подкрепи някакъв план за митнически съюз при гласуванията. \r\nВъпреки, че има спекулации, че може да бъдат организирани общи избори, за да се стигне до пробив в безизходицата в парламента, повечето консерватори се противопоставят. \r\nАлистър Бърт, който подаде оставка като министър на външните работи, след като гласува срещу споразумението на Тереза Мей, заяви, че не смята, че нови избори ще бъдат полезни. \r\n***  Турският президент Реджеп Тайип Ердоган обяви решителна победа за управляващата му партия на местните избори, разглеждани като решаващ тест за неговото управление, дори когато първоначалните резултати сочеха победи на опозицията в Истанбул и Анкара, пише британският в.  The Guardian . \r\nДържавните медии съобщиха, че Партията на справедливостта и развитието (ПСР) на Ердоган загуби контрол над Анкара срещу кандидата на кмета на опозиционния блок Мансур Яваш, като приключи 25-годишното господство на ПСР. \r\nВ Истанбул основният опозиционен кандидат Екрем Имамоглу заяви, че данните от неговата партия показват, че е невъзможно математически кандидатът на ПСР и бивш премиер Бинали Йълдъръм да затвори пропастта. По-рано Йълдъръм обяви победа. \r\nПървоначалните резултати отбелязват първото значително поражение за управляващата ПСР, откакто за първи път пое властта през 2002 година. „Всяка печалба и всяка загуба е волята на нашите хора, а също и изискване за демокрация, което трябва да бъде признато“, заяви Ердоган в Истанбул преди да лети до Анкара. „Ще приемем, че сме спечелили сърцата на нашите хора в области, които сме спечелили и ще приемем, че не сме били достатъчно успешни в области, които загубихме“. \r\nПСР взе почти 45% от гласовете, след като бяха преброени 90% от над 194 хиляди избирателни кутии, според държавната телевизия ТРТ. Светската основна опозиционна партия, Републиканската народна партия (CHP), имаше общо 30%. \r\nПрокюрдската народнодемократична партия (HDP) успя да си възвърне няколко места в предимно кюрдската югоизточна част на страната, където правителството замени избраните кметове с назначени от правителството попечители в миналото, след като твърди, че съкратените длъжностни лица са имали връзка с незаконната ПКК или Кюрдска работническа партия. \r\nИзборите бяха белязани и от епизоди на насилие. Най-малко четирима души бяха убити в Южна и Източна Турция и десетки бяха ранени в сблъсъци, свързани с избори в кюрдския град Диарбекир. \r\nВ Истанбул полицията съобщи, че един човек е бил намушкан при скандал между 15 души, който избухна между кандидатите в квартал Кадъкьой. \r\n***  Президентът Реджеп Тайип Ердоган призна, че партията му може да е загубила изборите за кмет в Истанбул, след като беше обявено, че са загубили и столицата Анкара, пише британският в.  Daily Express . \r\nТой обаче добави, че те все още са „партията номер едно в Турция“.  \r\nЕрдоган заяви също, че неговата партия ще обжалва резултатите, където е необходимо, и добави, че ще предприеме необходимите мерки в министерствата и институциите, за да направи системата на управление по-динамична. \r\nОсновният опозиционен кандидат на изборите за кмет в Истанбул заяви, че е ясно, че партията му е спечелила изборите в Истанбул, най-големият град в страната. \r\nКандидатът на Републиканска народна партия Екрем Имамоглу заяви пред репортери в Истанбул: „Знам, че спечелихме в Истанбул, ясно е“. \r\nПартията преди това побеждава партията на Ердоган в столицата Анкара, за първи път откакто той дойде на власт преди 16 години. \r\nЕрдоган добави, че няма да има други избори за четири и половина години. \r\nКметските избори бяха разглеждат като референдум за неговата популярност. \r\nСлед като загуби градове по време на изборите, той обеща, че неговото правителство ще се съсредоточи върху изпълнението на силни икономически планове. \r\nЕрдоган доминира в турската политика почти 20 години след икономическия растеж и подкрепата на основната група от набожни, консервативни мюсюлмански турци. \r\nВалутната криза след изборите през миналата година обаче доведе до спад на лирата с 30% и обърна икономиката към рецесия. \r\nС инфлация близо 20% и нарастваща безработица, някои избиратели изглеждаха готови да накажат президента.", "date": "2019.04.01", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/04/01/2641276/express-ogromen-udar-za-erdoganpartiyata-na-spravedlivostta-i-razvitieto-gubi-kmetstvoto-v-ankara-mozhe-bi-i-v-istanbul.html", "text": "Президентът Реджеп Тайип Ердоган призна, че партията му може да е загубила изборите за кмет в Истанбул, след като беше обявено, че са загубили и столицата Анкара, пише британският в.  Daily Express . \r\nТой обаче добави, че те все още са „партията номер едно в Турция“.  \r\nЕрдоган заяви също, че неговата партия ще обжалва резултатите, където е необходимо, и добави, че ще предприеме необходимите мерки в министерствата и институциите, за да направи системата на управление по-динамична. \r\nОсновният опозиционен кандидат на изборите за кмет в Истанбул заяви, че е ясно, че партията му е спечелила изборите в Истанбул, най-големият град в страната. \r\nКандидатът на Републиканска народна партия Екрем Имамоглу заяви пред репортери в Истанбул: „Знам, че спечелихме в Истанбул, ясно е“. \r\nПартията преди това побеждава партията на Ердоган в столицата Анкара, за първи път откакто той дойде на власт преди 16 години. \r\nЕрдоган добави, че няма да има други избори за четири и половина години. \r\nКметските избори бяха разглеждат като референдум за неговата популярност. \r\nСлед като загуби градове по време на изборите, той обеща, че неговото правителство ще се съсредоточи върху изпълнението на силни икономически планове. \r\nЕрдоган доминира в турската политика почти 20 години след икономическия растеж и подкрепата на основната група от набожни, консервативни мюсюлмански турци. \r\nВалутната криза след изборите през миналата година обаче доведе до спад на лирата с 30% и обърна икономиката към рецесия. \r\nС инфлация близо 20% и нарастваща безработица, някои избиратели изглеждаха готови да накажат президента. Превод и редакция : Калоян Пенков", "date": "2019.04.01", "title": "Express: Огромен удар за Ердоган,Партията на справедливостта и развитието губи кметството в Анкара, може би и в Истанбул"}
{"url": "http://www.focus-news.net/news/2019/04/01/2641286/strana-ukrayna-rezultati-ot-parviya-tur-na-prezidentskite-izbori-pri-27-obraboteni-protokoli.html", "text": "На 31 март в Украйна се проведоха президентски избори с рекорден брой кандидати - 39. Избирателните секции работиха в продължение на 12 часа и затвориха в 20:00 часа. След това данните бяха прехвърлени към окръжните комисии, а след това към ЦИК. \r\nЦИК ще обяви резултатите от волята на украинците. Тя трябва да го направи след десет дни, но първите резултати от гласуването ще се появят днес. „Страна“  поддържа актуална информация за изборните резултати с данни от ЦИК. Протоколи: 27,74%. Зеленски 30.10%, Порошенко 16.77% . \r\nРезултатът на Зеленский нараства, Порошенко е леко надолу. Юлия Тимошенко също продължава да губи част от процента, докато гласовете за Юрий Бойко се увеличават. Гриценко остава около 7%, почти 6%, а резултатът на Ляшко намалява до 5%. Превод и редакция : Калоян Пенков", "date": "2019.04.01", "title": "„Страна“ (Украйна): Резултати от първия тур на президентските избори при 27% обработени протоколи"}
{"url": "http://www.focus-news.net/news/2019/04/01/2641289/pregled-na-mezhdunarodnite-novini-do-6-chasa-agentsiya-fokus.html", "text": "Президентът на Украйна Петро Порошенко смята, че президентските избори в Украйна са преминали свободно, по стандартите на ОССЕ, съобщава  РИА Новости . \r\n„Изборите бяха свободни и отговориха на стандартите на ОССЕ“, каза Порошенко на брифинг в щаба си. \r\nСъгласно първите резултати от екзит пола, във втория кръг отиват шоуменът Владимир Зеленский с повече от 30% от гласовете и действащият президент Петро Порошенко, който е подкрепен от 18% от гражданите. Лидерът на партия „Отечество“ Юлия Тимошенко събра 14%.  \r\nПреди това ЦИК заяви, че не е регистрирала сериозни нарушения по време на гласуването. Въпреки това, според министерството на вътрешните работи, полицията е получила повече от 1,9 хиляди съобщения за нарушения по време на изборите. \r\n***  Лидерът на партия „Отечество“ Юлия Тимошенко заяви, че нейната партия може да оспори резултатите от първия тур на президентските избори, съобщава  РИА Новости . \r\n„Докато не съберем последния протокол, със сигурност няма да оспорим нищо. Ако имаме в ръцете ни всички оригинални протоколи от районните избирателни комисии , а ние ще ги имаме, и ако се различават с тези данни, които ЦИК обяви, само тогава ще оспорим резултатите“, заяви Тимошенко на брифинг след обявяването на данните от езкит пола. \r\nПо данни на екзит пола във втори кръг продължават Владимир Зеленский и действащият президент Петро Порошенко. \r\n***  Константин Косачев, ръководител на Комисията по външни работи към Съвета на Федерацията, не изключва Русия да не признае резултатите от президентските избори в Украйна, позицията на Руската федерация ще зависи от реакцията на украинските власти към хилядите жалби за нарушения по време на първия тур и резултатите от втория тур, съобщава  TACC . \r\n„Не бих изключил нито една възможност. Но сега е рано да говоря за това. Първо трябва да видим как украинските власти сега ще оценят хилядите жалби за нарушения, дошли от първия кръг и ще трябва да видим как ще мине втория кръг. След това ще бъде възможно да се направят заключения“, каза Косачев. \r\nТой също така смята, че победата на президентските избори в Украйна на всеки друг кандидат освен Петро Порошенко би била по-предпочитана за Русия. Сенаторът смята, че ако дойде на власт за втори път, ще настъпи радикализация на антируската политика. \r\n„Разбира се, бих искал вторият кръг да мине без Порошенко. Това би било добър резултат за Русия. Подчертавам, би бил. Ние по никакъв начин не се опитахме да му влияем, не се намесихме“, заяви Косачев. \r\n„За Русия всеки друг президент на Украйна, с изключение на Порошенко, вероятно ще бъде по-добър, защото ние ясно разбираме какво ще се случи при Порошенко, ако бъде избран втори път. Няма да има само продължение, но ще има сериозна радикализация на антируската политика на Украйна“, добави той. \r\n***  Владимир Зеленский заяви, че е готов на дебат с действащия президент Петро Порошенко, съобщава  РИА Новости . \r\n„Да, готов съм. Порошенко или не, каква е разликата за мен“, каза Зеленский, отговаряйки на въпрос дали е готов на дебат с Порошенко. \r\nТой отбеляза също, че е готов за всеки изборен резултат. \r\nГласуването на втори тур на президентските избори ще се проведе на 21 април. \r\n***  Правителството на Венецуела обяви, че намалява продължителността на работния ден и оставя училищата затворени, заради опустошителните загуби на електроенергия, които тормозят страната, предава  AFP . \r\n„За да се постигне постоянство в осигуряването на електроенергия, Боливарското правителство реши да запази прекратяването на училищните дейности и да създаде работен ден до 14:00 часа в държавните и частните институции“, заяви министърът на съобщенията Хорхе Родригес по държавната телевизия. \r\n***  Опозиционният кандидат за кмет на Истанбул Екрем Имамоглу заяви победата си в местните избори, след като резултатите му показаха, че има равен резултат кандидата на Партията на справедливостта и развитието, предава  AFP . \r\n„Бих искал да съобщя на жителите на Истанбул и на цяла Турция, че нашите цифри показват, че е ясно, че сме спечелили Истанбул“, каза Имамоглу в реч в ранните часове на понеделник. \r\nНеговият противник също обяви победа. \r\n***  Избирателната активност на президентските избори в Украйна е 63,48%, предава информационна агенция  УНИАН . \r\nТова съобщиха от Централната избирателна комисия. По думите на ръководителя на комисията Татяна Слипачук, в гласуването за президент участие са взели 17 000 599 избиратели от 26 770 419 души. \r\nНай-много избиратели са гласували в Лвовска област (68,88%). Най-ниска избирателна активност е регистрирана в Закарпатска област – 46,99%. \r\nКакто вече беше съобщено, в Украйна гласуването в първия кръг на президентските избори в Украйна приключи. Според окончателните данни от „Национален екзит пол 2019 г.“, на първи тур на президентските избори в Украйна Владимир Зеленский печели с резултат 30,6%. На второ място е Петро Порошенко с показател от 17.8%. Юлия Тимошенко стана трета - 14,2%. \r\n***  Президентът на Азербайджан Илхам Алиев поздрави турският си колега за победата на партията си в местните избори в Турция, пише в.  Yeni Safak . \r\nАлиев заяви по телефона на Реджеп Тайип Ердоган, че победата на управляващата Партия на справедливостта и развитието е знак за подкрепата на турския народ към Ердоган и неговата политика, заявиха източници от азербайджанското президентство. \r\nЕрдоган благодари на Алиев за искрените му пожелания по време на разговора, в който двамата лидери подчертаха, че приятелството и братските отношения между Баку и Анкара ще продължат да се укрепват. \r\nОбщо 12 политически партии участваха в местните избори на 31 март в Турция. \r\nПоследните местни избори се проведоха на 30 март 2014 г., когато Партията на справедливостта и развитието спечели повече от 45,5% от гласовете. \r\n***  На 1 април Договорът за приятелство между Украйна и Русия става невалиден, съобщава агенция  УНИАН . \r\nДоговорът, подписан през 1997 г., изтече на 31 март. Документът предвижда, че Украйна и Русия „уважават териториалната цялост на другата страна и потвърждават неприкосновеността на границите между тях“. \r\nОсвен това страните се съгласиха да изграждат отношения помежду си „въз основа на принципите на взаимно зачитане на суверенното равенство, неприкосновеност на границите, мирно уреждане на спорове, неизползване на сила или заплаха от сила“. \r\nПрипомняме, че на 10 декември, 2018, президентът на Украйна Петро Порошенко подписа закон за прекратяване на Договора за приятелство и сътрудничество на Украйна с Русия. \r\nНа 6 декември парламентът реши да прекрати Договора за приятелство с Русия. Решението беше подкрепено от 277 депутати.", "date": "2019.04.01", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/04/01/2641288/yeni-safak-prezidentat-na-azerbaydzhan-pozdravi-erdogan-za-izbornata-pobeda.html", "text": "Президентът на Азербайджан Илхам Алиев поздрави турският си колега за победата на партията си в местните избори в Турция, пише в.  Yeni Safak . \r\nАлиев заяви по телефона на Реджеп Тайип Ердоган, че победата на управляващата Партия на справедливостта и развитието е знак за подкрепата на турския народ към Ердоган и неговата политика, заявиха източници от азербайджанското президентство. \r\nЕрдоган благодари на Алиев за искрените му пожелания по време на разговора, в който двамата лидери подчертаха, че приятелството и братските отношения между Баку и Анкара ще продължат да се укрепват. \r\nОбщо 12 политически партии участваха в местните избори на 31 март в Турция. \r\nПоследните местни избори се проведоха на 30 март 2014 г., когато Партията на справедливостта и развитието спечели повече от 45,5% от гласовете. Превод и редакция : Калоян Пенков", "date": "2019.04.01", "title": "Yeni Safak: Президентът на Азербайджан поздрави Ердоган за изборната победа"}
{"url": "http://www.focus-news.net/news/2019/04/01/2641292/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-na-gkpp-lesovo.html", "text": "Интензивен е трафикът за товарни автомобили  на изход на ГКПП „Капитан Андреево“ и на ГКПП „Лесово“. Това съобщиха от  ГД „Гранична полиция“ . Нормално се осъществява преминаването през всички останали гранични пунктове. Информацията е към 06.00 часа.", "date": "2019.04.01", "title": "ГД „Гранична полиция“: Интензивен е трафикът за товарни автомобили  на изход на ГКПП „Капитан Андреево“ и на ГКПП „Лесово“"}
{"url": "http://www.focus-news.net/news/2019/04/01/2641280/ria-novosti-poroshenko-zapazva-shansove-za-pobeda-vav-vtoriya-tur-na-izborite-smyata-ekspert.html", "text": "Петро Порошенко има шансове за победа на втория тур на президентските избори, но борбата ще бъде сериозна, смята руският експерт Александър Гущин, предава  РИА Новости . \r\nСлед обработката на 5% от протоколите ЦИК съобщи, че Владимир Зеленский води с 28,7%, действащият президент Порошенко е втори с 17,31%. На трета позиция е Юлия Тимошенко с 14,61%. \r\n„Не изключвам, че Порошенко ще използва административния ресурси, възможностите си за избирателна активност, и така нататък, може да обърне ситуацията в своя полза. Ниска избирателна активност е в полза на Порошенко.  За президента ще бъде много трудно, разликата е достатъчно голяма. Да се преодолее 10-процентната разлика е много сложно. Но има вероятност президентът да се бори и Зеленский ще бъде вкаран в много сериозна борба с голяма вероятност Порошенко да победи - докато има шансове“, каза Гущин пред РИА Новости.   \r\nСпоред неговата прогноза, във втория кръг „борбата ще бъде много сериозна, като се има предвид, че Коломойски и цял конгломерат от украински олигарси са зад Зеленский“. Според Гущин Тимошенко може да се присъедини към лагера на Зеленский, но нейната подкрепа и споразумения не са непременно публични: например, тя може просто да настоява да не се гласува против шоумена. \r\nПрезидентските избори бяха проведени в Украйна на 31 март. Според ЦИК никой от кандидатите не получава необходимия брой гласове, за да спечели в първия кръг, Зеленский води в президентската надпревара. Също така, Порошенко и Тимошенко твърдят, че влизат във втория кръг, между тях има лека разлика. Превод и редакция : Калоян Пенков", "date": "2019.04.01", "title": "РИА Новости: Порошенко запазва шансове за победа във втория тур на изборите, смята експерт"}
{"url": "http://www.focus-news.net/news/2019/04/01/2641274/independent-zhan-klod-yunker-preduprezhdava-che-tarpenieto-na-es-priklyuchva-kato-prizovava-deputatite-da-nameryat-reshenie-za-bezizhoditsata.html", "text": "ЕС изчерпва търпението си към Великобритания заради Брекзит, предупреди председателят на Европейската комисия Жан-Клод Юнкер, пише британският в.  Independent . \r\nВ интервю за италианската държавна телевизия, Юнкер заяви, че би искал депутатите от Обединеното кралство да успеят да постигнат съгласие в следващите дни. \r\n„Имаме много търпение към нашите британски приятели, но то идва към своя край”, каза той пред RAI. \r\nПредседателят на комисията добави: „Досега знаем на какво британският парламент казва „не“, но не знаем на какво може да каже „да“. \r\nЗапитан дали може да е възможен втори референдум, Юнкер заяви, че това е въпрос изключително за британския народ. \r\nНяколко министри от призоваха Тереза Мей да се вслуша във волята на депутатите, ако успеят да се обединят около митническия съюз по време на втори кръг „показателни гласове“. \r\nМинистърът на отбраната Тобиас Елууд също сигнализира, че ще подкрепи някакъв план за митнически съюз при гласуванията. \r\nВъпреки, че има спекулации, че може да бъдат организирани общи избори, за да се стигне до пробив в безизходицата в парламента, повечето консерватори се противопоставят. \r\nАлистър Бърт, който подаде оставка като министър на външните работи, след като гласува срещу споразумението на Тереза Мей, заяви, че не смята, че нови избори ще бъдат полезни. Превод и редакция : Калоян Пенков", "date": "2019.04.01", "title": "Independent: Жан-Клод Юнкер предупреждава, че „търпението на ЕС приключва“, като призовава депутатите да намерят решение за безизходицата"}
{"url": "http://www.focus-news.net/news/2019/04/01/2641287/anadolu-agency-erdogan-natsiyata-ni-izbra-v-15-posledovatelni-izbori.html", "text": "Anadolu Agency: Ердоган: Нацията ни избра в 15 последователни избори \r\nТурската нация направи управляващата Партия на справедливостта и развитието победител в 15 последователни избори, заяви президентът Реджеп Тайип Ердоган, съобщава  Anadolu Agency . \r\nЕрдоган заяви, че 56% от общините в Турция ще бъдат управлявани от Партия на справедливостта и развитието, в обръщение към нацията от балкона на партийната централа в столицата Анкара след победата на местните избори. \r\n„Бих искал да благодаря на всички мои граждани, особено на нашите кюрдски братя, за проявената чувствителност към въпроса за оцеляването“, каза той. \r\nУправляващата партия на Турция води надпреварата с 16 столични общини и 24 града, според неофициални резултати. \r\nМилиони турски гласоподаватели гласуваха на местните избори, за да изберат кметове, членове на общинските съвети, мухтари и членове на старши съвети за следващите пет години. \r\nЕрдоган описа причината да не може да постигне желаните резултати в някои градове като неспособността да се представят на нацията. \r\n„От утре сутринта ще започнем да откриваме и оправим недостатъците си“, добави той. \r\nЕрдоган заяви, че партията и Турция ще претърпят промени през следващите дни. \r\n„Четири години и половина няма да има избори. Какво ще правим? Ще се съсредоточим върху национални и международни въпроси и се надяваме да издигнем страната си над нивото на нашите съвременници“, добави той. \r\nПриоритетът на Турция е да засили икономиката, да поддържа развитието и да повиши заетостта, каза той. Превод и редакция : Калоян Пенков", "date": "2019.04.01", "title": "Anadolu Agency: Ердоган: Нацията ни избра в 15 последователни избори"}
{"url": "http://www.focus-news.net/news/2019/04/01/2641284/ria-novosti-tsik-obraboti-poveche-ot-edna-chetvart-ot-protokolite-na-prezidentskite-izbori-v-ukrayna.html", "text": "Владимир Зеленский води на първия кръг на президентските избори в Украйна с резултат 30,02% от гласовете, сегашният президент на Петро Порошенко беше подкрепен от 16,86% от гражданите, а Юлия Тимошенко - 13,29%, според ЦИК след обработка на 25,31% от протоколите, предава  РИА Новости . \r\nЛидерът на „Опозиционна платформа - за живот“ Юрий Бойко се нарежда на четвърто място, той има 11,30%. \r\nПрезидентските избори бяха проведени в Украйна на 31 март. Според ЦИК никой от кандидатите не получава необходимия брой гласове за победа в първия тур. Превод и редакция : Калоян Пенков", "date": "2019.04.01", "title": "РИА Новости: ЦИК обработи повече от една четвърт от протоколите на президентските избори в Украйна"}
{"url": "http://www.focus-news.net/news/2019/04/01/2641294/predstoyashti-mezhdunarodni-sabitiya-za-1-april-agentsiya-fokus.html", "text": "***  Китайският премиер Ли Къцян се среща с премиера на Нова Зеландия Джасинда Ардърн \r\n***  Съвместно американско-филипинско ежегодно военно учение \r\n***  Среща на външните министри на 12 страни от Централна и Северна Европа \r\n***  Отбелязват се 80 години от края на Гражданската война в Испания \r\n***   Провеждане на гласувания за Брекзит \r\n***  Пресконференция преди срещата на външните министри на страните от НАТО \r\n***  Пресконференция на международните наблюдатели на президентските избори \r\n***  Международна конференция за гражданската авиация", "date": "2019.04.01", "title": "Предстоящи международни събития за 1 април (Агенция \"Фокус\")"}
{"url": "http://www.focus-news.net/news/2019/04/01/2641295/predstoyashti-sabitiya-v-stranata-za-1-april-agentsiya-fokus.html", "text": "*** \r\nОт 08.30 часа пред посолството на Р Турция в България ПП ВМРО организира протест по повод отказа от страна на турския вицепрезидент Фуат Октай да поднесе извинения за думите на турския външен министър Чавушоглу, който заяви пред изселници от България, че промените в българския Закон за вероизповеданията са насочени срещу мюсюлманската общност. \r\n*** \r\nОт 09.30 часа в зала „Рила“ на София Хотел Балкан ще се проведе Общо събрание на Международния координационен съвет на организациите на работодателите, организирано от Асоциацията на индустриалния капитал в България (АИКБ). \r\n*** \r\nОт 09.30 часа в 4 състав на Специализирания наказателен съд ще се гледа делото срещу Бахчет А., Емил Б., Събин В., Венцислава М. и др., обвинени в образуване и ръководене на организирана престъпна група.  \r\n*** \r\nОт 10.00 часа в 15 състав на Специализирания наказателен съд ще се гледа делото срещу Иван Р., Димитър К., Георги Г., обвинени в организиране и ръководене на организирана престъпна група.  \r\n*** \r\nОт 10.00 часа в 3 състав на Специализирания наказателен съд ще се гледа делото срещу Лъчезар Я. и Габриел П. за квалифицирани състави на изнудване.  \r\n*** \r\nОт 10.00 часа трети състав на Комисията за защита от дискриминация ще проведе заседание по преписка, образувана по  жалба М.С. от София срещу Национален институт за недвижимо културно наследство.  \r\n*** \r\nОт 10.30 часа в Централното управление на Националната здравноосигурителна каса (ул. „Кричим“ 1) ще бъде дадена информация за работата по приема на документи за лечение на деца и на възрастни в чужбина.  \r\n*** \r\nОт 11.00 часа трети състав на Комисията за защита от дискриминация ще проведе заседание по преписка, образувана по  жалба на  Д.Х. от Хасково, служител на Изпълнителна агенция „Автомобилна администрация“.  \r\n*** \r\nОт 11.00 часа в пресклуба на БТА Инициативният комитет за издигане на паметник на кан Тервел в Стара Загора ще направи публичен отчет. \r\n*** \r\nОт 11.00 часа в 7 състав на Специализирания наказателен съд ще се гледа делото срещу Цветомил П., обвинен в образуване и ръководене на организирана престъпна група. \r\n*** \r\nОт 11.00 часа в ДГ №195 „Братя Мормареви\" на ул. „Врабча“ 7 ще се състои пресконференция по повод началото на инициативата „Усмихнати очи“ под егидата на Столична община. \r\n*** \r\nОт 12.00 часа трети състав на Комисията за защита от дискриминация ще проведе заседание по преписка, образувана по  жалба на К.Х. от Раднево срещу „Мини Марица – Изток“ ЕАД.  \r\n*** \r\nОт 13.00 часа в градинката пред небостъргача на „Артекс“ в „Лозенец“ ще се състои пресконференция на Инициативен комитет „Лозенец“ срещу 120-метровата сграда на ул. „Златен рог“.  \r\n*** \r\nОт 18.00 часа в Галерия на Съюза на българските художници ще бъде открита 44-та национална изложба на карикатурата.  \r\n*** \r\nОт 18.00 часа в Голямата зала на Руския културно-информационен център в София ще се проведе тържествено мероприятие, посветено на Годината на театъра в Русия.  \r\n*** \r\nОт 18.00 часа в залата на Чешкия център ще се състои премиерата на най-новата книга на Марек Шинделка „Картата на Ана“.  \r\n*** \r\nОт 18.30 часа на ул. „Монтевидело“ 43 в ж.к. „Овча купел“ 1 ще се проведе протест на жителите на квартала срещу презастрояването.  \r\n***    \r\nОт 11.00 часа в Драматичен театър „Никола Вапцаров“ – Благоевград ще се проведе официалното национално откриване на „Седмицата на гората 2019 г.“. Веднага след това в района на парк „Бачиново“ ще се състои залесяване с участието на официалните гости, присъствали на откриващото събитие.  \r\n***    \r\nОт 14.00 часа в зала 101 в Община Благоевград ще се проведе встъпителна пресконференция по проект „Изследване на противообществени прояви при ученици от 14 до 18- годишна възраст”.  \r\n***    \r\nОт 16.00 часа в аудиторията на Балкански академичен център към Американски университет – Благоевград ще се проведе Национално събрание на Българския младежки червен кръст.   \r\n*** \r\nВ 08.00 часа стартира електронното кандидатстване за детска градина в понеделник. \r\n*** \r\nОт 10.00 часа в клуба на ПП ГЕРБ на ул. „Г. Бенковски” №1, народният представител от ПП ГЕРБ Нели Петрова ще приема граждани. \r\n*** \r\nОт 14.00 часа до 16.00 часа в Юнашкия салон ще се проведе „Поход на мечтите“.  \r\n*** \r\nОт 19.00 часа на сцената на Държавен куклен театър – Варна, ще бъде представен спектакълът „Професия лъжец“ на режисьора Теди Москов. На този ден актьорът Галин Гинев изпълва 20 години на сцената на Кукления театър във Варна. \r\n***  \r\nОт 10.00 до 15.00 часа в корпус 5 на Великотърновския университет „Св. Св. Кирил и Методий“ ще се проведат „Национални дни на кариерата – Добра Кариера, Добър Живот“.  \r\n***  \r\nОт 18.00 часа в НЧ „Напредък-1869“ Младежки театър „Алтернатива” ще представи комедийно шоу по повод Деня на хумора и шегата. \r\n*** \r\nОт 18.00 часа в НЧ „Напредък-1869“ Младежкият театър „Алтернатива“ ще представи комедийно шоу по повод Деня на хумора и шегата. \r\n*** \r\nОт 09.30 часа в Държавен куклен театър „Дора Габе“ ще се играе спектакълът „Жабокът и слънчевата дъщеря“.  \r\n*** \r\nОт 11.00 часа в Дом-паметник „Йордан Йовков“ ще бъде открита изложба „Всичко се състои в нашите сдружени сили“, посветена на 140 години от Учредителното събрание и приемането на Търновската конституция.  \r\n*** \r\nОт 17.30 часа в залата на Общински младежки център „Захари Стоянов” ще се проведе граждански диалог „Европа в нашия дом“, организиран от ПП ГЕРБ. Участие ще вземат министърът на образованието и науката Красимир Вълчев, Таня Петрова от Парламентарната комисията по образованието, народен представител от Варна, народните представители вицеадмирал Пламен Манушев и Даниела Димитрова. \r\n*** \r\nОт 15.00 часа на „Централен площад“ пред сградата на Общината ще се проведе информационно събитие за представяне на актуалните възможности за европейско финансиране.  \r\n*** \r\nОт 17.30 часа в заседателната зала на Общината ще бъде представена книгата „Баш майстора завинаги“. \r\n*** \r\nОт 17.00 часа в Регионална библиотека „Гео Милев“ ще бъдат представени книгите „Скок и летене“ и „Приземяване“.  \r\n*** \r\nОт 11.00 часа Областният информационен център ще постави началото на поредица от събития, свързани с еврофинансиране на проекти. \r\n*** \r\nОт 12.00 часа в пресклуба на БТА ще се проведе театрален фестивал „Океан от любов“-Пазарджик 2019. \r\n*** \r\nОт 11.00 часа на пл. „Възраждане\" ще се състои „Поход срещу диабета\", организриран от „Лайънс клуб\" България. \r\n*** \r\nОт  17.30 часа на ул „Петко Каравелов\" 8А  ще бъде открит ,,Арт-център\"- 3 „Творителница о писменехъ\"  с изложба калиграфия „Традиция и експеримент\" на Маргарита Иванова и музикални изпъления на Чавдар Вълков-цигулка, Марина Белчева- чело и Румен Марков - гайда. \r\n*** \r\nОт 10.15 часа в Зала 1 на Апелативен съд ще се разгледа протестът на Окръжна прокуратура – Смолян срещу наказанието на А.Н. /на 57 г./, който е осъден на 12 години лишаване от свобода при първоначален строг режим за убийство. Подсъдимият също обжалва присъдата си пред Апелативния съд. \r\n*** \r\nОт 10.30 часа в Зала 1 на Апелативен съд ще се разгледа жалбата на подсъдимия С. П. /на 28г./ от Украйна, който е осъден на 9 години лишаване от свобода и лишаване от право да управлява МПС за срок от 10 години заради причиняване на смърт на двама съпрузи след употреба на наркотични вещества. Близките на пострадалите също обжалват присъдата пред Апелативния съд. \r\n*** \r\nОт 12.00 часа в сградата на БТА ще се проведе пресконференция за свикване на извънредна сесия на ОбС – Пловдив за въпроси, свързани с дейността на Фондация „Пловдив 2019“. \r\n*** \r\nВ 17.30 на Лапидариума ще се проведе официална церемония по случай 50 години от създаването на Управление „Старинен Пловдив“, с участието на бивши и настоящи служители, общественици, свързани с историята на Стария град. В 18.00 ч. в Балабанова къща ще бъде открита Изложба на дунавски карикатури „Danube cartoons”. В 18.30 ч., отново в Балабанова къща, ще бъде открита Изложбата „Коста Форев – палитра от светове”.  \r\n*** \r\nОт 16.00 до 19.00 часа на пл. „Алеко“ ще се проведат безплатни тестове за диабет и ще се радват образователно-информационни материали. От 17.00 до 19.00 часа ще бъде издигнат топловъздушен балон, който ще качва безплатно дарители на кампанията „Подход срещу диабета“ и деца. В центъра на града ще има и благотворителна мобилна кухня, която ще предлага топла скара и напитки. В този времеви диапазон се очаква и да бъдат посрещнати велосипедистите, участващи в похода по суша, който включва 20 общини, сред които и Свищов. От 19.00 до 21.00 часа ще има концерт на местни състави и изпълнители. \r\n*** \r\nОт 12.15 часа в пресклуба на БТА ще се състои пресконференция на председателя на ПП АБВ Румен Петков.", "date": "2019.04.01", "title": "Предстоящи събития в страната за 1 април (Агенция „Фокус“)"}
{"url": "http://www.focus-news.net/news/2019/04/01/2641296/nimh-vremeto-shte-e-predimno-slanchevo-maksimalnite-temperaturi-shte-sa-predimno-mezhdu-18-i-23.html", "text": "Времето ще е предимно слънчево, максималните температури ще са предимно между 18° и 23°. Това съобщи за  Агенция „Фокус”  дежурният синоптик Евгения Егова от  Националния институт по метеорология и хидрология (НИМХ) . В сутрешните часове налягането ще е близко до средното. През деня ще се повишава и ще стане по-високо от обичайното. \r\nДнес ще е предимно слънчево, около и след обяд с временни увеличения на облачността над Централна и Източна България. Ще духа слаб до умерен североизточен вятър. Максималните температури ще са предимно между 18° и 23°, по Черноморието ще са по-ниски - от 12° до 17°. \r\nНад Черноморието ще е предимно слънчево, с временни увеличения на облачността в следобедните часове. Ще духа до умерен североизточен вятър. Максималните температури ще са 12°-17°. Температурата на морската вода е 10°-11°. Вълнението на морето ще бъде 2-3 бала. \r\nНад планините ще е предимно слънчево. Временни увеличения на облачността ще има главно след обяд над планините в източната половина на страната. Ще духа умерен до силен североизточен вятър. Максималната температура на височина 1200 метра ще бъде около 9°, на 2000 метра - около 2°.", "date": "2019.04.01", "title": "НИМХ: Времето ще е предимно слънчево, максималните температури ще са предимно между 18° и 23°"}
{"url": "http://www.focus-news.net/news/2019/04/01/2641297/sirennata-sistema-za-ranno-preduprezhdenie-shte-bade-testvana-v-deset-grada-i-rayona-na-aets-kozloduy.html", "text": "Сиренната система за ранно предупреждение и оповестяване на населението в градовете София, Бургас, Варна, Кърджали, Монтана, Пазарджик, Плевен, Пловдив,  Смолян, Враца и в населените места в 30-километровата зона около АЕЦ „Козлодуй“ ще бъде тествана в 13.00 часа. Това съобщиха от пресцентъра на  МВР . Излъчваните национални сигнали за тревога и край на тревогата ще бъдат съпътствани и от гласова информация. В тревогата ще участват и интегрираните към националната система локални системи за оповестяване, изградени в обекти, чиято дейност създава опасност от възникване на бедствия.   \r\nОт МВР припомнят, че системата се тества два пъти годишно, в първия работен ден на месец април и на месец октомври, в изпълнение на Наредбата за условията и реда за функциониране на Националната система за ранно предупреждение и оповестяването на органите на изпълнителната власт и населението при бедствия и за оповестяване при въздушна опасност. Целта е проверка на техническото състояние на изградената сиренна система, повишаване уменията за задействане на системата и излъчване на информация на живо, а също и обучение на населението за разпознаване на сигналите.", "date": "2019.04.01", "title": "Сиренната система за ранно предупреждение ще бъде тествана в десет грaда и района на АЕЦ „Козлодуй“"}
{"url": "http://www.focus-news.net/news/2019/04/01/2641285/afp-maduro-obyavi-30-dneven-plan-za-razpredelenie-na-elektroenergiyata.html", "text": "Президентът на Венецуела Николас Мадуро обяви „30-дневен план“ за даване на енергийни дажби в страната, която е засегната от многократни прекъсвания на електричеството през последния месец, съобщава  AFP . \r\nАкцентът на плана, който Мадуро обяви по държавната телевизия, ще бъде „гарантиране на водоснабдяването“, заяви президентът. Превод и редакция : Калоян Пенков", "date": "2019.04.01", "title": "AFP: Мадуро обяви 30-дневен план за разпределение на електроенергията"}
{"url": "http://www.focus-news.net/news/2019/04/01/2641293/hurriyet-republikanskata-narodna-partiya-si-vrashta-ankara-sled-25-godini.html", "text": "Мансур Яваш, кандидатът на основната опозиционна Републиканска народна партия (РНП) и Добрата партия, стана победител на местните избори на 31 март в Анкара, ставайки новият кмет на столицата, с близо два процентни пункта повече от съперникът му, според неофициални данни. РНП свали управляващата партия от поста след 25 години, с 49,75% от бюлетините, съобщава в.  Hurriyet . \r\nМехмет Йозхасеки, кандидатът на Народния съюз, между Партията на националистическото движение и управляващата Партия на справедливостта и развитието (ПСР), който управлява Анкара от 1994 г., получи почти 47,76% от гласовете. \r\nВсички погледи бяха насочени към Анкара, заедно с Истанбул, Измир, Бурса, Анталия и Адана, станали бойни полета по време на предизборната кампания. \r\nКандидатът на Националния съюз Яваш се кандидатира за трети път за кмет на столицата. През 2009 г. той се състезава от редиците на Партията на националистическото движение, когато не беше съюзник на ПСР. През 2014 г., като кандидат на РНП, той се състезава срещу тогавашния кмет на управляващата партия Мелих Гьокчек, но загуби на фона на претенциите за изборна измама. \r\nЯваш има опит в местната администрация на Анкара в квартал Бейпазари, където е роден и израснал. Той е бил кмет на общината два пъти между 1999 и 2009 г., правейки Бейпазари туристическа дестинация. \r\nПобедата на Яваш идва на фона на твърдения срещу него, че е бил замесен в нарушение, когато е работил като адвокат преди десет години. \r\nПрокурор от Анкара подготви обвинителен акт срещу него по обвинения в измама и фалшификация само няколко седмици преди местните избори. Яваш отрича всички обвинения срещу него и казва, че обвиняемият, който е подал жалбата срещу него, вече е бил преследван по обвинения във фалшификация, измама и насилие над деца. \r\nЯваш заяви, че обвиненията са дошли едва след като ПСР започна да чувства страх от загуба на столицата. Превод и редакция : Калоян Пенков", "date": "2019.04.01", "title": "Hurriyet: Републиканската народна партия си връща Анкара след 25 години"}
{"url": "http://www.focus-news.net/news/2019/04/01/2641298/vmro-izliza-na-protest-pred-posolstvoto-na-r-turtsiya.html", "text": "ВМРО излиза на протест пред посолството на Р Турция в България заради отказа от страна на турския вицепрезидент Фуат Октай да поднесе извинения за думите на турския външен министър Мевлют Чавушоглу, който заяви пред изселници от България, че промените в българския Закон за вероизповеданията са насочени срещу мюсюлманската общност. Протестът ще започне в 08.30 часа сутринта. \r\nВ своя позиция от събота партията посочи, че ще изразят категоричното си несъгласие с политиката на Турция. От ВМРО заявяват, че с протеста си ще покажат, че България е суверена държава, която сама взима своите решения. Според тях Турция трябва да се извини, тъй като турските политици са преминали всякакви граници в наглостта си. „В същото време БСП се заиграват опасно с темата „национална сигурност. България не е турска провинция, за да ни казва Анкара какви законопроекти да правим и да се намесва във вътрешните ни работи“, подчертаха от партията.  \r\nСпоред ВМРО за първи път от 30 години българското правителство в лицето на външния министър Екатерина Захариева и министър-председателя Бойко Борисов е изразило категоричната си позиция срещу казаното от турски политик. „За първи път от 30 години българската държава се противопоставя по този начин на политиката на Турция за вмешателство във вътрешните работи на България\", посочиха от ВМРО и уточниха, че единственият начин да се пресекат опитите на чужди държави и политически субекти да се намесват в делата на България е да се приемат отхвърлените текстове на ВМРО за категорична забрана за финансиране на вероизповеданията от чужди държави, физически лица, фирми или НПО-та.", "date": "2019.04.01", "title": "ВМРО излиза на протест пред посолството на Р Турция"}
{"url": "http://www.focus-news.net/news/2019/04/01/2641291/ria-novosti-okolo-11-miliona-izbirateli-ne-sa-glasuvali-v-ukrayna.html", "text": "10 804 милиона души не са гласували на президентските избори в Украйна, според данните, публикувани на интернет страницата на Централната избирателна комисия, предава  РИА Новости . \r\nПрезидентските избори се проведоха в Украйна на 31 март. Според ЦИК никой от кандидатите не получава необходимия брой гласове, за да спечели в първия кръг, Владимир Зеленский води в президентската надпревара. Също така, настоящият президент Петро Порошенко и лидерът на партията Юлия Тимошенко претендират за преминаване във втория тур. Порошенко води пред Тимошенко с повече от 3%. Превод и редакция : Калоян Пенков", "date": "2019.04.01", "title": "РИА Новости: Около 11 милиона избиратели не са гласували в Украйна"}
{"url": "http://www.focus-news.net/news/2019/04/01/2641300/denyat-1-april-v-balgarskata-istoriya.html", "text": "1 април е Денят на шегата, празник на хумора и сатирата. \r\nПрез 1946 г. във Варна е създаден Държавен симфоничен оркестър, а през 1947 г. в София е основан Съюзът на българските композитори. През 1959 г. е създадена Българската национална филмотека (първоначално името й е Държавен филмов архив).    \r\n2011 г. \r\nНеофициален Ден на смеха. По този случай в Габрово е пусната официално в обръщение първата марка, посветена на Деня на шегата и 35-годишнината от откриването на малката планета Габрово. \r\n2009 г. \r\nПрезидентът на Република България присъжда Орден „Стара планина” първа степен на: \r\n1. Иван Станчов \r\n2. Андрей Пантев \r\n3. Яп де Хоп Схефер, генерален секретар на НАТО \r\n1992 г. \r\nТридесет и шестото ОНС избира Асен Агов за генерален директор на БНТ. Агов е журналист, завършил ВИИ \"Карл Маркс\", специалност \"Международни икономически отношения\". Работи в БТА, а по- късно е водещ на \"По света и у нас\". Става главен редактор на редакция \"Информация\" в БНТ. Асен Агов е народен представител от СДС в ХХХVII, ХХХVIII, ХХХIХ, XL ОНС. \r\n1975 г. \r\nЗавършва официалното посещение на министъра на външните работи Петър Младенов в Аржентина, Перу и Куба. \r\nПетър Младенов е политически и държавен деец. Роден е на 22 август 1936 г. в с. Тошевци, Видинско. Следва философия в Софийския университет \"Св. Кл. Охридски\", след което завършва Московския институт за международни отношения. Член е на ЦК на БКП от 1971. От 10 ноември 1989 г. е издигнат за генерален секретар на ЦК на БКП, на който пост е до 2 февруари 1990 г. Заема и отговорни държавни постове: министър е на външните работи (декември 1971 г. - ноември 1989 г.), председател е на Държавния съвет (ноември 1989 г. - април 1990 г.), президент (председател) на Народна република България (април - юли 1990 г.). Умира на 1 юни 2000 г. \r\n1975 г. \r\nРодена е Магдалена Малеева - състезателка по тенис на корт. Тя е най-младата от триото „сестри Малееви“. Магдалена започва кариерата си като професионална тенисистка през 1989 г. Първата си голяма титла печели в Сан Марино. С това сестри Малееви стават първите три сестри, спечелили турнир от веригата на дамската асоциация. Сред големите й успехи е несъмнено и турнирът в Москва. Това е и единственият, който Магдалена Малеева печели три пъти, първите два — дори в последователни години. За последен път тя го печели през 2002 г. В този турнир тя побеждава Винес Уилямс, Амели Моресмо и Линдзи Дейвънпорт. Магдалена Малеева е републиканска шампионка. Печели 6 турнира от големи състезания. Достига до четвъртфинал на откритото първенство на САЩ през 1992 г. Достига до 6-то място в световната ранглиста. През 1999 г. след контузия се завръща в големия тенис и успява да победи една от най-добрите тенисистки - германката Анке Хубер. \r\n1966 г. \r\nУмира Димитър Тодоров Димов – български писател- белетрист. Д. Димов е автор на над 20 научноизследователски труда, а след 1966 г. в архива му са открити нови планове и ръкописи за 2 книги върху теория на отражението. От 1942 г. той сътрудничи с разкази, пътеписи, откъси от романи и драми във вестниците \"Литературен глас\", \"Литературен фронт\", \"Мир\", \"Народна култура'\", \"Отечествен фронт\", на списанията \"Септември\", \"Театър\". Творбите му го представят предимно като майстор на психологическия и социалния роман. \r\nПрез 1946 г. е отпечатан първият откъс от най-известното произведение- романа \"Тютюн\" в \"Литературен фронт\", озаглавен \"Тютюнев склад\". Две години по-късно излиза нов откъс - \"Двубой\" , след още 1 г. - \"Тютюн\" (глава от роман) в сп. \"Септември\". През 1951 г. романът е завършен окончателно, предаден в издателство \"Народна култура\" и в края на 1951 г. стига до читателите и до своите \"злополучни критици''. Започва тридневно \"обсъждане\" на \"Тютюн\" в СБП, което се пренася в периодичния печат и кулминира в редакционната статия на в. \"Работническо дело\" - \"За романа 'Тютюн и неговите злополучни критици\". Единодушно е изказано мнение, че \"Тютюн\" се нуждае от \"преработване\". Димитър Димов е принуден да промени романа си, като разшири описанието на работническия свят и въведе нови герои. През 1954 г. \"Тютюн\" се появява в новия си вид. \r\nДруги съчинения на Д.Димов са: романите “Поручик Бенц”, 1938 г. и “Осъдени души”, 1945 г., сатирата “Жени с минало”, 1960 г., Събрани съчинения в 6 тома 1966-1967 г., Съчинения в 5 т. 1974 г. \r\n1965 г. \r\nБългария сключва спогодби за икономическо, научно-техническо и културно сътрудничество с Етиопия. \r\n1964 г. \r\nВ София започва работа учредената на 19 февруари 1964 г. Българска външнотърговска банка за разплащания с чужбина и за кредитиране и контрол на външнотърговските организации в България. \r\n1962 г. \r\nС размяна на ноти между Британската легация в София и българското Министерство на външните работи е одобрен първият двустранен план за културен обмен между България и Великобритания за периода от 1 април 1962 г. до 31 март 1963 г. \r\n1959 г. \r\nСъздадена е Българската национална филмотека (първоначално името й е Държавен филмов архив). Филмовият архив започва със 154 седмични кинопрегледа, 117 късометражни филма, повечето заснети от чужди оператори, 15 български игрални филма, 500 чужди игрални филма и около 550 документални и научнопопулярни български. \r\n1947 г. \r\nВ София е основан Съюзът на българските композитори. Това е творческа организация на композитори и музиковеди, която е продължител на дружеството “Съвременна музика” под името “Съюз на композиторите, музикантите и концертиращите артисти”. От 1954 г. се нарича СБК. Първи председатели на съюза са: Л. Пипков; Ф. Кутев, Д. Петков и др. \r\nВ периода 1948-1990 г. съюзът на българските композитори издава сп. “Българска музика”. \r\n1947 г. \r\nУмира Екатерина Великова Каравелова - българска общественичка, деятелка на женското движение, публицистка. Тя е съпруга на П. Каравелов и майка на Лора и Виола Каравелови. През 1877 г. Екатерина Каравелова завършва девическа гимназия в Москва. След Освобождението се завръща в България и преподава по български език и литература в Русе, Пловдив и София. На международна конференции се обявява против несправедливите решения на Берлинския конгрес през 1878 г. за разпокъсване на България. Развива активна дейност сред българските женски дружества. Екатерина Каравелова е председател на женското дружество “Майка” в София. Тя е една от учредителките на Българския женски съюз (БЖС) и негова подпредседателка. През 1919 г. от името на БЖС Екатерина Каравелова отправя протест до правителствата на Великите сили против клаузите на Ньойския мирен договор. Тя участва активно и в международното движение за мир. Редовна делегатка на всички конгреси на Международната лига за мир, председател на българска женска секция “Паневропа”. През 1924-1926 г. изнася сказки в САЩ и Канада. Ратува за подобряване на руско-българското отношения и прави опит да въздейства в тази насока върху руския двор. През 1923 г. се присъединява към апела на Антон Страшимиров за защита на пострадалите от фашисткия терор и превръща дома си в средище за събиране на помощи за жертвите. След атентата в църквата “Света Неделя” през 1925 г., изпраща писмо до правителството за спиране на арестите и убийствата. Публикува повече от 50 статии и политически фейлетони. Екатерина Каравелова превежда от руски и френски език творби на Л. Н. Толстой, Ф. М. Достоевски, В. Юго, Ги дьо Мопасан, Г. Флобер. Погребана е в градината на църквата “Св. Седмочисленици” в София. \r\n1946 г. \r\nВъв Варна е създаден Държавен симфоничен оркестър. \r\nПрез 1969 г. на основата на съществуващия Държавен симфоничен оркестър е създадена Варненската Филхармония. През 1999 г. става Оперно-филхармонично дружество (с присъединяване на Народната опера - Варна, създадена през 1947 г.). \r\n1929 г. \r\nРоден е Иван Иванов Станчов - български дипломат. До 6 годишна възраст живее в Италия; до 13 годишна - в България. През 1942 г. семейството му емигрира в Швейцария, а през 1946 г. се установява в САЩ. Работи 10 години в IBM като мениджър по продажбите, обикаля филиалите в Ню Йорк, Бразилия, Париж. Вицепрезидент е на корпорациите ITEL и “Сторидж технолоджи”. Основава собствена компания “Креста маркетинг” в Женева. След 47 години зад граница се връща в България (28.03.1990 г.). Посланик на България във Великобритания (1991 г.) и външен министър. Семейството му живее в Шотландия. Почетен гражданин е на Варна от 1999 г. \r\n1926 г. \r\nСъздаден е Върховен кооперативен съвет с председател Кирил Попов. След смъртта на Попов през 1927 г. председател става Андрей Ляпчев. По това време Ляпчев е министър-председател и министър на вътрешните работи и народното здраве. \r\n1921 г. \r\nРоден е Румен Григоров – български режисьор. Работи в документалното кино. Автор е на десетки седмични прегледи и на повече от 130 документални филма. Григоров създава \"Знатната тъкачка\", \"Аз не вярвам в смъртта на звездите\" (1967), поредица от филми за световните младежки фестивали, включително и в София (1968) г. За най-крупна негова творба се счита \"Антонивановци\" (1958 г.). \r\n1899 г. \r\nУмира Ради Иванов - български общественик, участник в национално-освободителното движение. Той владее румънски и френски език. През 1871 г. е един от организаторите на Русенския революционен комитет. През пролетта на 1872 г. Иванов е арестуван в Русе. След като е освободен, емигрира в Румъния и се включва в дейността на българската революционна емиграция. По-късно е учител в Плевен. През 1873-1874 г. обхожда някои райони за създаване и укрепване на революционни комитети. В годините между 1874 г. и 1876 г. служи в Източни железници на барон Хирш като началник на гарите в Харманли, Фере и Софлу. Иванов участва в подготовката на Старозагорското (1875 г.) и Априлското въстание (1876 г.). Затова е преследван от турските власти и е принуден да бяга през Одрин, Цариград и Марсилия в Швейцария. По време на Руско-турската война (1877-1878 г.) е преводач във втора пехотна гвардейска дивизия. След Освобождението живее в Русе и София. Назначен е на поста директор на пощите и телеграфите и др. Иванов превежда от френски език първото ръководство в България за боравене с морзовия апарат. През 1885 г. в Лисабон той е представител на Международния конгрес на пощите и телеграфите. \r\n1888 г. \r\nЕкзарх Йосиф I отправя такрир (обръщение) за назначаване на български владици в Македония, оставено без последствия от Портата. \r\nЕкзарх Йосиф I (светско име Лазар Йовчев) е български екзарх, обществен и просветен деец, почетен член на Българското книжовно дружество (днес Българската академия на науките). Роден е в Калофер на 5 май 1840 г. Завършва френски католически лицей в Цариград, след което следва във Философско-литературния и в Правния факултет на Сорбоната в Париж. През 1872 г. приема монашество и е назначен за екзархийски протосингел. Включва се активно в дейността на Българската екзархия за укрепване на влиянието и в смесените епархии. През 1876 г. е ръкоположен за епископ и е избран за ловчански митрополит, а на следващата година за екзарх. След Освобождението работи активно за запазване и развитие на българското учебно и църковно дело в земите, останали под властта на Османската империя. Въпреки противодействието на Цариградската патриаршия и Високата порта с подкрепата на правителствата на Стефан Стамболов и К. Стоилов успява да запази седалището на Българската екзархия в Цариград и да издейства нови берати за българските владици в Скопие и Охрид (1890 г.), Неврокоп и Велес (1894 г.), Битоля, Струмица и Дебър (1897 г.). Със съдействието на Българската екзархия до 1913 г. в Македония и Одринско се откриват 13 гимназии и 87 прогимназии. След края на Балканската война – 1912-1913 г. Йосиф I премества седалището на Българската екзархия в българската столица. Умира на 20 юни 1915 г. \r\n1862 г. \r\nМежду 1 и 5 април Васил Левски пристига в Белград и се включва в Първата българска легия. Васил Иванов Кунчев (Левски), наричан още Дякона или Апостола, е роден в град Карлово на 18 юли 1837 г. Учи в родния си град, а след това в Стара Загора. През 1858 г. с помощта на вуйчо си Василий, Левски приема монашество под името Игнатий, а година по-късно става дякон. На 3 март 1862 г., под влияние на идеите на Г. С. Раковски, Васил Кунчев заминава за Сърбия и постъпва в Първа българска легия в Белград, като участва в сраженията за Белградската крепост. В този период получава прозвището Левски, заради проявената храброст и ловкост. След разпускането на легията Левски се присъединява към четата на Ильо войвода. През 1863 г. се прехвърля в Румъния, но след кратък престой се завръща в България. От 1864 г. до 1866 г. учителства в с. Войнягово и организира \"патриотични дружини\" за бъдещото въстание. През 1867 г. Левски е знаменосец на четата на Панайот Хитов, следващата година заедно с него се връща в Сърбия и постъпва във Втората легия. На 27 декември 1872 г. Левски е заловен от турските власти. Първоначално е отведен за разследване в Търново, а след това е изправен пред специален съд в София. Левски е осъден на смърт чрез обесване. Със специална султанска заповед на Абдул Азис смъртната присъда на Апостола е потвърдена. Левски вярвал в силите на българите сами да извоюват своята свобода, защото \"който ни освободи, той ще ни зароби\". Проповядва идеята за \"свята и чиста република\", за общество и държава, в която всички \"да бъдат напълно свободни там, гдето живее българинът - в България, Тракия, Македония\". \r\n1862 г. \r\nРоден е Антон Стефанов Митов - български художник, професор по история на изкуството, дописен член на БАН (1918 г.), член-кореспондент на Дружеството на италианските художници (1910 г.). Завършва Флорентинската академия (ученик е на Чиерамфи), професор е в Рисувалното училище в София (и един от неговите основатели). Редактира заедно (с И. Мърквичка) сп. “Изкуство”, илюстрира “Под игото”, “Утро в Банкя”, “Нова земя”. Картини: “Цар Фердинанд в старобългарско облекло”, “Св. Климент”, “Златари”, “Пловдивска джамия”, “Вършитба в Пловдив”, “Селянки в София” и др. Автор е на първия български труд по история на изкуството “Ръководство по всеобща история на изкуствата”. \r\n1858 г. \r\nГеорги Раковски пристига в Одеса и се установява в дома на влиятелния българин Николай Миронович Тошков. Там се занимава със събирателска и научна дейност - събира народни песни, пише исторически и етнографски съчинения. През 1860 г. се премества в Белград, където съставя \"План за освобождението на България\" и \"Статут за едно Привременно българско началство в Белград\". В плана Раковски застъпва идеята за всеобщо въстание на всички българи, без разлика на тяхното социално положение, а не чрез реформи или с помощта на външни сили - ръководният му принцип е: \"Наша свобода от нас зависи\". Според плана в България трябва да бъдат създадени тайни комитети, които да мобилизират населението за масово участие във въстанието. Основната ударна сила в началото ще бъде един добре въоръжен полк, създаден извън страната, който ще се движи по Балкана към Търново и Черно море. Въстанието трябва да избухне при благоприятна международна обстановка. Поради това Раковски организира и ръководи в Белград Първата българска легия (1862 г.) и работи за създаване на съюз на балканските християнски народи за борба срещу турското робство (1863 г.). Основава сред българските емигранти революционна организация \"Върховно народно българско тайно гражданско началство\" (1866 г.) и разработва \"Привременен закон за народните горски чети за 1867-о лето\". До края на живота си Георги Раковски работи за осъществяване на революционните си планове. Книжовното дело на Раковски е неразривно свързано с революционната му дейност - и публицистичните му, и литературните и историко-етнографските му научни трудове. \r\n1812 г. \r\nРоден е Иван Добровски – възрожденски учител, книжовник и журналист. Той получава образованието си при гръцкия просветител Т. Каирис на о. Андрос. Дълги години учителства в различни краища на българските земи. Занимава се и с журналистическа дейност. Редактор и издател е на второто българско списание \"Мирозрение\" (1849-1851 г.). Пътува много из Балканския полуостров и Европа, като някои от пътешествията му имат политически цели. Той е автор на статии по езиковедски, исторически и обществено-политически въпроси. С помощта на Берон Иван Добровски успява да издаде последните два броя на \"Мирозрение или български инвалид\" (1870 г.). \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.04.01", "title": "Денят 1 април в българската история"}
{"url": "http://www.focus-news.net/news/2019/04/01/2641299/nzok-shte-dade-informatsiya-za-rabotata-po-priema-na-dokumenti-za-lechenie-na-detsa-i-na-vazrastni-v-chuzhbina.html", "text": "НЗОК ще даде информация за работата по приема на документи за лечение на деца и на възрастни в чужбина от 10.30 часа в Централното управление на Националната здравноосигурителна каса (ул. „Кричим“ 1). Това съобщиха от пресцентъра на  НЗОК . Досега тази дейност бе осъществявана от Център „Фонд за лечение на деца“ и Комисията за лечение в чужбина в Министерството на здравеопазването.", "date": "2019.04.01", "title": "НЗОК ще даде информация за работата по приема на документи за лечение на деца и на възрастни в чужбина"}
{"url": "http://www.focus-news.net/news/2019/04/01/2641301/zapochva-registratsiyata-na-partiite-i-koalitsiite-za-predstoyashtite-izbori-za-evropeyski-parlament.html", "text": "Централната избирателна комисия решава кога да започне официалната регистрация на партиите и коалициите за предстоящите избори за Европейски парламент на 26 май. Предизборната кампания ще започне официално на 26-ти април.  \r\nОчаква се тази седмица да бъде обявена обществена поръчка за машините за гласуване. В неделя от ЦИК предупредиха, че са получили отказ от всички държавни институции, от които са поискали да сертифицират машините за изборите. В 3 000 секции трябва да се гласува за с машини на евроизборите.", "date": "2019.04.01", "title": "Започва регистрацията на партиите и коалициите за предстоящите избори за Европейски парламент"}
{"url": "http://www.focus-news.net/news/2019/04/01/2641305/osnovnata-zaplata-na-shofyorite-ot-stolichniya-gradski-transport-stava-1150-lv-a-srednata-brutna-1800-lv.html", "text": "Основната заплата на шофьорите от градския транспорт става 1150 лв., а средната брутна – 1800 лв. На 14 март тази година Столичният общински съвет (СОС) прие единодушно предложението на кмета на София Йорданка Фандъкова заплатите на шофьорите от градския транспорт да се увеличат с 10% от 1 април. Така възнагражденията в „Столичен автотранспорт“ и „Столичен електротранспорт“ първо се изравняват, а след това се увеличават. С промените основната заплата в бранша става 1150 лв., а средната брутна – 1800 лв. Има предвиден и бонус от 100 лв. за добре свършена работа. За увеличението на заплатите Столична община ще отдели 5,3 млн. лв. Целта на новите мерки е да се облекчат условията за работа на шофьорите в градския транспорт и да се намали извънредният труд в двете дружества, който в момента е над допустимите 15 часа. \r\nДо повишаването на заплатите се стигна след няколкократно изразяване на недоволство от страна нa шофьорите. Водачите от градския транспорт сигнализираха за проблемите в сектора. В края на месец февруари те облякоха жълти жилетки и протестираха пред сградата на Столична община. Тяхното недоволство беше насочено към ниското заплащане, тежките условия на труд и липсата на кадри в сектора, което налага полагане на извънреден труд от тяхна страна. Последва внасяне на извънреден доклад на 13 март от кмета на София Йорданка Фандъкова, в който тя предложи възнагражденията на водачите да бъдат увеличени.", "date": "2019.04.01", "title": "Основната заплата на шофьорите от столичния градски транспорт става 1150 лв., а средната брутна – 1800 лв."}
{"url": "http://www.focus-news.net/news/2019/04/01/2641303/dobrich-grazhdanski-dialog-na-tema-obrazovanie-shte-se-provede-v-grada.html", "text": "Граждански диалог „Европа в нашия дом” на тема Образование ще се проведе в Добрич. Форумът ще се състои от 17.30 часа в залата на Общински младежки център „Захари Стоянов”. Това съобщиха от пресцентъра на  ПП ГЕРБ . В рамките на събитието ще бъдат дискутирани регионални и национални политики в сферата на образованието. Акцент ще бъде поставен и върху европейската солидарност, благодарение на която се реализират значими инфраструктурни проекти в различни населени места. \r\nВ гражданския диалог участие ще вземат министърът на образованието и науката Красимир Вълчев, Таня Петрова от Парламентарната комисията по образованието, народен представител от Варна, народните представители вицеадмирал Пламен Манушев и Даниела Димитрова. \r\nДискусията е отворена за всички граждани и институции.", "date": "2019.04.01", "title": "Добрич: Граждански диалог на тема образование ще се проведе в града"}
{"url": "http://www.focus-news.net/news/2019/04/01/2641306/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата, съобщиха от пресцентъра на  дружеството \r\nВъв връзка с реконструкция на уличен водопровод на ул. „Райна Княгиня“ в кв. „Сеславци“ се налага спиране на водоподаването от 09:00 до 18:00 часа на клиентите на „Софийска вода”, живеещи в района на квартала. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на площада в кв. „Сеславци“. \r\nВъв връзка с подмяна на сградно водопроводно отклонение на ул. „Златишки проход“ в ж. к. „Стрелбище“ се налага спиране на водоподаването от 10:00 до 17:00 часа на клиентите на „Софийска вода”, живеещи по ул. „Златишки проход“ в участъка от ул. „Нишава“ до ул. „Траянова врата“, по ул. „Златни врата“, от ул. „Котленски проход“ до ул. „Орехова гора“, и на ул. „Косово поле“, бл. 87. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на ул. „Златни врата“, на ъгъла с ул. „Косово поле“. \r\nВъв връзка с подмяна на сградно водопроводно отклонение на ул. „Владайска“, Център, се налага спиране на водоподаването от 09:00 до 17:00 часа на клиентите на „Софийска вода”, живеещи по ул. „Владайска“, от бул. „Христо Ботев“ до ул. „Ивайло“, и по ул. „Тодор Бурмов“, от ул. „Владайска“ до ул. „Дамян Груев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на ул. „Владайска“, на ъгъла с бул. „Христо Ботев“. \r\nВъв връзка с изграждане на сградно водопроводно отклонение на ул. „Ворино“ в ж. к. „Белите брези“ се налага спиране на водоподаването от 10:00 до 18:00 часа на клиентите на „Софийска вода”, живеещи по ул. „Ворино“ в участъка от ул. „Кюстендил“ до ул. „Царево село“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на ул. „Ворино“, на ъгъла с ул. „Царево село“. \r\nВъв връзка с подмяна на сградно водопроводно отклонение на ул. „Панега“ в ж. к. „Триъгълника – Надежда“ се налага спиране на водоподаването от 09:30 до 15:30 часа на клиентите на „Софийска вода”, живеещи по ул. „Панега“, от ул. „Иван Мърквичка“ до ул. „Мрамор“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на ул. „Панега“, на ъгъла с ул. „Мрамор“. \r\nВъв връзка с подмяна на сградно водопроводно отклонение на ул. „Владимир Минков - Лотко“ в кв. „Христо Ботев“ се налага спиране на водоподаването от 09:30 до 17:30 часа на клиентите на „Софийска вода”, живеещи в района на ул. 512. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на ул. „Владимир Минков - Лотко“ №1. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на „Софийска вода” АД на телефон 0800 12121 или да следят за развитието на всички текущи теренни дейности в реално време чрез  .", "date": "2019.04.01", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/04/01/2641309/agentsiyata-po-zaetostta-zapochva-nov-razshiren-priem-na-zayavleniya-za-obucheniya-s-vaucheri-na-zaeti-litsa.html", "text": "Агенцията по заетостта стартира нов разширен прием на заявления по проект „Ваучери за заети лица”, съфинансиран от Европейския социален фонд на Европейския съюз чрез Оперативна програма „Развитие на човешките ресурси” 2014-2020. Това съобщиха от пресцентъра на  Агенцията по заетостта . Операцията ще предостави възможност на заетите лица да получат нови или да разширят знанията и уменията си чрез придобиване на професионална квалификация и ключови компетентности в съответствие с актуалните нужди на бизнеса. \r\nОбщият размер на безвъзмездната финансова помощ по настоящата процедура е 50 млн. лв. От началото на първия прием до момента от тях са усвоени над 20 млн. лв. Броят на издадените ваучери е 24 765, като 67% са за преминаване на професионални обучения. Получените заявления за включване в обучения за повишаване на професионална квалификация и за придобиване на ключови компетентности към момента са 51 680, 57% от които са подадени по електронен път.  \r\nФинансовият ресурс за втория прием на заявления за обучения за придобиване на професионална квалификация и ключови компетентности по проект „Ваучери за заети лица” е в размер на близо 19 млн. лв., като се очаква с планираните средства още 30 000 заети лица да повишават квалификацията си. \r\nПо време на новия прием право да подават заявления имат заети лица на трудов договор в предприятия извън държавната администрация, които са: \r\n- с придобита средна или по-ниска степен на образование (без ограничение във възрастта); \r\n- над 54 г. (навършили 55 г.) с висше образованиe. \r\nЖелаещите да участват в проекта ще имат възможност да преминат професионално обучение и/или обучение за придобиване на ключова компетентност с ваучери съгласно ПМС № 280/2015 г. Обучението по ключова компетентност може да бъде общуване на чужди езици – КК 2 или дигитална компетентност – КК 4.  \r\nПо проекта се променя и предвиденото съфинансиране от страна на обучаемите лица, като при новия прием то ще бъде в размер на 50% от стойността на ваучера. Това ще доведе до по-висока ангажираност от страна на лицата относно качеството на обучението и ще създаде предпоставки за споделена отговорност между тях и обучителната институция за постигане на по-добри резултати. Очаква се инвестирането на собствени средства от страна на заетите лица да повиши мотивацията им за успешно завършване на курса. Безвъзмездното финансиране по проекта ще бъде в размер на 50% от стойността на ваучера. \r\nИ при този прием заетите лица могат да подават своите заявления само в работни дни между 8.30 и 17.00 часа както по електронен път, така и на хартиен носител, лично във всички бюра по труда в страната.  \r\nСрокът за прием на заявления е от 1 април 2019 г. до изчерпване на предвидения финансов ресурс.  \r\nПодробна информация по проект „Ваучери за заети лица” и образец на Заявление на хартиен носител може да намерите  . На същата страница ще бъде публикуван линк към електронното заявление, което ще бъде активирано със старта на приема.", "date": "2019.04.01", "title": "Агенцията по заетостта започва нов разширен прием на заявления за обучения с ваучери на заети лица"}
{"url": "http://www.focus-news.net/news/2019/04/01/2641302/vechernye-novosti-sarbiya-radovan-karadzhich-shte-poiska-iztarpyavane-na-nakazanieto-si-v-sarbiya.html", "text": "Генерал Миломир Савчич, ръководител на разследващия екип за защита на Радован Караджичи настоящ председател на Организацията на ветераните в Република Сръбска, е уверен, че осъденият от Хага за военни престъпления трябва да изтърпи наказанието си в Сърбия, съобщава електронното издание на водещия белградски ежедневник  „Вечернье Новости“ . \r\n„Най-важното е Радован Караджич да излежава присъда в Сърбия. Знаем, че не е лесно да се постигне тази цел, но ще настояваме за това изрично в ООН, пред генералния секретар“, увери Савчич.  \r\nТъй като присъдата на втора инстанция за доживотен затвор е по-тежка от предишната, Савчич подчерта, че „очевидно е в ход обжалването й\". \r\n„Караджич е ангажиран със случая, написал е на английски език отговори на всеки параграф от присъдата за доживотен затвор. Подготвят се версии на сръбски и други езици, което е само началото на работата по новите доказателства за ролята му във войната. Непонятно е, в юридически и в какъвто и да е смисъл, че съдът не признава факта, че Караджич, като върховен главнокомандващ на армията на Република Сръбска, е издал 72 заповеди на единиците на ВРС да не действат по граждански цели, които по-специално се отнасят за региона Сараево. Това е факт, но съдът пренебрегна всичко това, което е неразбираемо“, коментира Савчич.  Тереза Герова", "date": "2019.04.01", "title": "„Вечернье Новости“ (Сърбия): Радован Караджич ще поиска изтърпяване на наказанието си в Сърбия"}
{"url": "http://www.focus-news.net/news/2019/04/01/2641307/denyat-1-april-v-svetovnata-istoriya.html", "text": "През 527 г. Юстиниан І става император на Източната римска империя (Византия). Основан е Университетът във Вилнюс (1579). \r\nПрез 1875 г. за първи път в английския вестник “Таймс” е публикувана седмична метеорологична прогноза. В САЩ белгийският емигрант Шарл Ван Депол получава патент за първия тролейбус (1890). През 1891 г. френският художник Пол Гоген се преселва на о. Таити, Полинезия, където създава повечето от известните си произведения. 1903 г. - създаден е футболният клуб “Атлетико” Мадрид. През 1906 г. е подписана Международна конвенция за защита на птиците. Денят се отбелязва като Международен ден на птиците. \r\nПрез 1937 г. Бирма (дн. Мианмар) се отделя от Индия. \r\nНачалото на блокадата на Берлин (1 април 1948 г.). До нея се стига след като контролираното от СССР правителство на Източна Германия предприема проверки на пътния и железопътен трафик със Западен Берлин.  \r\nПрез 1960 г. САЩ пускат в космоса първия в света метеорологичен спътник. \r\nПрез 1966 г. в Сенегал е открит първият в света фестивал на африканското изкуство. \r\nИран е провъзгласен за Ислямска република през 1979 г. \r\nПрез 1987 г. американецът Стивън Нюман от Бетел, Охайо, завършва започнатото точно преди четири години околосветско пътешествие. По време на него Нюман изминава пеша 36 200 км и посещава 20 страни на пет континента. \r\n2018 г.  \r\nНа 91-годишна възраст умира бившият диктатор на Гватемала Ефраин Риос Монт. \r\nМонт управлява Гватемала през 1982 и 1983 година и впоследствие е обвинен в геноцид. \r\n2018 г.  \r\nГубернаторът на Кемеровската област Аман Тулеев подава оставка. Оставката идва след пожар в търговския център \"Зимна вишна\" в Кемерово, в която по официални данни загиват 64 човека, сред които 41 деца. \r\nВъв видеообръщение, поместено на уебсайта на своята администрация, самият Тулеев обяснява, че няма моралното право да остане губернатор \"с такъв тежък товар\" от \"страшната трагедия\" в Кемерово на 25 март. \r\n2018 г.  \r\nПрезидентът на Ботсвана Ян Кхама се оттегля от длъжност. Петият президент на Ботсвана става Мокгвеетси Масиси.  \r\n2018 г.  \r\nЛевоцентристкият кандидат Карлос Алварадо Кесада побеждава на втория тур на президентските избори в Коста Рика.  \r\nПредизборната кампания на Кесада е доминирана от дебати за хомосексуалните бракове. Той се откроява като твърд поддръжник на узаконяването на гей браковете в Коста Рика, а съперникът му Алварадо Муньос се обявявава категорично против това. \r\n2017 г. \r\nБоб Дилън получава Нобелова награда за литература на частна церемония в Стокхолм \r\n2017 г. \r\nЕксплозия ранява 18 души в Вилленте, Сена-Сен Дени, Франция. \r\n2017 г. \r\nКитайски лидери обявяват планове за строеж на нов град - три пъти по-голям от Ню Йорк. \r\n2015 г. \r\nКралят на Тайланд Пхумипхон Адунядет отменя военното положение в страната въведено през май 2014г. \r\n2014 г. \r\nМощно землетрясение с магнитуд 8,2 разтърва крайбрежието на Чили и предизвиква двуметрово цунами. \r\n2013 г. \r\nНовият министър-председател на Джибути е Абдулкадер Камил Мохамед. \r\n2012 г. \r\nВ Мианмар се провеждат парламентарни избори. За първи път в тях участва нобеловата лауреатка за мир от 1991 г. и лидер на опозицията Аун Сан Су Чи. През изминалите 22 години тя изкарва под домашен арест годините на управлението на военната хунта. \r\n2012 г. \r\nВ Москва движението „За честни избори“ провежда протестната акция „Бял площад“ срещу фалшификациите по време на президентските избори. Участниците в протеста се опитват да проникнат на Червения площад с бели ленти, но са спрени от полицията. Около 85 човека са арестувани. Сред задържаните има и журналисти. Руските власти не дават официално обяснение за закриването на Червения площад. \r\n2012 г. \r\nВ Мали метежниците туареги превземат град Тимбукту в северната част на страната. \r\n2009 г. \r\nХърватия и Албания стават членове на НАТО. \r\n2007 г. \r\nСветовната банка одобрява заем от 10 млн. долара за подпомагане на икономическия растеж на Албания. Заемът е за срок от 20 години с 10-годишен гратисен период. Парите са предназначени за подобряване на инвестиционния климат в частния сектор, за подобрения в здравеопазването, социалното осигуряване и водите, както и в мениджмънта на публичните финанси. \r\n2002 г. \r\nУмира Симо Хаюха, финландски снайперист, воювал по време на Зимната война (1939 - 1940), известен още като „Бялата смърт“. \r\nРоден е на 17 декември 1905 г. в Виипури, Руска империя. \r\nСимо Хаюха бил най-обикновен финландски фермер. Когато през 1939г. Русия нахлува във Финландия, Симо решава че трябва да помогне на родината си. След време руснаците осъзнали, че един единствен човек премахва доста сериозен брой техни хора. Така станал известен като \"Бялата Смърт\". В продължение на 100 дни собственоръчно отстранил 705 души (от тях 542 потвърдени). \r\nИзцяло увит в боен камуфлаж, въоръжен с винтовката М28 (финландски вариант на съветската Мосин – Наган), Хаюха отказва да използва оптически прицел. В седящо положение, от дистанция 400 метра, високият 160 сантиметра финландец разчита единствено на металната мушка. Използва различни тактики като например слага в устата си сняг, за да не го издава издишаната пара. В боя използва специфичните за Зимната война тактически прийоми и не случайно бива наричан от руските войски „Бялата смърт”. Многократно са правени опити той да бъде отстранен чрез други снайперисти или артилерия, но те са неуспешни. На 6 март 1940 година Симо е ранен в челюстта и изпада в кома, от която се съвзема след 9 дни, когато войната вече е приключила. \r\nСлед войната дълго време се възстановява от раната си, след което става успешен ловец на лосове и се занимава с развъждане на кучета. През 1998 година в интервю група американци го питат какво е необходимо за добър изстрел. Отговорът му е „тренировки”... \r\n1987 г. \r\nАмериканецът Стивън Нюман от Бетел, Охайо, завършва започнатото точно преди четири години околосветско пътешествие. По време на него Нюман изминава пеша 36 200 км и посещава 20 страни на пет континента. \r\n1982 г. \r\nПодписан е план за научно и културно сътрудничество с Гърция за периода 1982- 1984 г. \r\n1979 г. \r\nИран е провъзгласен за Ислямска република. В края на XIX и началото на XX в. страната изпада в полуколониална зависимост от Великобритания и Русия, които я окупират за периода 1941-1946 г. Реза шах Пахлави е принуден да абдикира в полза на сина си Мохамед Реза Пахлави, който се задължава да отстъпи Азърбайджан на СССР. През 1963 г. Мохамед Реза шах Пахлави започва мащабни реформи, които водят до разпри с духовенството и през 1978 г. е въведено военно управление. Около ислямския фундаменталист аятоллах Р. Хомейни се формира опозиционно движение. Аятоллах Р. Хомейни се завръща в Иран през 1979 г., след като шахът напуска страната. Хомейни незабавно спира реформите и обявява Иран за ислямска република, а себе си - за пожизнен религиозен водач. Съгласно приетата през 1981 г. конституция на Иран, в страната са забранени всички политически партии и неислямистки движения. Аятоллах Хомейни умира на 4 юни 1989 г. С. А. Хаменей е избран за негов наследник. През 1992 г. парламентарните избори в Иран са спечелени от ислямистите. \r\n1968 г. \r\nУмира Лев Давидович Ландау - руски физик, професор в Московския университет (1947 г.), академик (1946 г.). Роден е на 22 януари 1908 г. в Баку. През 1927 г. завършва Ленинградския университет и специализира при Н. Бор (1927 г.). Работи в различни области на физиката: магнетизъм, свръхпроводимост, физика на твърдите тела, атомните ядра и елементарните частици, плазмата, квантова електродинамика, астрофизика и др. Автор е на класически курс по теоретична физика (съвместно с Е. М. Лифшиц). Носител е на най-високите държавни награди на СССР, на Нобелова награда за физика (1962 г.). \r\n1960 г. \r\nСАЩ пускат в космоса първия в света метеорологичен спътник. \r\n1947 г. \r\nУмира Георги II – гръцки крал от династията на Глюксбургите. През 1922 г. той заема престола след военен преврат. Син е на крал Константин I и на кралица София. През 1921 г. се жени за княгиня Елисавета Румънска. На следващата година Константин I абдикира и Георги II става крал на Гърция. Година по-късно е заставен да напусне трона и да замине за чужбина. През 1935 г. Георги II е възстановен на престола от монархистите. По време на Втората световна война гръцкият крал емигрира в Египет и след това в Англия. След плебисцит през 1946 г. е възстановен на трона. \r\n1940 г. \r\nВ Ню Джърси е проведена първата демонстрация на електронен микроскоп. \r\n1939 г. \r\nСАЩ става първата държава в света, признала официално режима на Франко в Испания. Генералисимус Франциско Франко Баамонде управлява Испания като диктатор. Той завършва пехотна академия. След това участва в колониалните войни на Испания в Африка и е командир на Чуждестранния легион. От 1934 г. е началник на главния щаб на сухопътните войски, а по-късно става и командир на испанския корпус в Мароко, Африка. Франко организира и ръководи въоръженото въстание на испанските демократични сили срещу комунистическата диктатура, в резултат на което избухва Испанската гражданска война (1936-1939 г.). След победата на патриотичните сили Франко налага диктатура- провъзгласен е за пожизнен държавен глава (“каудилио”) на Испания. Той става вожд на Испанската фаланга- организация на националистическите сили, същевременно е председател на министерския съвет и върховен главнокомандващ на държавата. През 1947 г. прокарва закон за наследството на престола съгласно който Испания “в съответствие с традицията” е провъзгласена за кралство. На 22 юли 1969 г. за бъдещ крал на Испания е обявен Хуан Карлос Бурбон. \r\n1920 г. \r\nРоден е Тоширо Мифуне - японски актьор и продуцент. В киното влиза през 1946 г. През следващата година се снима при учителя си Кадзиро Ямамото “Времето на новите дракони”. Първия си успех постига в “По тази страна на сребърния хребет” (1947 г.). Творческото му сътрудничество с Куросава започва с “Пияният ангел”. Ролята му във “Вратата Рошомон” (1951 г.) го утвърждава и по света като водещ актьор на японското кино. При Куросова Мифуне се снима още в “Идиот” (1951 г.),”Седемте самураи” (1954 г.), “Записки на живия” (1955 г.), “Замъкът на паяците” (1957 г.), “На дъното” (1957 г.), “Колкото е по-зле човек, толкова по-добре спи” (1960 г.). Талантът на Мифуне се разкрива в динамични приключенски филми, критикуващи феодалните традиции и самурайския морал- “Мусаси Миямото” (1954 г.) и “Телохранителят” (1961 г.). Връх в творчество му е “Червената брада” (1965 г.). През 1966-1967 г. той построява собствена студия, след като през 1963 г. основава компанията “Мифуне про”. През 70-те години се снима в тв “дзидигеки” (исторически филми) в своята студия. Режисира и “Наследството на 500 000” (1963 г.). Снима се още в “Животът на Михомацу” (1958 г.), “Геният на джудото” (1964 г.), “Най-дългият ден на Япония” (1967 г.), “Изпитание на човечността” (1977 г.), “Заговорът на клана Ягю” (1978 г.), “Невидимата връзка” (1982 г.), “Спи Рюку” (1983 г.), “Смъртта на майстора на чая” (1989 г.), “Агагук” (1991 г.). Мифуне е един от най-често сниманите японски актьори в САЩ и Англия. В тези страни той се изявява във филмите: “Голямата награда” (1966 г.), “Ад в Тихия океан” (1968 г.), “Червеното слънце” (1971 г.), “Битката при Мудей” (1975 г.), “1941” (1979 г.), “Шогун” (1980 г., тв сериал), “Инчон” (1981 г.), “Предизвикателство” (1982 г.), “Шогунът Майеда” (1990 г.), “Сянката на вълка” (1993 г.), “Невеста по снимка” (1994 г.), “Дълбока река” (1995 г.). \r\n1914 г. \r\nРумънският парламент приема закон, който въвежда системата \"мирие\" в Южна Добруджа и стъпва върху тълкуване на османското законодателство, без да признава 35-годишното българско управление. Една трета от земите трябва да бъде предадена на държавата или стойността им трябва да бъде заплатена на държавата. \r\n1906 г. \r\nПодписана е Международна конвенция за защита на птиците. Денят се отбелязва като Международен ден на птиците. \r\n1905 г. \r\nРоден е Олег Петрович Жаков - руски актьор. Учи в киношколата към ФЕКС (фабрика за ексцентрични актьори) и в Лениградския техникум за сценични изкуства (завършва през 1929 г.). Изпълнява епизодични роли във филмите \"Шинел\" (1926 г.), \"СВД\" (1927 г.), \"Новият Вавилон\" (1929 г.). Най-добрите му изяви са в \"Седемте смели\" (1936 г.), \"За Съветската родина\" (1937 г.), \"Блатните войници\" (1938 г.), \"Мъжество\" (1939 г.), \"Подводна лодка Т-9\" (1943 г.), \"Нашествие\" (1945 г.). Играе още в \"Депутатът от Балтика\" (1937 г.), \"Великият гражданин\" (1938-1939 г.), \"Мисия в Кабул\" (1970 г.), \"Край езерото\" (1970 г.), \"Фронт без флангове\" (1975 г.), \"Фронт зад фронтовата линия\" (1978 г.), \"Девойката и Гранд\" (1982 г.), \"Горещо лято в Кабул\" (1983 г.). \r\n1905 г. \r\nРоден е Еманюел Муние - френски философ, представител на персонализма. Получава философско образование в духа на бергсонизма и посвещава първото си сериозно изследване на Шарл Пеги. В края на 20-те години прекъсва изследователските си занимания в полза на обществената активност. Основава сп. “Еспри” (“Esprit”, 1932) - теоретичен орган на френските персоналисти. В основата на учението на Муние стои идеята за абсолютната ценност на личността. Той рязко разграничава понятията “личност” и “индивид”. Като цяло неговият персонализъм представлява разновидност на католическия модернизъм. Разделяйки общата с екзистенциализма теория за “въвличането”, той смята, че личността не е “захвърлена” в света, не е враждебна към него, а е разумна и като такава е включена в света и го преобразува според своите морално-политически стремежи. През 1947 г. Муние издава книгата “Увод в екзистенциализма” . \r\n1903 г. \r\nСъздаден е футболният клуб “Атлетико” Мадрид. \r\nКлубът е основан първоначално като филиал на „Атлетик\" Билбао. В периода 1936 г. - 1947 г. се нарича „Атлетико Авиасион\". Испанският футболен отбор е шампион през 1940, 1941, 1950, 1951, 1966, 1970, 1973, 1977 и 1996 г. Носител на купата през 1960, 1961, 1965, 1972, 1973, 1976, 1985, 1991, 1992 и 1996 г. Носител на КНК през 1962 г., финалист за КНК през 1963 и 1986 г., финалист за КЕШ през 1974 г., носител на Междуконтиненталната купа през 1974 г. (играе на мястото на отказалия се носител „Байерн \"). Едни от най-изявените играчи на клуба са: Замора, Бен Барек, Вава, Коляр, Пейро, Аяла, Санчес, Футре, Фильол, Шустер, Любо Пенев, Мартин Петров. По-известни треньори на Атлетико са: Хеленио Херера, Ото Глория, Макс Меркел, Радомир Антич, Ариго Саки. Отборът играе с екип от фланелки с червено-бели вертикални райета, сини гащета и бели чорапи. Прякорът на отбора е дюшекчиите. Футболните си срещи провеждат на стадион: „Висенте Калдерон\", който разполага с 70 000 места за зрители. От. 1977 г. президент на клуба е ексцентричният строителен предприемач Хесус Хил. През 2000 г. изпада във втора дивизия. \r\n1901 г. \r\nВ Червено море потъва турския кораб “Аслана”, загиват 180 човека. \r\n1891 г. \r\nФренският художник Пол Гоген се преселва на о. Таити, Полинезия, където създава повечето от известните си произведения. \r\nПол Еужен Анри Гоген е френски живописец, постимпресионист. Изкуството на Гоген влиза в историята като първата съзнателна вълна на реакция срещу импресионизма. Влиянието му е многообразно и особено силно в първите години на ХХ в. - върху постимпресионистите, традиционалистите и др. Сред най-известните му картини са: \"Видение след проповед\" (1888 г.), \"Жълтият Христос\" (1889 г.), \"Жена, държаща плод\" (1893 г.). \r\n1890 г. \r\nВ САЩ белгийският емигрант Шарл Ван Депол получава патент за първия тролейбус. \r\n1887 г. \r\nРоден е Леонард Блумфийлд - американски езиковед. Основните му трудове са в областта на романо-германската лингвистика. Първи Блумфийлд прилага сравнително-историческия метод към описването на езици с полисинтетичен строеж (индианските). Той изучава езици от Югоизточна Азия и Северна Америка. Според него предмет на изучаване е поведението, а не съзнанието. Представителите на американската дескриптивна лингвистика доразвиват много от теоретичните постановки на Блумфийлд. \r\n1875 г. \r\nЗа първи път в английския вестник “Таймс” е публикувана седмична метеорологична прогноза. \r\nВ. Таймс е основан през 1785 г. Издава се в Лондон от компанията “Таймс нюспейпърс лимитид”. Често издателската политика е съгласувана с ръководството на Консервативната партия на Великобритания. \r\n1815 г. \r\nРоден е княз Ото Едуард Леополд фон Шонхаузен Бисмарк - германски общественик, политик и държавник. Той е основател и пръв райхканцлер на Германската империя. През 1847-1848 г. е депутат в първия и втория съединени ландтази на Прусия. През 1851-1859 г. е представител на Прусия в общогерманския бундестаг във Франкфурт на Майн. През 1859 г. Бисмарк е пруски посланик в Русия, след което заема същата длъжност и във Франция. От 1862 г. е министър-председател и министър на външните работи. Той успява са създаде силно централизирана държава, провежда военна и икономическа реформа. Води три успешни за Прусия войни - с Дания - 1864 г., с Австрия - 1866 г. и Франция 1870-1971 г. През 1871 г. Германия е обявена за империя, а пруският крал Фридрих Вилхелм - за германски император. Като канцлер на Германската империя Бисмарк се стреми да разшири с всички средства императорската власт. Във външната политика той смята за своя най-важна задача неутрализирането на реваншистките стремежи на Франция и подготовката на нова война срещу нея. За тази цел води политика на сближение с Русия. На Берлинския конгрес 1878 г. Бисмарк е председател. През 1882 г. той сключва договори с Австрия и Италия и поставя началото на Тройния съюз. Автор е на \"Културкампф\". През март 1890 г. подава оставката и излиза в пенсия. \r\n1809 г. \r\nРоден е Николай Василиевич Гогол - руски писател, поет и драматург. Oсновоположник на реалистичната школа в руска литература. Автор е на: \"Тарас Булба\", \"Мъртви души\", комедията \"Ревизор\", \"Бъдни вечер\", повестите \"Нос\", \"Шинел\", сборник разкази \"Вечери в селцето край Диканка\", литературно-критически статии и др. \r\n1778 г. \r\nБизнесменът от Ню Орлианс Оливър Полък създава знака на долара. \r\nПървите американски долари са пуснати в обращение в САЩ във вид на сребърни и златни монети със знак $. В съответствие с американското законодателство върху американските пари могат да бъдат поставяни портрети на известни американци, но след тяхната смърт. \r\nЗа изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.04.01", "title": "Денят 1 април в световната история"}
{"url": "http://www.focus-news.net/news/2019/04/01/2641290/strana-ukrayna-rezultati-ot-parviya-tur-na-prezidentskite-izbori-pri-31-obraboteni-protokoli.html", "text": "На 31 март в Украйна се проведоха президентски избори с рекорден брой кандидати - 39. Избирателните секции работиха в продължение на 12 часа и затвориха в 20:00 часа. След това данните бяха прехвърлени към окръжните комисии, а след това към ЦИК. \r\nЦИК ще обяви резултатите от волята на украинците. Тя трябва да го направи след десет дни, но първите резултати от гласуването ще се появят днес. „Страна“  поддържа актуална информация за изборните резултати с данни от ЦИК. Протоколи: 31.81%. Зеленский 30.16%, Порошенко 16.71% \r\nРезултатът от Владимир Зеленский продължава да нараства постепенно, при повечето други кандидати - леко намалява. Порошенко е най-подкрепен в региона на Лвов (37.55%), Зеленский - в Днепропетровск (44.98%). Превод и редакция : Калоян Пенков", "date": "2019.04.01", "title": "„Страна“ (Украйна): Резултати от първия тур на президентските избори при 31% обработени протоколи"}
{"url": "http://www.focus-news.net/news/2019/04/01/2641311/nad-400-voennosluzheshti-ot-suhopatnite-voyski-shte-uchastvat-v-polevo-lagerno-obuchenie-na-ucheben-poligon-koren.html", "text": "От 1 до 19 април на учебен полигон (УП) „Корен” ще се проведе полево лагерно обучение с артилерийските формирования от Сухопътните войски. Това съобщиха от пресцентъра на  Министерство на отбраната . В него ще вземат участие над 400 военнослужещи със 130 броя бойна и специална техника от военните формирования в Асеновград, Ямбол, Карлово, Смолян, Благоевград, Враца, Казанлък и Свобода.  \r\nПо време на полевото лагерно обучение ще се проведат планираните комплексни занятия, тактически учения с бойни стрелби с батареи (дивизион), изпълнение на индивидуални огневи задачи и тренировка по стрелба и управление на огъня на артилерията на Сухопътните войски.   \r\nНа 18 април, в края на полевия лагер, ще се проведе тренировка по управление на огъня от артилерията на Сухопътните войски.  \r\nНачалник на лагерния сбор е полковник Лъчезар Мишев – командир на военно формирование 24490 – Асеновград, а ръководител на тренировката по управление на огъня на артилерията на Сухопътните войски е полковник Петър Кръстанов от Командването на Сухопътните войски. \r\nЦелта на полевото обучение е артилеристите от Сухопътните войски да затвърдят  способностите си по осигуряване на обща и непосредствена огнева поддръжка на маневрените формирования.", "date": "2019.04.01", "title": "Над 400 военнослужещи от Сухопътните войски ще участват в полево лагерно обучение на учебен полигон „Корен“"}
{"url": "http://www.focus-news.net/news/2019/04/01/2641313/bdzh-otvarya-bazite-si-za-detsa-ot-priemni-semeystva.html", "text": "БДЖ отваря базите си за деца от приемни семейства. Това съобщиха от пресцентъра на  БДЖ . От 1 до 5 април тази година първата група деца и техните родители от Националната асоциация за приемна грижа (НАПГ) ще бъдат настанени в базата на БДЖ в Паничище. Кампанията под надслов „Очаквана ваканция” има за цел да подпомогне деца в нужда, като им предостави възможност да получат незабравима почивка в базите на държавната железница в цялата страна. Освен почивните станции националният железопътен превозвач ще предостави безплатен транспорт, много забавления и всичко необходимо за „Очаквана ваканция“. \r\n„Вярваме, че всички ние трябва да имаме отношение и да помагаме на децата. Инициативата на БДЖ е една малка стъпка в тази посока. Отворени сме за партньорство с всички организации, които подкрепят деца в неравностойно положение и сме убедени, че всяка подадена ръка гради един по-добър свят. Благодарим на НАПГ и нашите партньори за възможността да подарим тези няколко щастливи дни на децата“, коментира изпълнителният директор на БДЖ Никола Василев. \r\nПо време на престоя за децата ще бъдат организирани разнообразни забавления – екскурзии до известни забележителности в района, много игри и събития, които ще гарантират приятно изживяване и незабравими емоции. Любимецът на публиката Ненчо Балабанов ще забавлява благотворително малчуганите на 2-ри април. Новата му песен „Ти избираш” не само е посветена на децата от приемната грижа, но и те са главните действащи лица в клипа. \r\nЦелта на инициативата „Очаквана ваканция“ е тя да се превърне в традиционна, като привлича подкрепа от повече организации, за да може да достигне до всички деца и техните приемни родители. \r\nПартньори в кампанията са „Девин“ ЕАД и „Папас олио” АД.", "date": "2019.04.01", "title": "БДЖ отваря базите си за деца от приемни семейства"}
{"url": "http://www.focus-news.net/news/2019/04/01/2641314/burgas-zapochva-elektronnoto-kandidatstvane-za-priem-v-detska-gradina-i-podgotvitelni-grupi-kam-uchilishtata.html", "text": "В 08.00 часа бургаската електронна система за прием в детска градина и подготвителни групи към училищата ще бъде активирана в режим за кандидатстване. Това съобщиха от пресцентъра на  Община Бургас . Родителите могат да се запознаят с всичката необходима информация (правила, преференции, в коя детска градина или подготвителна група колко обявени места има, регистрационен талон и какво се попълва в него), която предварително е публикувана  . Важно е родителите да знаят, че тази година има няколко нови момента. Вече се кандидатства с адресната регистрация на детето. Ако досега постоянният адрес носеше повече точки от настоящия, то през 2019-та тяхната тежест е изравнена. Най-много точки ще получите, ако вашето дете е живяло над 2 години на декларирания постоянен или настоящ адрес, попадащ в прилежащия район на предпочитаната от вас детска градина. За да няма злоупотреби, декларираният от родителите адрес на местоживеене на детето ще се проверява по служебен път от дирекция „Гражданска регистрация и административно обслужване“.", "date": "2019.04.01", "title": "Бургас: Започва електронното кандидатстване за прием в детска градина и подготвителни групи към училищата"}
{"url": "http://www.focus-news.net/news/2019/04/01/2641315/krasimir-karakachanov-zaharieva-i-borisov-mnogo-tvardo-reagiraha-sreshtu-opita-na-turtsiya-da-se-mesi-vav-vatreshnite-ni-raboti.html", "text": "Екатерина Захариева и Бойко Борисов много твърдо реагираха срещу опита на Турция да се меси във вътрешните ни работи. Това каза Красимир Каракачанов, вицепремиер и министър на отбраната, в разговор с Илиана Беновска в седмичното обзорно политическо предаване  „Беновска пита“  по  „Канал 3“  и  „Радио К2“ . Протеста на ВМРО и финансирането на Главното мюфтийство. \r\nИлиана Беновска се свърза с Красимир Каракачанов по телефона и го попита: „Какво ще кажете за протеста, който ВМРО утре ще изрази по повод позицията на външния министър на Турция Мевлют Чавушоглу, че той е упражнил влияние върху България по Закона за вероизповеданията?“  \r\nКаракачанов: Стана ясно, че това е акция на младежите на ВМРО, с която да покажат, че не могат да се измислят неща, които не са се случвали и не могат да използват България в своята предизборна кампания, което според него е нещо, което Турция прави редовно в последните 20 години. Той даде пример с изказвания за Булгаристан, а за последния случай министърът каза, че е брутален и не може да трупаш дивиденти в предизборна кампания с нещо, което не се е случило за сметка на българското правителство.  \r\nЗа намеренията на премиера Борисов за Турция Каракачанов каза, че се старае да държи балансирани отношения с България. Беновска сподели, че не вижда логика турския външен министър да говори неща, които не са се случили. Вицепремиерът изрази своята версия за нещата – Турция дълго време през Дианета, което е Министерството за религиите и други свои фондации е финансирала е финансирала Главното мюфтийство. За Дианета Каракачанов каза, че може да се нарече Министерство на исляма, защото другите религии в Турция са слабо изразени – православни гърци и българи и няколко протестантски църкви. Те са не повече от 2 процента от цялото население, според министъра на отбраната. В момента, в който България е решила да финансира изповеданията в България, инструментът, чрез който Турското Външно министерство е влияело на Главното мюфтийство, се обезценява. В тази ситуация ДПС са решили да спечелят мюфтийството на своя страна като предложат да им се опростят дълговете, които са около 8-10 милиона лева, по думите на Красимир Каракачанов.  \r\n„Според мен тук се разиграва едно съревнование между турската държава и българската партия ДПС кой ще контролира мюсюлманите в България чрез мюфтийството.“ допълни Каракачанов. Беновска го прекъсна и припомни за думите на предишния й събеседник от ДПС Рамадан Аталай, който е заявил, че не са комуникирали по никакъв повод и нямат намерение да го правят с турското правителство не само по този въпрос, но и по други. Каракачанов каза, че именно това има предвид – съревнование между турското правителство и ДПС за контрол между Главното мюфтийство в България, което ДПС го намират като инструмент, който може да изпълнява политически цели. Той отбеляза, че така разчита ходовете на двете страни в конфликта. Каракачанов определи Чавушоглу като опитен дипломат заради не само позицията си на външен министър, но и миналата като представител на Турция в ЕК и каза, че знае, че подобно изказване би предизвикало скандал в България и законът за разсрочване или опрощаване на задълженията най-вероятно ще бъде отменен. „Целта е ДПС да не натрупа дивиденти.“ допълни той. Неговата позиция е, че никоя политическа сила не трябва да използва религията за политически цели.  „Защо, г-н Каракачанов, в този закон остана финансирането от други източници? Това не е ли груба грешка?“, попита Беновска. Каракачанов определи това като „капитална“ грешка и допълни, че България не може да си позволи лукса да позволи на чужди държави, фирми и граждани да финансират което и да било от българските религиозни общности. Според него това в някои религиозни общности води до опит да се упражнява политическо влияние чрез религията. „Защо не се прие, това е въпрос, който ние задаваме вече половин година.“, каза Красимир Каракачанов и заяви, че има две причини за това. Първата е, защото няма такава политическа воля, а втората – защото на последното гласуване миналата седмица БСП не са били в залата. „Нали се сещате, че ако БСП бяха в залата, с гласовете на ОП, на Воля и на БСП щеше този текст, който предлага ВМРО, да бъде приет. Само че БСП предпочитат да не участват в работата на парламента и после да дават акъл по медиите.“, каза вицепремиерът.   \r\nБеновска попита: „Трябва ли президентът Радев да свика Консултативен съвет по темата не Закона за вероизповедания, а изявлението на външния министър на Турция?“ Каракачанов отрече, защото според него няма нужда да се свиква за едно изказване този съвет. Той попита какво ще се коментира на него, а Беновска отговори, че ще се коментира, че нито са обяснили, нито са се извинили от турска страна. За Каракачанов външния министър и премиера на България много логично са поискали обяснение и много твърдо са реагирали срещу този опит на Турция да се меси в нашите вътрешни работи.  Финансирането на медиите. \r\nБеновска смени темата и попита за външното финансиране на медиите и на съдебната власт. Това според събеседника й е едно и също – дали ще финансираш религии, медии или някоя от властите в България. Каракачанов оприличи това в българската поговорка: „Който плаща, той поръчва музиката.“ и заяви, че не може общности или религии в България да бъдат финансирани от чужбина. Беновска отбеляза, че не сме се преборили със закона за съдебната власт да отпаднат външните финансирания и Америка за България урежда семинари и праща в командировки. Тя допълни, че тази организация финансира и медии и дори има своя медия в България – „Свободна Европа“ и попита дали няма да бъде посегателство над словото. Каракачанов заяви, че някои от медиите, предимно сайтове, се финансират от друга голяма държава, но не пречи и един ден да се финансират телевизии и радио по същия принцип. Той даде пример с Русия, Китай или Иран за България. Беновска попита дали ВМРО ще повдигнат и този въпрос за да се прекрати външното финансиране в религията, медиите и в съдебната власт. Събеседникът й се съгласи с мнението й и припомни, че такъв въпрос е бил повдиган преди около две години, но тогава не е намерил решение в парламента. Той е привърженик това да бъде прекратено след като България е суверенна държава и институциите ни трябва да се управляват спрямо нашето законодателство, а не от чужди фондации и програми. Беновска отбеляза, че това само се говори в предавания, но не става факт. Каракачанов обясни защо не става – да не се разсърди Турция и да не се разсърди САЩ. „Да не ни обвинят в потискане свободата на съдебната система и словото“, допълни водещата. Събеседникът заяви, че живеем в такова общество, че винаги ще се намери някой да каже „Вие ще развалите отношенията с този, с онзи“.  \r\nПоръчан ли е бил Цветанов с неговия апартамент. \r\nВ този смисъл Беновска попита: „Поръчан ли беше Цветанов с неговия апартамент?“, а Каракачанов заяви, че не може да даде отговор, но заяви мнението си, че с този скандал запозна предизборната кампания в България и продължава да се използва само и единствено за предизборни цели. Водещата го попита дали ВМРО ще се явяват сами на евроизборите. Каракачанов отново затвърди позицията си, че според него е най-добре Обединени патриоти да се явят заедно. Беновска напомни, че срокът за регистрация на листите е 25 април, а според председателя на ВМРО седмицата, която идва, ще бъде решаваща. Ако колегите от ОП не се съгласят за съвместно явяване, ще се явят трите партии по отделно, допълни Каракачанов.  ГЕРБ и ВМРО \r\n„Не беше ли естествено да бъдете коалиционни партньори с ГЕРБ в евролистата, вместо ГЕРБ да си партнира със СДС?“, попита за финал водещата. Каракачанов напомни, че те са партньори с управлението на страната, а за евроизборите Жозеф Дол е предложил на ГЕРБ да се коалират с всички партии, които са членове на ЕНП, а ВМРО не е част от тази партия. Беновска го покани в студиото, когато се реши въпросът с листите на ВМРО и явяването им на изборите, за да проведат по-обширен разговор. Така завърши разговорът между Красимир Каракачанов и Илиана Беновска в  седмичното обзорно политическо предаване „Беновска пита“ по „Канал 3“ и „Радио К2“ на 31 март 2019 година.", "date": "2019.04.01", "title": "Красимир Каракачанов: Захариева и Борисов много твърдо реагираха срещу опита на Турция да се меси във вътрешните ни работи"}
{"url": "http://www.focus-news.net/news/2019/04/01/2641316/pregled-na-osnovnite-temi-v-dobrudzhanskiya-pechat.html", "text": "“Фотоизложба за „Двореца“ в Балчик ще гостува в Унгария“, е една от темите на първа страница във вестник  „Добруджанска трибуна“ . Представителната изложба ще бъде представена в Българския културен институт в Будапеща. Експозицията е наречена „Вечната красота на „Двореца“ в Балчик. Изложбата ще бъде открита на 5 април. Официално гости ще бъдат Уляна Богданска, посланик на Република България в Унгария и Чавдар Петков, ръководител СТИВ. Сред останалите водещи теми от региона са две от Генерал Тошево и Тервел. „Ново кухненско оборудване за Социалния патронаж в Ген. Тошево“. Техниката ще бъде осигурена благодарение на проект подобряване качеството на услугата „Домашен социален патронаж“. Общият бюджет на проекта е 29 680 лв. като приблизително 26 700 лв. е финансиране от фонд „Социална закрила“, а останалите средства са съфинансиране от общината. „През април започват празниците на културата в Тервел“, съобщава изданието. Ансамбъл „Варна“ и местни самодейци ще се представят в Деня на града. Пролетните празници в Тервел започват на 18 април, а на 18 май градът за първи път ще се включи в инициативата „Нощ на музеите“. Дните на културата ще бъдат закрити на седми юни на площада в добруджанския град с концерт на Калинка Вълчева. „Удължават градския парк в Добрич с езеро за спортни корабни модел“, съобщава на първа страница другият регионален вестник  „Нова добруджанска трибуна“ . Езерото ще бъде зарибено със златни рибки. Община град Добрич е спечелила проект за изграждане на новото съоръжение. Той е на стойност 1 700 000 лв. „Министърът на образованието - в Добрич за граждански диалог на тема образование“, съобщава изданието. Форумът ще се състои днес от 17,30 часа в Общинския младежки център „Захари Стоянов“. Дискусията е отворена за всички граждани и институции. „Албена на 50: Фейсбук игра „Албена на 50. Докажи, че ни познаваш!“, съобщава всекидневникът. Периода на провеждане на играта е 1 април - 31 август  2019 година. Организаторите са осигурили 30 въпроса с 30 награди.Повече информация за това събитие е публикувана на Фейсбук страницата на курорта.", "date": "2019.04.01", "title": "Преглед на основните теми в добруджанския печат"}
{"url": "http://www.focus-news.net/news/2019/04/01/2641312/ramadan-atalay-borisov-da-ne-pravi-koridorni-izyavleniya-a-v-ndk-sled-evroizborite.html", "text": "Борисов - да не прави „коридорни изявления”, а в НДК след евроизборите. Това каза Рамадан Аталай от ДПС, в разговор с Илиана Беновска в седмичното обзорно политическо предаване  „Беновска пита“  по  „Канал 3“  и  „Радио К2“ .  Позицията на ДПС за изказването на турския външен министър Мевлют Чавушоглу за намеса във вътрешните работи на България. \r\n„Защо ДПС не излезе с позиция по повод изразената от външния министър на Турция Мевлют Чавушоглу позиция, че той е въздействал върху българския закон за вероизповеданията?“, попита водещата Илиана Беновска. Рамадан Аталай отговори, че от медиите, които следи, не е видял нито ГЕРБ, нито БСП да излязат с официална позиция, освен с отделни изказвания на техните лидери. Председателят на ДПС Мустафа Карадайъ още в първия ден, когато са се случили тези недоразумения, е изказал становището на ДПС. Това становище гласи, че поне към ДПС не е имало никакъв натиск. Всеки, който е участвал в изготвянето на законопроекта, може да потвърди, че натиск от Турция или която и да е друга страна не е имало.  Законът за вероизповеданията и възможността за финансиране от чужбина.   \r\n„Защо обаче все пак в този закон остана възможността вероизповеданията да се финансират отвън?“, попита водещата Илиана Беновска. Рамадан Аталай отговори, че в първия вариант на закона не е имало такова предложение да остане възможността за финансиране отвън. Между първо и второ четене обаче са се провели срещи с представители на основните вероизповедания в България и е станало ясно, че всички те държат да остане възможността за финансиране от чужбина. „Понеже се създава впечатление, че само мюсюлманското вероизповедание ще получава субсидии и финансиране от външни държави, мисля, че трябва да се опрем на определени спогодби, които съществуват между България и Турция и спогодбата, която е подписана преди 20 години, мисля, че дава ясна картина кой, как откъде и по какъв начин може да финансира Главно мюфтийство! Смятам, че е време медиите да седнат и да прочетат това споразумение отпреди 20 години и смятам, че в България има достатъчно институции, които през тези години са се интересували кой, как, откъде и по какъв начин финансира държавата. Убеден съм, че е имало определени притеснения и затова на срещата при президента е било обсъдено и взето решение, което според мен е най-правилното всяка държава да финансира вероизповеданията си и да дадем онова, което е необходимо на духовниците в България, за да изпълняват задълженията си!“, обясни народният представител.   \r\n„Очаквате ли президентът да наложи вето и ако го направи, има ли нужда нещо да доработвате, ДПС, по този закон?“, попита водещата Илиана Беновска. Рамадан Аталай отговори, че не знае каква е позицията на президента, но лично той смята, че този закон показва пътя, по който държавата трябва да подкрепя вероизповеданията. Ако президентът наложи вето, то той трябва да обясни какви са притесненията му и ДПС ще се запознае с тях. „А на втората част от въпроса, ако Радев наложи вето, вие от ДПС имате ли нужда нещо да доработвате още в този закон на този етап?“, попита водещата. Събеседникът й отговори, че никой законопроект не е затворена книга, която повече не може да се отваря. Ако се наложи нещо да се допълни в интерес на обществото, от ДПС са готови. „По вероизповеданията моята идея е директната връзка с всевишния!“, заяви народният представител. „Кой „всевишния“ от всичките всевишни?“, попита водещата. Гостът й отговори: „Смятам за всевишният е онзи, който не е от България, ако имате предвид, то всевишният е един! Дали е Аллах, дали е Бог, за всяко човешко същество и не само за човешките същества!“. „Разбрах Ви – добротата, ума, градивността!“, добави водещата. Аталай отговори, че има предвид вярата. Инициативата на председателя на ДОСТ Лютви Местан за регистриране на турско малцинство в България. \r\n„Връщам Ви с известно неудобство назад, но не мога да не го направя, вашият бивш председател на ДПС Лютви Местна излезе с много странен призив за признаване на някакви малцинства от друг етнос и други религии и главният прокурор Цацаров назначи проверка по тези искания?“, попита водещата Илиана Беновска. Рамадан Аталай отговори, че по време на тежките за държавата времена ДПС е доказало, че е за единението на България. Помолен да уточни кои тежки времена има предвид той обясни, че има предвид 80-те години, а не времето, когато Лютви Местан е бил председател на ДПС. „Лютви Местан не мога да го припозная като фактор, на когото би трябвало да се обръща чак такова внимание, но ако е направил нещо, което не е законно и е противоконституционно, Вие казахте кои са институциите, които трябва да се занимават с него. Аз лично имам отношение към този господин, такива хора, на които амбициите са много по-големи отколкото възможностите, не че ги няма и в други формации, и в ГЕРБ, и в БСП ги има достатъчно, но мисля, че ДПС намира начин как да покаже на тези личности, че времето им е приключило и ако не са в резонанса и посоката на политиката на ДПС, отиват в небитието и се занимават с такива въпроси да създават теми на журналистите!“, категоричен бе народният представител. \r\n„Не, това не е само тема на журналистите, тук трябва да разберем има ли някакъв скрит ход, който не разчитаме в момента!“, подчерта водещата Илиана Беновска. Рамадан Аталай отговори, че това си е тема на Местан. „Той е толкова ясен, толкова голям нарцис, че имам чувството, че може и да си е самопосегнал!“, заяви народният представител. „Г-н Аталай, какви работи приказвате!“, обърна се към него водещата. Той й отговори: „Ако са лоши, поканете го и го питайте! Но да занимава той България в момента, когато всички политически формации се опитват по всички възможни начини как да стабилизират, как да създадат сигурност, как да ориентираме държавата към Европа, как да направим всичко възможно онова издание на следващото Народно събрание как да приеме план за ускорено развитие на държавата, да се върнем към такива теми, които не са теми на ежедневието, аз смятам, че не е сериозно!“.  \r\nДПС + кого = на какво?  \r\n„Зададох тема на нашия разговор на пръв поглед малко фриволно, но всъщност сериозно – ДПС + кого = на какво?“, попита водещата Илиана Беновска. Рамадан Аталай отговори: „Разбира се равно на просперитета и развитието на държавата! ДПС + всички онези политически формации, които виждат евроориентацията на България!“. „ГЕРБ такава ли е?“, попита водещата. Гостът й отговори, че ГЕРБ по принцип са създадени с такава идея, но не винаги приемат директивите и резолюциите, които идват от Европа. „Трябва ли да приемат пакета „Макрон“?“, продължи с въпросите си водещата. Събеседникът й отговори, че ГЕРБ не могат да кажат, че единствено те се борят в тази посока. Защитата на българския бизнес не е задача само на ГЕРБ. За тази кауза се борят и евродепутатите от другите политически сили. Народният представител обаче подчерта, че ГЕРБ не спазват евродирективите, когато става дума за ползването на майчин език по време на предизборната кампания или правото на сънародниците ни в чужбина да гласуват.  С кои партии ДПС могат да си сътрудничат?   \r\n„Упрекват ви обаче, че вие сте скритият съюзник на ГЕРБ, БСП особено се упражняват в тези критики!“, отбеляза водещата Илиана Беновска. Рамадан Аталай отговори: „Времето е такова, че всеки се опитва да търси някакъв гръмоотвод, за да събере повече ябълки в кошницата си. Дано да не са изгнили!“. „И дано кобилата му да е здрава, за да ги носи!“, добави водещата. „Всяка политическа формация, която се включи в изграждането на онази програма, чрез която ние да постигнем възможност, докато достигнем до иновациите, ускореното развитие на държавата, ние го припознаваме като конкретната политическа формация, с която можем да управляваме заедно!”, заяви народният представител от ДПС. „Коя е най-близка от съществуващите формации до вашия идеал за припознаване?”, попита водещата Илиана Беновска. Събеседникът й отговори, че всички, с изключение на онези, които използват езика на омразата и настройват българските граждани едни срещу други. „Е, няма да гадаем! Кажете как се казва най-близката до вашия идеал за припознаване политическа формация?”, попита още веднъж водещата. Рамадан Аталай отговори, че такъв език на омразата напоследък се използва от БСП, а и ГЕРБ не изпускат възможността да го използват. Той заяви, че в изказването си от днес лидерът на ГЕРБ е заявил, че някои формации се опитват да разцепят ГЕРБ, а това не трябва да става, за да не идват БСП и ДПС на власт. „Единственият стремеж на премиера е БСП и ДПС да не дойдат на власт, а те да продължават да създават несигурност на бизнес средата, да продължават с всички онези неполитически решения, дори ежедневни решения, които взимат, да бъдат в услуга на някои лични интереси, по този начин държавата няма да се развива!”, категоричен бе той.  \r\n„Аз след малко ще включа и г-н Каракачанов по телефона, ще го попитам и него дали езикът на омразата е тяхно основно изразно средство!”, заяви водещата. Събеседникът й отговори, че не става дума само за езика на омразата, понякога има и действия в тази посока. Той помоли водещата да проследи изказванията на Каракачанов преди да стане министър. Тя отвърна, че изказванията на лидера на ВМРО според нея са доста по-умерени от тези на Валери Симеонов например. „Каква еволюция виждате там или деградация?”, попита водещата Илиана Беновска. Гостът й отговори, че преди избори тонът на Каракачанов от умерен стига до крайно отричащ битието на ДПС. „А той не трябва да забравя през годините, когато често сме се срещали с него, на него са му предлагани определени позиции в управлението на държавата!”, подчерта народният представител от ДПС.  Проблемите на земеделските производители. \r\nРамадан Аталай заяви, че опитът да се насочи омразата на обществото към турците и мюсюлманите в България, за да се изкарат няколко гласа повече, не е сериозна политика. Той изрази мнение, че се създава впечатлението, че основният проблем е едва ли не Законът за вероизповеданията, а покрай това остава на заден план какво се случва в страната. Народният представител се обърна с призив към управляващите, че земеделците в страната са в тежко състояние, особено дребните производители. Това, което искат земеделците по схемите за единното плащане и по преразпределителните плащания, при индикативните програми, трябва да се обърне внимание на земеделския производител и тези пари да стигат при тях преди началото на сезона, за да могат те да ги вложат в производството.  \r\n„Споделял ли сте с министъра на земеделието Порожанов тези тревоги и тези предложения?“, попита водещата Илиана Беновска. Рамадан Аталай отговори, че ДПС отдавна алармира за това. Той подчерта, че с тези преразпределителни плащания и индикативни програми хората получават парите през юли, вместо това да става през февруари. Така земеделците са принудени да прибягват до банките и да теглят от тях пари. Има и казус, по който трябва да се връщат към държавата евросредства, получени през 2012 г. „Това са данъците, които би трябвало да платят към тези доходи, но никой, когато е излязла тази евродиректива, не е казал на земеделските производители. Проблемът е, че например в Силистра земеделската дирекция връща от 2012 г. да се събират парите и плащанията, а в Шумен и други градове е от 2017 г.!”, обясни народният представител. „Какво предлагате за конструктивното решаване? Каква норма предлагате на министър Порожанов?”, попита водещата. Рамадан Аталай отговори, че ДПС предлага на правителството онези средства, които са за земеделските производители, да се осигурят навреме. „Призивът ми към управляващите е  да обърнем спешно внимание на земеделските производители!”, призова гостът в студиото. Водещата обясни: „Запазвам си правото да поканя някой от тези министри другия път в студиото и Вие да ми дадете конкретно писмено предложение, което сте внесли в МС!”.  Оставката на Цветан Цветанов./", "date": "2019.04.01", "title": "Рамадан Аталай: Борисов - да не прави „коридорни изявления”, а в НДК след евроизборите"}
{"url": "http://www.focus-news.net/news/2019/04/01/2641320/pregled-na-osnovnite-temi-v-starozagorskiya-pechat.html", "text": "„От ЕVN поискаха 5.5% средно увеличение в цената на тока“ е водещко заглавие във вестника  „Старозагорски новини“ .  Повишение на дневната тарифа на ел. енергията с 4% и на нощната със 7.1% е поискало от Комисията за енергийно и водно регулиране \"Електроразпределение Юг\" (компания от групата на EVN България). Заявлението им за следващия ценови период от юли 2019 г. до юни 2020 г. е внесено в държавния регулатор в петък. Според сметките на ЕVN България, ако КЕВР одобри поисканото увеличение в цената, дневната тарифа от сегашните 0.17997 лв./кВтч. (без ДДС) ще се промени на 0.18719 лв./кВтч. (без ДДС), а нощната - от сегашните 0.10226 лв./кВтч (без ДДС) - на 0.10948 лв./кВтч. (без ДДС). \"Съотнесено към месечната консумация на едно средно домакинство в Югоизточна България от 200 кВтч. дневна енергия и 70 кВтч. нощна енергия, стойността на месечната фактура на това домакинство би се променила с 2.34 лв., с включен 20% ДДС, т.е. от 51.78 лв. на 54.12 лв.\", съобщиха от пресцентъра на ЕVN България. От там уточняват, че заявлението на мрежовата им компания \"Електроразпределение Юг\" следва параметрите, заложени в Решение No Ц-11 от 01.07.2018 г. на КЕВР, което постави началото на текущия тригодишен регулаторен период, изтичащ през 2021 г. Заявлението отразявало и процента на инфлацията. \"Одобрението на заявените цени от страна на КЕВР ще осигури на компанията краен снабдител EVN България Електроснабдяване разходите, с които да изпълнява лицензионните си задължения за обслужването на над 1.5 милиона клиенти в Югоизточна България\", се казва още в прессъобщението на дружеството.  \r\nПо традиция КЕВР никога не одобрява на 100% поисканото увеличение на тока от страна на трите електроразпределителни дружества, опериращи в България след приватизацията на държавното \"НЕК - Електроразпределение\", но винаги българите посрещат новите ценови периоди с нова, по-висока сметка за ток.  \r\n„Старозагорец, свързан с \"Мини Марица-изток\", е включен в евролистата на ГЕРБ“ гласи друго заглавие във всекидневника. Общинският съветник от Стара Загора Николай Диков и казанлъчанката Йоана Йончева-Фильова са двамата представители от Старозагорска област, включени в 17-членната листа на ГЕРБ и СДС за предстоящите избори за Европейски парламент. Това стана ясно вчера при представянето й в НДК. Водач на евролистата е еврокомисарят по цифрова икономика и цифрово общество Мария Габриел, следвана от досегашните евродепутати от ГЕРБ/ЕНП Андрей Ковачев, Андрей Новаков, Ева Майдел и Асим Адемов. На 6-о място е кандидатът на СДС Александър Йорданов, на 7-о - министърът за българското председателство на Съвета на ЕС Лиляна Павлова, на 8-о - евродепутатът Емил Радев, на 9-о - народният представител Ивелина Василева. Останалите в листата са Марин Захариев - зам.-кмет на Смолян, Иво Ралчовски - лекар и общински съветник във Враца, народният представител Младен Шишков, новите лица Николай Диков, Камен Костов и Йоана Йончева-Фильова, на 16-о място е зам.-министърът на енергетиката Жечо Станков, а на последното, 17-о място - Илия Лазаров от СДС - началник на кабинета на президента на България от 1997 г. до 2002 г. Петър Стоянов. Кандидатите са били представени от зам.-председателя на партията и председател на Предизборния щаб Цветан Цветанов, който е обявил, че ГЕРБ ще се регистрира първа на предстоящите европейски избори, на 7 април ще представят слогана на кампанията си, а на 14-и - платформата. Включването на Николай Диков в евролистата на ГЕРБ и СДС, който от 2014 г. до момента е член на Съвета на директорите на държавното въгледобивно дружество \"Мини Марица-изток\" ЕАД, както и на зам.-министъра на енергетиката Жечо Станков подсказва, че един от приоритетите, които евродепутатите на ГЕРБ ще отстояват в Европейския парламент, е сигурността на българската енергетика. Де факто за пръв път в българска евролиста е включен представител на комплекс \"Марица изток\" - стожера на българската енергийна сигурност, който еврочиновниците от Брюксел и еколозите искат за ликвидират заедно с всички въглищни централи от страните-членки на ЕС. Въпреки че Николай Диков е на 13-а позиция в евролистата на ГЕРБ и СДС, преференциалният вот може да го издърпа на избираемо място. А и от ГЕРБ се канят да изпратят в ЕП между 7 и 8 евродепутати. За казанлъчанката Йоана Йончева-Фильова е известно, че е бакалавър по бизнес мениджмънт от Бостънския университет и инженер-технолог от Бургаския свободен университет. Понастоящем се занимава с частен бизнес в рециклираща фирма за отпадъци, оперираща в Казанлъшко.  \r\n„ВМРО излиза на протест пред турското посолство“ пише още на страниците на вестника.  От Стара Загора към посолството тръгва един автобус с воеводи. ВМРО обяви, че в понеделник, 8:30 часа излиза на протест пред посолството на Република Турция в София. Действията им са в отговор на обявената от външния министър на южната ни съседка Мевлют Чавушоглу теза, че правителството на Ердоган се е намесило при приемането на промените в Закона за вероизповеданията, гласувани на второ четене в петък в българския парламент. Припомняме, че още същия ден премиерът Бойко Борисов поиска извинение от турска страна. Въпреки 5-часовата среща на министър-председателя с турския вицепрезидент извинение не последва. По този повод от ВМРО излязоха с декларация, в която посочват, че \"нахалството на турските управници е преминало всякакви граници на дипломатическото благоприличие\". \"България не е турска провинция, за да ни казва Анкара какви законопроекти да правим и да се намесва по такъв брутален начин във вътрешните ни дела. Нашата категорична позиция е, че Турция трябва незабавно да прекрати своето вмешателство. С тези си действия те ясно показват, че не са европейска държава\", коментира пред медията ни евродепутатът на ВМРО Ангел Джамбазки. По думите му заявката на Мевлют Чавушоглу ясно показва, че правителството на Ердоган се свързва с определена политическа сила у нас. \"Вън от всякакво съмнение е, че тук говорим за антибългарската партия ДПС - посочи Ангел Джамбазки. Тази формация е петата колона на Анкара у нас. Тези хора пряко застрашават териториалната цялост и мира в България и ние не можем да допуснем повече това\", подчерта той.  \r\nСпоред Джамбазки действията на премиера Бойко Борисов са били възможно най-силната дипломатическа позиция. \"Ако се замислите и погледнете назад във времето, досега никога българският държавен връх не е реагирал толкова ясно и категорично на турска провокация. Аз напълно разбирам опита на Борисов да подходи дипломатически от висотата на позицията, която заема. Реакцията му беше отговорна. Това, че извинение нямаше, показва и плановете на Турция - да е агресивна и незачитаща суверенитета на своите съседи страна\", допълни Джамбазки.  \r\nОбщинският съветник от ВМРО - Стара Загора, и член на националното ръководство на партията съобщи, че за протеста пред турското посолство в София от Града на липите ще тръгне един автобус с воеводи.", "date": "2019.04.01", "title": "Преглед на основните теми в старозагорския печат"}
{"url": "http://www.focus-news.net/news/2019/04/01/2641318/sofiyska-voda-se-vklyuchi-v-proekt-za-transformirane-na-hidroforna-stantsiya-v-zhk-mladost-v-art-obekt-s-kauza.html", "text": "В Международния ден на птиците – 1 април, „Софийска вода“ и фондация VISIONARY предизвикват сивата градска среда чрез силата на изкуството и заедно „обличат“ с послание един от хидрофорните обекти на водното дружество в жк. „Младост“. Това съобщиха от пресцентъра на  „Софийска вода“ . По този начин, общата отговорност и загриженост към птиците и застрашаващите ги климатичните промени, ще бъде споделена с обществеността. \r\nПреобразеният хидрофорен обект е част от проекта „Хабитат“, който цели да насочи общественото внимание върху сериозното влияние на човека над околната среда и животинските видове. Чрез артистична намеса в градска среда инициаторите на проекта откриват и превръщат необичайни места в обекти за постоянно обитание на застрашени видове птици. Новият дом, който се намира на кръстовището на бул. „Андрей Ляпчев“ и бул. „Ал. Малинов“ в жк. „Младост 1“, се рисува в продължение на една седмица и ще бъде готов за 1 април.  \r\nИнициативата е провокирана от тревожната тенденция, че има спад до 90% на популацията при най-разпространените пернати екземпляри като сивата яребица, врабчето, скореца и полската чучулига и др. Това е факт дори и в България, където се срещат 70% от всички видове птици в Европа. Те са едни от най-силно засегнатите групи, при които се наблюдава два пъти по-силен негативен ефект от човешката дейност, отколкото при бозайниците.  \r\nВ общата идея се включиха и учени и студенти от Биологическия факултет към СУ „Св. Климент Охридски“, които проучиха биоразнообразието в обекти на водното дружество. Те потвърдиха наличие на множество екземпляри, които намират благоприятната среда за създаването на постоянни места за живеене именно в тях. „Софийска вода“ се ангажира да осигури по-добри условия за живот и развитие на този хабитат, както и да привлече общественото внимание за тази кауза.     \r\nКомпанията намери свой вдъхновен съмишленик и партньор в лицето на Фондация VISIONARY с идеята заедно да намерят художествен израз и форма на темата в публичното пространство, за да покажат колко са важни малките жестове към природата, които всекидневно можем да правим. Те изобразиха на хидрофорната станция в кв. Младост обикновен скорец, една от птиците с най-красиво оперение, чиято популация е намаляла с 48% и която е една от птиците, намираща хабитат в обектите на Софийска вода. \r\nГост и творчески реализатор на проекта е Faunagraphic – британска художничка, която живее в България и твори по цял свят. Нейното творчество e силно повлияно от природата и проблемите, с които се сблъскваме по отношение на околната среда. Именно затова Faunagraphic се припозна в темата и се вдъхнови да разработи художествени изображения, представящи концепцията.", "date": "2019.04.01", "title": "„Софийска вода“ се включи в проект за трансформиране на хидрофорна станция в жк. „Младост“ в арт обект с кауза"}
{"url": "http://www.focus-news.net/news/2019/04/01/2641319/mvr-zapochna-operatsiya-za-kontrol-na-skorostta.html", "text": "Ще се състои специализирана полицейска операция за контрол на скоростните режими. Това съобщиха от пресцентъра на  МВР . Тя се провежда по линия на Европейската мрежа на службите на Пътна полиция TISPOL и аналогични действия ще има на територията на цяла Европа. Целта на операция като тази е да се обърне внимание, че скоростта е една от основните причини за възникване на тежки пътнотранспортни произшествия с най-много жертви и ранени.  \r\nОсвен това, от 6 часа на 2 април до 6 часа на 3 април ще се проведе аналогична операция „24 часа скорост“, при която в рамките на едно денонощие ще има изключително интензивни проверки за скорост.", "date": "2019.04.01", "title": "МВР: Започна операция за контрол на скоростта"}
{"url": "http://www.focus-news.net/news/2019/04/01/2641317/borislav-zyumbyulev-chestno-bi-bilo-lozan-panov-da-podade-ostavka.html", "text": "Честно би било Лозан Панов да подаде оставка. Това каза Борислав Зюмбюлев от „24 часа“, който заедно с проф. Антоанета Христова от БАН разговоря с Илиана Беновска в седмичното обзорно политическо предаване  „Беновска пита“  по  „Канал 3“  и  „Радио К2“ . Най-важните процеси от предходната седмица. \r\nАнтоанета Христова заяви, че според нея изминалата седмица е била много интересна, стартираща сериозни процеси на пренареждания в българската политика. На първо място те са свързани с претенцията на БСП да победи ГЕРБ на европейските избори, която обаче няма да бъде лесно удовлетворена. От друга страна виждаме процеси на разкъсване на малките десни партии с коалирането между ГЕРБ и СДС. „Това ефективен съюз ли е?”, попита водещата Илиана Беновска. Антоанета Христова отговори, че според нея е ефективен.  \r\nКазусът с апартаментите от „Артекс” на хора от властта и подадените оставки. \r\n„Защо тръгнахте отзад напред, а прескочихте най-важното събитие – Цветан Цветанов?”, попита водещата Илиана Беновска. Антоанета Христова отговори: „В момента, в който избухна скандалът, ми се обадиха да коментирам. Аз обаче отказах, защото бях убедена, че на фона на обществените нагласи подобен скандал няма да произведе голямо пренареждане. На фона на обществените нагласи, които не се впечатляват силно от подобни скандали. Тоест трябваше да има целенасочен медиен натиск, за да се получи промяна!”.  \r\n„Спирам Ви за малко, г-н Зюмбюлев, какво означава медиен натиск?”, обърна се водещата Илиана Беновска към своя гост. Той отговори, че не знае доколко е имало медиен натиск, но смята, че скандалът за апартаменти е дълбок архетип, който показва голям ефект, неочакван и от самия него. Според него почти всяка седмица има разкритие за голяма корупция, което обаче не прави такова впечатление. „Чакайте, ако има разкритие за голяма корупция, къде са по затворите тези разкрити, ако това са разкрития?”, попита водещата Илиана Беновска. Събеседникът й отговори, че има предвид медийни разкрития, които звучат достоверно. В конкретния случай обаче тезата, че Цветан Цветанов е нарушил някакви закони е доста неубедителна.  \r\n„Искам да се върна към това, което каза проф. Христова – „медиен натиск”. Борето направи забележка – не знам доколко беше медиен. Аз наистина искам да попитам кой поръча този „Артексгейт”? Но и втори въпрос и към двамата – кой примани, как и защо толкова много деятели от ГЕРБ да си закупят апартаменти именно от „Артекс”?”, попита водещата Илиана Беновска. Борислав Зюмбюлев отговори, че не би могъл да гадае кои са поръчителите. Водещата припомни, че говорителите са били „Свободна Европа”, „Медияпул”, „Фрогнюз” и други присъдружни медии. Събеседникът й уточни, че първоначалното съобщение е било на журналистката Полина Паунова, която работи в „Свободна Европа”. „Мисълта ми е откъде накъде на Полина Паунова й дойде наум, искам това да разберем! Не защитавам Цветанов, не нападам Полина, но откъде й дойде наум, кой и подсказа?”, уточни водещата. Зюмбюлев отговори, че информацията за апартамента на Цветанов е публична, той живее там от лятото на миналата година и много хора са го виждали. В момента има и предизборен контекст, който съвсем логично се използва от БСП, защото това е голям удар срещу ГЕРБ.  \r\n„Цветанов живее, Цецка Цачева пък не живее, тя е на изкоп, строителство. Заместник-министърката на спорта пък живее в „Свобода” от години наред, това не е нова покупка. Заместник-министърът на енергетиката не живее в апартамента си. В същото време излизат сведения, че съпругата на Лозан Панов си е закупила преди да стане Панова апартамент от същата фирма! Кой изведнъж фокусира вниманието върху „Артекс” и защо?”, попита водещата Илиана Беновска. Антоанета Христова отговори, че в момента трудно някой може да отговори на този въпрос. Тя продължи, че в момента е обществена норма хората да не обявяват реалната цена на жилищата, които закупуват, за да спестят от данъци. Това е широко разпространена практика. Според нея проблемът е, че хората в политиката в един момент, без да преценяват средата в която работят и живеят, правят определени действия, които могат на базата на липсата на достатъчно информация да забравят, че не трябва да правят рискови действия в периода, в който са на власт. Такова рисково действие е било направено от въпросната група хора, изброена от водещата.  \r\n„Днес чух Кристиан Вигенин да казва по „Неделя 150”, че навремето Орешарски, когато беше министър-председател в правителството на БСП и ДПС, ги събрал и им казал, ако някой иска да си купува апартамент или нещо друго, да не го прави сега! Как оценявате, трябваше ли Борисов да ги събере и да им каже – не си купувайте нищо докато ние сме на власт?”, попита водещата Илиана Беновска. Антоанета Христова отговори, че премиерът го е казал на своите подчинени, но малко късно. Борислав Зюмбюлев отново каза, че темата с апартаментите е много чувствителна. Той обясни, че в съботния брой на „24 часа” са публикували интервю с Васил Гарнизов, който го е обяснил перфектно – „за българина апартаментът е като овцата за кипърските овчари” или ако нямаш апартамент нищо не си направил.  \r\n„Извинявай, но нали знаете и двамата, че ние сме на първо място в света по собствени жилища на глава от населението. Няма друга държава, където да има толкова собственици, там живеят под наем, а ние се закрепостяваме. И каво още Гарнизов казва?”, попита водещата Илиана Беновска. Зюмбюлев отговори, че апартаментът може да се материализира, докато например петте милиарда, откраднати от КТБ, за повечето хора са нещо имагинерно. „Кой ги открадна?”, попита водещата. Събеседникът й отговори: „Цветан Василев, вложители разни, изчезнали са 5 милиарда. Докато един апартамент в номенклатурен квартал е нещо, което работи!”.  \r\n„Какво лошо има да инвестираш в апартамента си? Значи трябва да си купуваме едни нискостойностни апартаменти, за да не изглежда, че ние инвестираме в живота си, така ли да го разбирам Гарнизов?”, попита водещата Илиана Беновска. Зюмбюлев отговори, че Гарнизов не казва какво трябва да правим, а оценява ефекта и защо той е толкова голям.  \r\nАнтоанета Христова на свой ред заяви, че не може да се съгласи с тезата на Васил Гарнизов и според нея ефектът не е толкова голям. Той е станал значителен след медиен натиск. Водещата добави, че според нея ефектът се е увеличил с натрупването. „Но нека да задам и другия въпрос, на който Вие не ми отговорихте, не знам от предпазливост или не ме чухте. Единият въпрос е кой поръча този скандал сега да се развихри като предварително заложен капан, покрит с клони, който е ефективно задействан при случай? Но вторият въпрос е кой ги накара тези политици и чиновници от управлението да си накупуват апартаменти от тази фирма, кой с какво ги изкуши?”, попита водещата. Гостите й отговориха, че тази фирма строи хубави апартаменти в топместата на София. Зюмбюлев добави, че лидерът на Атака Волен Сидеров е развил тезата, че Цветанов е жертва на про-Тръмп и анти-Тръмп лобитата в САЩ. Според него тук има някаква логика, въпросът е обаче дали трябва да вярваме, че американското правителство финансира своите медии, за да се занимават с политическо инженерство. „Ние убедени ли сме, че американското правителство финансира „Свободна Европа”?”, попита водещата Илиана Беновска. Събеседникът й отговори, че това е така. „А американското правителство кого финансира още – „Капитал”, „Медияпул”?”, продължи водещата. Зюмбюлев отговори, че това също е така, като тук става дума не точно за американското правителство, а за фондация „Америка за България”, която е американска неправителствена организация.  Казусът с апартамента от „Артекс” на съпругата на Лозан Панов. \r\n„А „Америка за България” финансира ли съдебната система, техни командировки, семинари? И тогава отивам към това, което попитах в коментара си, аз попитах следното – „Г-да Борисов, Цацаров, Магдалинчев, политическото „Лозан Панов & КО“ ще засенчи ли ГЕРБ с „черните си криле“ по „Артексгейт“?”. Излезе сведение, че настоящата съпруга, така нареченият „черен лебед”, на Лозан Панов също притежава апартамент от „Артекс” и то доста апетитен? И питам докога ВСС няма да излиза с позиция по политическите речи на Лозан Панов, по говоренето му срещу мониторинга, по недекларирането на имуществото му, по това, че не отговаря на въпросите, които се опитаха да му зададат преди няколко месеца и по ред други въпроси? Не искам да пренеса огъня от Цветанов върху Панов, но нека да разгледаме и тази теза!”, попита водещата Илиана Беновска. Борислав Зюмбюлев отговори, че историята с Лозан Панов, доколкото тя е свързана с жена му преди тя да му стане съпруга, е повече от скандална. „Защо, тя не може ли преди да му стане съпруга да си добие жилище?”, попита водещата Илиана Беновска. Събеседникът й отговори, че може, но в случая са употребени всички схеми за заобикаляне плащането на данъци, което е повече от неприлично. От излезлите документи става ясно, че съпругата на Лозан Панов използва една схема на купуване правото на строеж и всъщност се плаща строителна услуга на фирмата, като по този начин не се плаща ДДС. Освен това да имаш фирма и жилището да е нейна собственост също е измама, защото когато е актив на фирма от него се приспадат амортизационни отчисления, което нито едно физическо лице не може да направи и да си намали по този начин данъка. „Тук не съм съгласна, защото има юридически лица, които развиват такава стопанска дейност, отдавайки апартаменти под наем, препродавайки ги!”, коментира водещата Илиана Беновска. Събеседникът й отговори, че не можеш да отдаваш апартамента на себе си. \r\n„Отговорете ми за финал, трябва ли Лозан Панов да бъде проверен и заради това жилище, и за неплатените му данъци, и за политическите му изказвания и как ВСС да направи това?”, попита водещата Илиана Беновска. Зюмбюлев отговори, че честно би било Лозан Панов да си подаде оставката, макар и събитията да са се случили преди да сключи брак. „Все пак е било редно да декларира този имот?”, завърши Борислав Зюмбюлев разговора си с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 31-ви март 2019 година.", "date": "2019.04.01", "title": "Борислав Зюмбюлев: Честно би било Лозан Панов да подаде оставка"}
{"url": "http://www.focus-news.net/news/2019/04/01/2641322/blagoevgrad-v-grada-shte-se-provede-vstapitelna-preskonferentsiya-po-proekta-izsledvane-na-protivoobshtestveni-proyavi-pri-uchenitsi-ot-14-do-18-godishna-vazrast.html", "text": "От 14.00 часа в зала 101 на Община Благоевград ще се проведе встъпителна пресконференция, която ще постави началото на проект: „Изследване на противообществени прояви при ученици от 14 до 18 годишна възраст”. Това съобщиха от пресцентъра на  Общината . \r\nПроектът се осъществява от екип преподаватели на Катедра „Психология“ и Катедра „Социология“ към Философски факултет на Югозападен университет „Неофит Рилски” в партньорство с Местната комисия за борба с противообществените прояви на малолетни и непълнолетни при Община Благоевград. Неговата продължителност е 8 месеца. \r\nПроектът предвижда изследване на характеристиките на социалната среда, които са рискови фактори за извършване на противообществени прояви. Главната проектна цел е изучаване спецификата на противообществените прояви, извършвани от малолетни и непълнолетни лица с оглед тяхната превенция.  \r\nПо време на срещата ще бъдат представени предстоящите дейности, целите, начините на осъществяването им и очакваните резултати от проекта.", "date": "2019.04.01", "title": "Благоевград: В града ще се проведе встъпителна пресконференция по проекта „Изследване на противообществени прояви при ученици от 14 до 18 годишна възраст”"}
{"url": "http://www.focus-news.net/news/2019/04/01/2641321/smolyan-informatsionno-sabitie-za-predstavyane-na-aktualnite-vazmozhnosti-za-evropeysko-finansirane-shte-se-provede-v-zlatograd.html", "text": "Информационно събитие за представяне на актуалните възможности за европейско финансиране ще се проведе от 15.00 часа на „Централен площад“ в град Златоград, пред сградата на Общината. Това съобщиха от  Община Златоград . \r\nВсеки заинтересован ще има възможност да се запознае с отворените за прием процедури: „Умения“ по Оперативна програма „Развитие на човешките ресурси“ и „Подобряване на производствения капацитет в МСП“ по Оперативна програма „Иновации и конкурентоспособност“. \r\nЕкипът на Областен информационен център – Смолян ще бъде на разположение, за да отговори на всички въпроси, свързани с възможностите за финансиране с европейски средства.", "date": "2019.04.01", "title": "Смолян: Информационно събитие за представяне на актуалните възможности за европейско финансиране ще се проведе в Златоград"}
{"url": "http://www.focus-news.net/news/2019/04/01/2641310/redzhep-tayip-erdogan-nanesohme-udar-za-tezi-koito-iskaha-da-postavyat-stranata-na-kolene.html", "text": "Според държавния глава на Турция Реджеп Тайип Ердоган „Партията на справедливостта и развитието“ (ПСР) печели местните избори в страната, макар предварителните данни да показаха, че опозицията води в столицата Анкара, отбелязва македонското електронно издание  МКД . \r\nСъгласно думите му, „партията нанесе удар на онези, които се опитаха да поставят страната на колене“.  \r\n„Приемаме, че сме спечелили сърцата на хората на местата, в които сме спечелили изборите, но не бяхме достатъчно успешни на местата, където загубихме\", заяви Ердоган след края на гласуването. \r\nТурският президент отбеляза, че прокюрдската партия, която тя определи като терористична заради предполагаемите си връзки с кюрдски бунтовници, е победена в области, в които кюрдите са мнозинство. \r\nДържавната турска телевизия съобщи, че ПСР е спечелила около 45% от гласовете на местните избори в страната, но след 25 г. доминация губи столицата Анкара. Тереза Герова", "date": "2019.04.01", "title": "Реджеп Тайип Ердоган: Нанесохме удар за тези, които искаха да поставят страната на колене"}
{"url": "http://www.focus-news.net/news/2019/04/01/2641324/", "text": "Ограничено е движението на МПС над 10 тона по път I- 9 в участъка от село Кранево в посока  Варна. Обходният маршрут е през селата Кичево и Оброчище, предаде кореспондентът на  Радио „Фокус” – Варна . Няма въведени промени в движението на автомобили в областта. В Добрич заради работа по интегрирания проект за обновяване на водния сектор в града временно е затворено движението на автомобили по едно от платната на бул. „3 март“ в района на Музея в Градския парк „Св. Георги“. Трафикът се осъществява двупосочно в другото платно. Работи се и по ул. „Никола Петков“. Затворена за движение на автомобили е и ул. „Райко Цончев“ заради дейности по водния проект. Временната организация ще важи до приключване на планираните дейности. В Добрич времето е слънчево и ясно, тихо е, температурата на въздуха е около 4 градусa. Пътните настилки са сухи, условията за пътуване са добри.  \r\nЖулиета НИКОЛОВА", "date": "2019.04.01", "title": "Добрич: Ограничено е движението на МПС над 10 тона по път I- 9 в участъка от село Кранево в посока  Варна"}
{"url": "http://www.focus-news.net/news/2019/04/01/2641308/aleksandar-yordanov-az-shte-vnesa-obedinenie-mezhdu-gerb-i-sds.html", "text": "Аз ще внеса обединение между ГЕРБ и СДС. Това каза Александър Йорданов, 6-и в евролиестата на ГЕРБ и СДС, в разговор с Илиана Беновска в седмичното обзорно политическо предаване  „Беновска пита“  по  „Канал 3“  и  „Радио К2“ . \r\nИлиана Беновска посрещна госта си Александър Йорданов с огромно любопитство и му каза да се настанява удобно, защото от тук нататък сигурно няма да му е много удобно да отговаря на всички журналистически въпроси. „Приготвен ли сте?“, попита Беновска, а той отговори: „Аз съм роден приготвен“ Гостът подари на водещата книгата „Патриотични уроци“, на която самият той е автор, а тя от своя страна му подари своята книга с интервюто й от 1992 година с Ахмед Доган. Г-н Йорданов се учуди защо точно му подарява книга на Ахмед Доган. Беновска отвърна: „А защо не? Какъв е Ахмед Доган?, а Александър Йорданов не скри изумлението си, но предположи, че е интересна книгата. Водещата напомни, че тя е авторът на това интервю и обясни, че това интервю все още не е завършило въздействието си. „Установихме, че не можем да направим втора или трета част на това, защото още не са приключили процесите, които тогава Доган е засягал.“, завърши Беновска. Гостът попита дали Доган тогава е разсъждавал така, както днес разсъждава, а водещата му каза да прочете книгата, за да разбере.  \r\n„Патриотични уроци, това ли ще Ви бъде слоганът на лично Вашата кампания за Европарламента?“, бе първият въпрос на Илиана Беновска. Гостът призна, че това е добра идея. Той обясни, че книгата е писана близо две години с идеята да представи пропуснатите уроци от българското образование по история още по комунистическо време. Водещата прибави и това, че може би представя прикрити уроци по история. „Това не е някакъв системен научен труд, по-скоро това е моето отношение, моята реакция, моите чувства към това, което сме преживели ние българите в своята история от времето на народните будители.“ разказа авторът. \r\n„Знаете, че в момента има, да не кажа вододел, но желание за качествена промяна на Европейския съюз, на дейността на ЕК и ЕП. Още повече, че ни очакват може би и неочаквани присъстващи и неочаквано отсъстващи от това общество.“, каза водещата и добави, че българите очакват повече тяжест да придобият в новия Европейски парламент и ЕК. Александър Йорданов обясни, че тук е връзката и във всички неща, които е писал през годините, той се е опитвал да каже, че България е достатъчно заслужила, за да стъпва със самочувствие в ЕС, а българите да ходят изправени и да имат своето национално самочувствие и да защитават националните си интереси. „Но за разлика от други, аз казвам, че нашият национален интерес е Европейският съюз да успява, в България да има повече Европа, в България да има и повече НАТО.“ допълни г-н Йорданов, а Беновска прибави, че трябва да има и повече България в Европа. Тя припомни за пакета „Макрон“, който доказва, че България не е много присъстваща в Европа. Гостът си призна, че му е омръзнало да говори за това, но водещата каза, че няма как да му омръзне, защото е важна тема за българите. Александър Йорданов се съгласи и заяви, че в момента Европа се намира пред голямо изпитание и като че ли ние не го осъзнаваме. Той определи коментара на Беновска в началото на предаването като нещо интересно, с което е задала важни въпроси, но ни връща и към грозната действителност, в която потъваме в дребнотемие.. Г-н Йорданов обърна внимание, че предстоят и местни избори, на които може партиите да се сблъскват с вътрешни проблеми, но в момента става въпрос за бъдещето на Европа поне през следващите 5 години, а от това зависи и какъв ще бъде нашият живот. Гостът заяви, че се е захванал с тази кампания, защото иска победител на тези избори да бъдат партиите от Европейската народна партия – десни и дясно-центристки партии от Европа. Той допълни, че благодарение на тези партии в страната ни са се налели милиарди левове и тя е дръпнала напред. „Сега Европа е заплашена от най-различни форми на разпад и конфронтация. Най-голямата опасност е национал-полулизмът“ каза Александър Йорданов и обясни защо – не съществува националистическа солидарност. Той допълни, че няма как националистите на друга държава да заобичат нас, а Беновска заяви, че това е „нон сенс“ и няма как. Гостът каза, че те могат да успеят, ако „продължи тази линия, която беше досега.“ Водещата попита коя линия и къде да продължи – в ЕП ли, а събеседникът й отговори, че в ЕП и ЕК и да има отново председател на ЕК от десните и дясно-центристките партии. Беновска попита: „Къде е дясно-центристкото в начина, по който Ангела Меркел се опита да осъществи нашествие на мигранти в Европа? Къде е дясно-центристкото в предложението на Макрон по двата пакета за мобилност? Това ли искате да продължи?“ Г-н Йорданов поясни, че Христиан-демократическия съюз на Германия е една от партитии в това семейство и е в правото си да взима свои решения. Водещата се включи и допълни, че тези решения ги налага на цяла Европа, а събеседникът й отрече. „Ако Борисов не се беше споразумял с Ердоган, ние сме външната граница.“, каза Беновска, но г-н Йорданов определи това твърдение като „част от плуващата във въздуха пропаганда“. На въпрос дали омаловажава дейността на Борисов по външната граница на Европа, той заяви, че я уважава, но това е дейност в българския национален интерес и в европейски интерес. Александър Йорданов каза, че имаме лошия навик да коментираме непрестанно другите, а е време да погледнем ние кои сме. Беновска попита госта си под „ние“ какво разбира и припомни, че той е в листата на ГЕРБ като представител на „партията-майка на дясното в България - СДС“, която е със затихващи функции. Александър Йорданов я прекъсна с думите „Съюзът на демократичните сили е част от българската демократична история“ и  в отговор на въпрос на Беновска дали могат да съберат 2 милиона на Орлов мост, допълни, че завинаги остава в историята, която няма да се случи със стотици други партии. Водещата показа на плазмата в студиото колко хора са събирали на Орлов мост. А събеседникът й заяви: „Събирахме през 91-ва година, защото успявахме да се обединяваме. Сега от години не успяваме, защото много нови лидери от т.нар дясно са учили в училище само действието изваждане.“   \r\nБеновска каза, че г-н Йорданов попада в листа , която е много стройна и се състои от отработени играчи и единствените нови попълнения са той и Лиляна Павлова, но тя е сработена с екипа. „Дали няма да допуснете по някакви свои усмотрения да имате поведение, прямо ще Ви го кажа, както имаха Реформаторския блок, в това число и СДС, по времето на коалицията в правителството Борисов 2?“, попита тя. Гостът отговори по следния начин: „Александър Йорданов е Александър, а тези участници, които бяха в Реформаторския блок, са нещо друго.“ Той припомни, че е участвал в държавно управление и знае какво е отговорност пред държава, както и пред съюзник и дори в тази група да възникват някакви противоречия, Йорданов заяви, че той ще бъде човекът, който ще внесе обединение между тях. Гостът сподели, че днес е останал с много добри впечатления, разговаряйки с другите представители на евролистата на ГЕРБ – от разговора си с Мария Габриел и Андрей Ковачев. „На нас ни се посрещат възгледите по отношение на Република Македония.“, каза той за вижданията на Ковачев и самия него, а водещата добави, че се срещат възгледите им и по отношение на Русия.  Гостът добави, че в края на тези пет години от новия мандат на ЕП може да стои въпросът за приемане на Македония в ЕС. Александър Йорданов каза, че в програмите на повечето от десните партии, включително и на Демократична България, имат едни и същи мисли за това каква Европа е необходима – по обединена, демократична, какво и по отношение на кохезионната политика. Беновска добави, че трябва и повече национално самочувствие в Европа. Събеседникът й каза: „Национално самочувствие, но не и национален сепаратизъм, не и конфронтация с Европа.“ Според него трябва да има още едно човешко качество освен самочувствие в държавите – скромност в исканията и не трябва да се забравя от къде сме тръгнали. Той припомни как европейците от Западна Европа са ни подали ръка и каза, че германците биха взимали два пъти по-висока заплата, ако не бяха изпомпани парите от Германия, за да дойдат при нас. Беновска го помоли да не бъде толкова романтичен и каза „Колкото ни подадоха ръка, толкова и такса ни взеха – затворихме ядрени мощности, отказахме се от субсидията си за селското стопанство.“ Гостът каза, че не е голяма беля, че сме затворили ядрени мощности, защото не е спрял токът от тогава. Беновска попита: „Вие харесвате цената, която платихме, за да влезем в ЕС?“ и стана ясно, че Александър Йорданов харесва ЕС, защото той ни е дал възможност да живеем по-добре и да бъдем по-свободни.  \r\nБеновска започна темата за Закона за вероизповеданията и припомни, че Турция чака за член на ЕС от 1964 г. , а Бойко Борисов в мисията си да обединява Балканите е стигнал до конструктивни и приятелски отношения с Ердоган. Тя попита: „Каква трябва да бъде позицията на България, когато Европа реши за кратко да замрази парите, които беше решила да дава на Турция за мигрантите и за реформите в Турция? Запознат ли сте с позицията на Борисов?“ Стана ясно, че Александър Йорданов е наблюдавал много от нещата отстрани. Водещата повтори въпроса си за позицията на Борисов от последните две седмици за финансирането на Турция, която е против спирането на финансирането. Събеседникът й предполага, че Борисов е прав, защото диалогът с Турция трябва да продължи, независимо от личното му мнение, че там режимът не е демократичен и не отговаря на ценностите, които доминират в Европа. Той допълни, че не трябва да бъркаме държавата Турция с Ердоган, както на времето хората са бъркали България с поредния диктатор, който я е владеел. Беновска попита кой е поредният диктатор, а г-н Йорданов отговори, че това са Георги Димитров, Вълко Червенков, Тодор Живков. Тя сподели, че е очаквала да отговори, че това е Съветския съюз, а Александър Йорданов заяви, че Съветският съюз е символ на възможни диктатури, който и затова се е разпаднал и единствен от комунистическите държави се е разпаднал. \r\nБеновска попита какво би било неговото отношение в Европейския парламент по отношение на санкциите срещу Русия. Александър Йорданов отговори: „Ще ги подкрепям, ако има нови с две ръце.“ Той допълни, че за това условието е докато Русия не изпълни минските споразумения с Украйна и не напусне полуостров Крим. Според него не може в 21ви век да се действа с методите на Съветския съюз. Гостът припомни, че днес в Украйна има избори за президент, а Беновска каза, че 38 души са се кандидатирали за президент. Александър Йорданов допълни, че в Русия избор няма и там се случва това, което каже Кремъл. Той призова да не се връщаме към това време.  Беновска го попита като един от ветераните на дясното мислене и на СДС по отношение на издънките на СДС: „Как вече от позицията на коалиционен партньор в Европа на ГЕРБ Вие ще реагирате срещу непозволените удари, които се опитват тези малки парчета, отломки от СДС да нанасят на ГЕРБ и лично на Бойко Борисов?“ Александър Йорданов отговори:  „Политиката не е сфера, в която моралът е на върха на висотата, за съжаление е така. Но трябва да има морал“ и припомни, че той е, когато една политическа сила, каквато е била СДС, не можеш с лека ръка да я плеснеш през лицето и да я забравиш, когато е в трудно положение и са я напуснали хора, които са направили кариера чрез нея. Водещата отрече и заяви, че можеш. Гостът припомни и оправданията на тези хора, че те спасяват духа на СДС, а СДС е тялото, което умира. Той завърши: „Александър Йорданов е и духа, и тялото на СДС, както искайте го разбирайте.“ По този повод Беновска му подари символичната здрава българска червена ябълка в отговор на твърденията на френския посланик, че българите сме нация от гнили ябълки. Тя разказа, че той е пътувал във влака за Африка, а тя му е подарила една ябълка да си я гризка по пътя. Гостът каза: „Трябваше да му подарите стипчива дюля,“ Също така водещата подари на г-н Йорданов клубната тениска на предаването „Беновска пита“ и го призова следващия път да й отговори на въпроса защо е в Европейския парламент. Така завърши разговорът между Александър Йорданов и Илиана Беновска  в седмичното обзорно политическо предаване „Беновска пита“ по „Канал 3“ и „Радио К2“ на 31 март 2019 година.", "date": "2019.04.01", "title": "Александър Йорданов: Аз ще внеса обединение между ГЕРБ и СДС"}
{"url": "http://www.focus-news.net/news/2019/04/01/2641328/sofiya-vavezhda-se-vremenna-organizatsiya-na-dvizhenieto-za-provezhdane-na-futbolna-sreshta-na-natsionalen-stadion-vasil-levski.html", "text": "Въвежда се временна организация на движението за провеждане на футболна среща на Национален стадион „Васил Левски” в София. Това съобщиха от пресцентъра на  Столична община . \r\nОт 08.00 до приключване на футболната среща се забранява престоят и паркирането на пътни превозни средства по алеите на сектор Г на националния стадион „Васил Левски“.                                                                                                                                                                     \r\nОт 13.00 до 20.00 часа се забранява престоят и паркирането на пътни превозни средства, с изключение на автомобилите на участниците в мероприятието на моста пред Национален стадион „Васил Левски”. От 16.30 часа до приключване на футболната среща, само при необходимост и по преценка на ръководството на СДВР се забранява влизането на пътни превозни средства в двете посоки, с изключение на автобусите на масовия градски транспорт по:  \r\n- ул. „Ген. Гурко” между бул. „Васил Левски” и бул. „Евлоги и Христо Георгиеви”;  \r\n- бул. „Евлоги и Христо Георгиеви” между пл. „Орлов мост” и бул. „Черни връх”;  \r\n- бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2019.04.01", "title": "София: Въвежда се временна организация на движението за провеждане на футболна среща на Национален стадион „Васил Левски”"}
{"url": "http://www.focus-news.net/news/2019/04/01/2641327/blagoevgrad-ogranicheno-e-dvizhenieto-za-tezhkotovarni-avtomobili-nad-12-tona-na-tretoklasen-pat-108-v-rayona-na-selo-ribnik-poradi-avariyni-remontni-deynosti.html", "text": "Ограничено е движението за тежкотоварни автомобили над 12 тона на третокласен път 108 в района на село Рибник, поради аварийни ремонтни дейности. Обходният маршрут е през третокласен път 198 – село Дрангово - село Ръждак - Петрич. Срокът за приключване на аварийния ремонт е до 31 юли. Това съобщи за  Радио „Фокус“-Пирин  дежурният служител в Областно пътно управление-Благоевград. Нормално интензивен е трафикът по главен път Е-79, второкласен път 19 Симитли-Гоце Делчев и АМ „Струма“ в участъка от областта. Повишена е опасността от падащи камъни в района на Кресненското дефиле и прохода Предел. \r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНатали СТЕФАНОВА", "date": "2019.04.01", "title": "Благоевград: Ограничено е движението за тежкотоварни автомобили над 12 тона на третокласен път 108 в района на село Рибник, поради аварийни ремонтни дейности"}
{"url": "http://www.focus-news.net/news/2019/04/01/2641325/veliko-tarnovo-v-svishtov-shte-se-provede-initsiativata-pohod-sreshtu-diabeta.html", "text": "В Свищов ще се проведе инициативата „Поход срещу диабета“ на Лайънс клуб – Видин и се подкрепя активно от Община Свищов. Тя е част от Националната дарителска кампания, която набира средства за купуване и предоставянето на сензори и трансмитери на всички нуждаещи се деца от България с диабет от тип 1. Идеята на организаторите е с разнообразни спортни и развлекателни събития да насочат вниманието на максимален брой българи към превенция на болестта и грижа за собственото здраве като предоставят информация и възможност за безплатни тестове за нивата на кръвната захар на всеки желаещ. \r\nПрограмата в Свищов включва именно такива изследвания, както и още интересни прояви. От 16.00 до 19.00 часа на пл. „Алеко“ ще се проведат безплатни тестове за диабет и ще се радват образователно-информационни материали. От 17.00 до 19.00 часа в Свищов ще бъде издигнат топловъздушен балон, който ще качва безплатно дарители на кампанията и деца. В центъра на града ще има и благотворителна мобилна кухня, която ще предлага топла скара и напитки. В този времеви диапазон се очаква и да бъдат посрещнати велосипедистите, участващи в похода по суша, който включва 20 общини, сред които и Свищов. От 19.00 до 21.00 часа ще има концерт на местни състави и изпълнители. Кампанията е на „Лайънс“ движението в България е насочена и към превенция и информираност. В тази връзка има и отворена  дарителска линия DMS DIABET 17 777. Цената на 1 SMS е 1 лв. за всички мобилни оператори. \r\nГрадовете, в които гостува кампанията, са Видин, Козлодуй, Свищов, Русе, Гюргево, Турну Магуреле, Бекет. \r\nЛуиза ТРАНЧЕВА", "date": "2019.04.01", "title": "Велико Търново: В Свищов ще се проведе инициативата „Поход срещу диабета“"}
{"url": "http://www.focus-news.net/news/2019/04/01/2641329/krasimir-premyanov-stanishev-vzeh-go-bezraboten-i-go-vkarah-v-bsp.html", "text": "Станишев - взех го безработен и го вкарах в БСП. Това каза Красимир Премянов, председател на Съюза на Тракийските дружества в България, в разговор с Илиана Беновска в седмичното обзорно политическо предаване  „Беновска пита“  по  „Канал 3“  и  „Радио К2“ . Скандалът със закона за вероизповеданията и Чевушоглу; Възстановяване имотите на тракийските българи; Визита на Вселенския патриарх и заклеймяване на Антим I. \r\nБеновска посрещна в студиото Красимир Премянов с въпроса „Чествахме тази седмица 106 години от Одринската епопея през 1913 година. Трябва ли да се опитаме да превземем отново Одрин – не за да прекратим Балканската война, както е било в случая, а за да си изясним думите на външния министър на Турция Мевлют Чевушоглу, че той бил въздействал по някакъв начин на България? Не се казва чрез кого на правителство или на парламент, или на политическа сила по закона за вероизповеданията? Казвам го леко иронично“.  Премянов отговори, че когато е трябвало да се извърши този акт България го е осъществила успешно и превземането на Одринската крепост е признак за изключителна храброст и военно изкуство, а в момента е необходима правилна интерпретация на историята. Гостът подчерта, че Съюзът на тракийските дружества в България скоро ще навърши 125 години – най-старата патриотична обществена организация в страната, създадена от Капитан Петко Войвода. На въпроса на водещата какъв е съвременният предмет на организацията Премянов отговори, че най-важното е да се прави връзка между минало, настояще и бъдеще и младото поколение да научи своята история и минало, и организацията изпълнява многообразие от дейности, насочени в тази посока – събори, научни конференции, организирани заедно с Тракийския научен съюз. Беновска припомни, че в предишното си участие Премянов е поставил на дневен ред въпроса защо Борисов не е поставил изисквания към Ердоган за възстановяване имотите на тракийските българи. Премянов подчерта, че българската държава и тракийските българи са изключителна отговорност във всички правителства без значение от „цвета“. „Как си го представяте документално?“ попита Беновска. „Има Ангорски мирен договор, който третира този въпрос, но България, общо взето, се е отказала - в исторически план ако погледнете конюнктурата на историческите събития, винаги го е поставяла на заден план“ коментира Премянов. Беновска насочи госта си към последния конфликт между България и Турция и нестабилните отношения между държавите. Премянов коментира, че това показва, че страната ни няма достатъчно правилна и дългосрочна политика от миналото до ден днешен за двустранните отношения със съседна Турция. „Сега не одобрявате ли политиката на Борисов с Ердоган?“ попита водещата. Премянов отговори, че не иска да персонифицира политиката и се радва, когато България защитава своето достойнство и получава подкрепа и за да няма епизодичност в отношенията между двете страни – България трябва да реагира навреме, защото с всяко закъснение следва ново действие от Турция. „Вие като председател на Съюза на тракийските дружества поставяли ли сте в писмена форма Вашите искания и на кои правителства?“ попита Беновска. Премянов обясни, че многократно го е правил, а най-добрият успех е постигнал при президента Георги Първанов, когато в смесената българо-турска комисия по нерешените въпроси тази система е била вкарана в дневния ред, но липсва приемственост в политиката, защото следващото правителство е решило, че това е частен въпрос, сякаш бедата на тракийските българи е предизвикана от само себе си – „това е неумение спечелените битки да ги превърнем в победни воини“. „Не е ли това един дипломатичен отговор – да Ви се даде яснота, че както казахте Вие в началото, България е твърде малка и в комплицирани отношения с Турция, за да има възможността да постави ребром въпроса за връщането на имотите и имуществата на тракийските българи?“ попита Беновска. Премянов отговори, че Армения е още по-малка от България, но е успяла да постигне единност във всички институции и обществото и морално обезщетение за 67 000 подложени на геноцид. Председателят на Съюза на тракийските дружества смята, че е редно да се поиска извинение и в момента се изработва закон, който предлага модел на решение, защото това е национална кауза. „Коя партия Ви подкрепя?“ попита Беновска. Премянов отговори, че през последните години получават най-активна помощ от БСП, от АБВ и епизодично от ГЕРБ. „Направи ми впечатление, че на последното честване беше кметът на София г-жа Фандъкова, която е и заместник-председател на ГЕРБ“ коментира Беновска. Премянов подчерта, че Фандъкова винаги е присъствала и заедно с нея и с общинските ръководства от цялата страна се организират честванията на 26-ти март, но тази година е била възпрепятствана, въпреки че е било обявено. Гостът подчерта, че нито един от ръководителите на парламентарните групи не е дошъл, но всичко, което е трябвало да бъде направено, за да бъде отбелязано с достойнство краткият период на освобождение на Тракия и признаването ѝ по линията Мидия-Енос за българска. „В резултат на неумелите воини и това, че заставаме на страната на губещите, България загуби източна и западна Тракия“ коментира Премянов. Беновска изрази опасението си, че младите изобщо не разбират за какво става въпрос и едва ли ще разберат, и ще потърсят източници, но като медии „Канал 3“ и „Радио К2“ ще помогнат за тази мисия. Премянов подчерта, че по инициатива на съюза са възстановени двете църкви в Одрин и ще има визита на Вселенския патриарх със свещеници от Гърция, който ще заклейми Антим I и ще назначи свой свещеник. Председателят на съюза на тракийските дружества обясни, че това е акт наречен „реторсии“ – недружелюбен акт към българската църква. „Това е една историческа даденост. Вселенският патриарх е една сложна фигура – той е капитан на турската армия, турски гражданин, вероятно има някаква колаборация с властите“ коментира Премянов. „Отново се повтаря Турция. Турция със закона за вероизповеданието, Турция с Вселенския патриарх“ подчерта Беновска. Премянов обясни, че патриархът следва законите на дипломацията и дали успяваме да устоим, и да се защитим е наш въпрос.  Ситуацията в БСП; Станишев и евролистата на БСП; Апартамент гейт; ГЕРБ и СДС \r\n„Какво се случва в БСП – Вие бяхте един от най-видните стожери на БСП през 90-те години? После се оттеглихте. Не сте и член на ръководството“ попита Беновска. Премянов отговори, че се е оттеглил от БСП, когато е станал председател на тракийската организация, защото трябва да е национална и общобългарска. „Трябва ли Сергей Станишев да бъде отлъчен, ако мога така да се изразя, от евролистата на БСП каквито планове се кроят?“ зададе Беновска. Премянов смята, че Корнелия Нинова трябва да получи шанс да изведе партията от позицията на постоянно губеща, а тенденцията сега е благоприятна – депутатите са повече и подкрепеният от БСП кандидат за президент спечели, но отговорността е на лидера. „Не е ли безотговорно – единственият българин, който е на такава висока позиция в Европа – председател на втората по големина партия в ЕС?“ попита водещата. Премянов отговори, че има много примери, които доказват, че това не е толкова необходимо, но ако той е изготвят модела, би дал пълноценен отговор на този въпрос. „Аз бих постъпил така, че да има разнообразие от представителства в листата“ заяви Премянов, а на последвалия въпрос на Беновска дали би отлъчил Станишев от листата председателят на Съюза на тракийските дружества отговори, че му е трудно да отговори, защото го е взел безработен и го е вкарал в БСП и ще е пристрастен по въпроса. „Корнелия Нинова ще успее ли на тези избори да увеличи европейските представители на левицата?“ попита Беновска. Премянов отговори, че всички, които представляват България, трябва да се научат да бъдат обединени и да умеят да провеждат обща политика. „Бяхме там с тракийската организация. Знаете ли колко жалко? С акад. Марков представяме творчеството на Марков и тракийската идея и никой не дойде с изключение на депутатите от БСП“ сподели Премянов. „ГЕРБ загуби ли от скандала с Цветанов и апартаментите, и респективно БСП печели ли от това?“ попита водещата. Председателят на съюза на тракийските дружества заяви, че всички губят, когато стават скандали с политици, защото доверието на обществото в политиците и политическата система спада. „Какво ще кажете на Борисов в едно изречение?“ попита за финал Беновска. „Той следваше модела „ГЕРБ самостоятелно“ сега се закачиха заедно със СДС. Не съм сигурен дали ГЕРБ печелят от това“ заяви Премянов. Беновска му благодари за участието и призова да следят заедно темата с Вселенския патриарх. \r\nТака завърши разговорът между Красимир Премянов и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 31-ви март 2019 година.", "date": "2019.04.01", "title": "Красимир Премянов: Станишев - взех го безработен и го вкарах в БСП"}
{"url": "http://www.focus-news.net/news/2019/04/01/2641331/kathimerini-albaniya-otmeni-reshenie-za-imoti-na-etnicheski-gartsi-v-stranata-sled-seriozno-preduprezhdenie-ot-atina.html", "text": "Електронното издание на водещия атински ежедневник  Kathimerini  съобщава, че албанските власти са отменили решение с призив за конфискуване на имоти на представители на гръцкото етническо малцинство в град Химара, след „сериозно предупреждение“ от страна на министър-председателя на южната ни съседка Алексис Ципрас. \r\nСпоред дипломатически източници, решението на Тирана, публикувано в електронното издание на официалния печатен орган на правителството, е отменено, след като Ципрас призова за зачитане на правата на етническите гърци и тяхната собственост. В изказване от Букурещ в петък, Ципрас заяви, че стремежът на Тирана да се присъедини към Европейския съюз ще бъде смазан, ако албанските власти предприемат стъпки към конфискация на собствеността на етническите гърци в страната.  \r\n„Жалко е, че в този момент не сме оптимисти за европейската перспектива на тази страна, която е изправена пред големи предизвикателства, които трябва да разреши”, цитира изданието думите на Ципрас. \r\nДипломатическите източници съобщиха, че остава да се види дали решението на албанското правителство да оттегли искането за конфискация на имущество от електронното издание на държавния вестник е първата стъпка към пълен отказ от „неприемливите му претенции“ към имотите на етническите гърци. В противен случай – според източниците - перспективите на Албания за присъединяване към ЕС ще бъдат сериозно подкопани. \r\n„Предпоставката за тази перспектива [присъединяването на Албания към ЕС] е зачитането на правата на всички малцинства, живеещи в Албания\", твърдят събеседниците на изданието.  \r\nВ съобщение от петък организацията \"Омония\", която представлява гръцкото малцинство, призова властите в Атина да защитят законните му права, така че имотите им в Химара да не бъдат конфискувани. Тереза Герова", "date": "2019.04.01", "title": "Kathimerini: Албания отмени решение за имоти на етнически гърци в страната след „сериозно предупреждение“ от Атина"}
{"url": "http://www.focus-news.net/news/2019/04/01/2641332/dobrich-ogranicheno-e-dvizhenieto-na-mps-nad-10-tona-po-pat-i-9-v-uchastaka-ot-selo-kranevo-v-posoka-varna.html", "text": "Ограничено е движението на МПС над 10 тона по път I-9 в участъка от село Кранево в посока Варна. Обходният маршрут е през селата Кичево и Оброчище, предаде кореспондентът на  Радио „Фокус” – Варна . Няма въведени промени в движението на автомобили в областта. В Добрич заради работа по интегрирания проект за обновяване на водния сектор в града временно е затворено движението на автомобили по едно от платната на бул. „3 март“ в района на Музея в Градския парк „Св. Георги“. Трафикът се осъществява двупосочно в другото платно. Работи се и по ул. „Никола Петков“. Затворена за движение на автомобили е и ул. „Райко Цончев“ заради дейности по водния проект. Временната организация ще важи до приключване на планираните дейности. В Добрич времето е слънчево и ясно, тихо е, температурата на въздуха е около 4 градусa. Пътните настилки са сухи, условията за пътуване са добри.  \r\nЖулиета НИКОЛОВА", "date": "2019.04.01", "title": "Добрич: Ограничено е движението на МПС над 10 тона по път I- 9 в участъка от село Кранево в посока Варна"}
{"url": "http://www.focus-news.net/news/2019/04/01/2641333/haskovo-obshtinata-zapochva-obrabotka-na-zelenite-ploshti-sreshtu-karlezhi.html", "text": "Община Хасково започва обработка на зелените площи срещу кърлежи. Това съобщиха от пресцентъра на  Общината . В 6.00 часа започва пръскането в Градската градина. Ще се използва препарата ЕФЦИМЕТРИН 10ЕК, който е безопасен за хората.  \r\nСлед този парк ще се обработят всички зелени площи в града. Те ще бъдат обозначавани с табелки.", "date": "2019.04.01", "title": "Хасково: Общината започва обработка на зелените площи срещу кърлежи"}
{"url": "http://www.focus-news.net/news/2019/04/01/2641330/burgas-vavezhda-se-vremenna-organizatsiya-na-dvizhenieto-v-rayona-na-ul-veliko-tarnovo.html", "text": "Поради извършване на ремонтни дейности на паркинг до новострояща се сграда на ул. „Велико Търново“ и ул. „24-ти пехотен Черноморски полк“ в Бургас ще бъде въведена временна организация на движението за периода от 1 април 2019 г. до приключване на ремонтните дейности на 31 май 2019 г. Това съобщиха от пресцентъра на  Общината .", "date": "2019.04.01", "title": "Бургас: Въвежда се временна организация на движението в района на ул. „Велико Търново“"}
{"url": "http://www.focus-news.net/news/2019/04/01/2641334/v-blagoevgrad-shte-se-provede-natsionalno-sabranie-na-balgarskiya-mladezhki-cherven-krast.html", "text": "В периода 1 – 3 април 2019 г. в Благоевград ще се проведе Националното събрание на Български младежки червен кръст (БМЧК) - най-голямата младежка доброволческа организация у нас, получила високо международно признание, с над 8 000 членове и доброволци. Това съобщиха от пресцентъра на  БЧК . На форума се очаква да присъстват повече от 100 червенокръстци от цялата страна. Откриващото заседание на Националното събрание на БМЧК ще се проведе от 16.00 ч. на 1 април 2019 г. в аудиторията на Балкански академичен център към Американски университет - Благоевград с любезното домакинство на Областната организация на БЧК – Благоевград.  \r\nНационалното събрание ще протече в две части. На 1 април 2019 г. ще бъдат разгледани и подложени на гласуване отчет за дейността на организацията за изминалата за изминалия мандат (2017-2019) и отчет на Комисията по съответствието.  \r\nЗа 2 април 2019 г. предварителният дневен ред включва избор на ръководни органи на младежката организация, в това число избор за Председател на БМЧК, членове на Изпълнителния съвет и Съветник по съответствието. В този ден е предвидено също приемане на годишен план за дейността на БМЧК през 2019 г. и Насоки за развитие на дейността на БМЧК до 2021 г. \r\nВ заседанията на Националното събрание ще участват председателят на БЧК – акад. Христо Григоров, зам.-генералният директор на БЧК - д-р Славита Джамбазова, директорът на Секретариата на Областния съвет на БЧК - Благоевград – Йорданка Стойчева, партньори и съмишленици на организацията.", "date": "2019.04.01", "title": "В Благоевград ще се проведе Национално събрание на Българския младежки червен кръст"}
{"url": "http://www.focus-news.net/news/2019/04/01/2641339/plovdiv-zabraneno-e-dvizhenieto-na-kamioni-nad-12-tona-prez-prohoda-troyan-karnare.html", "text": "Забранено е движението на камиони над 12 тона през прохода Троян-Кърнаре. Това съобщиха за  Радио „Фокус“-Пловдив  от Областно пътно управление. Забранено е преминаването на камиони по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Временна организация на движението на моторните превозни средства е въведена през град Карлово заради изграждането на кръгово кръстовище при разклонението за Сопот, на пътя София – Бургас. Обходният маршрут е от кръстовището на ул. „Ген. Карцов“ и ул. „Дъбенско шосе“, по ул. „Дъбенско шосе“ до кръстовището на Околовръстен път и обратно. Ограничено е също движението на камиони над 12 тона по пътя Поповица-Болярци. Обходният маршрут за водачите е по пътя Поповица-Садово-Кочево-Болярци. Целогодишна е забраната за движение на всички моторни превозни средства по пътя Белица-Загражден-Давидково, в участъка от км 13 до км 18. Ограничено е преминаването на камиони над 5 тона при км 6 по пътя Плодовитово-Първомай, в района на моста над река Марица. Обходният маршрут за водачите е по пътя Стара Загора-Поповица и пътя София-Пловдив-Свиленград. \r\nПътните настилки навсякъде са сухи.  Движението в Пловдив е интензивно по булевардите „Христо Ботев, „Цар Борис III Обединител“, „Васил Априлов“, Руски“ и „Източен“. \r\nМария РУСЕВА", "date": "2019.04.01", "title": "Пловдив: Забранено е движението на камиони над 12 тона през прохода Троян-Кърнаре"}
{"url": "http://www.focus-news.net/news/2019/04/01/2641337/dobrich-v-obshtina-kavarna-shte-bade-predstavena-knigata-bash-maystora-zavinagi-po-povod-denya-na-humora-i-shegata.html", "text": "В Каварна ще бъде представена книгата „Баш майстора завинаги“  по повод Деня на хумора и шегата. Това съобщиха от пресцентъра на  Община Каварна . Представянето ще се състои от 17.30 часа в заседателната зала на Общината.  \r\nЕдин от най-големите комедийни кумири на хиляди българи - Кирил Господинов, тази година трябваше да навърши 85 години. По този повод дъщеря му Веселина Господинова организира десетки събития. Лятото на 2018 г. проекта ѝ „Баш майстора завинаги“ гостува в читалище „Съгласие 1890“. На площада беше представен „Баш майсторът на море“.  \r\n„През лятото дадох обещание, че премиерата на книгата ми „Баш майстора завинаги“ ще е в Каварна и не намирам по-подходящ повод от Деня на хумора и шегата да се посмеем заедно“, заяви Веселина Господинова.", "date": "2019.04.01", "title": "Добрич: В Община Каварна ще бъде представена книгата „Баш майстора завинаги“ по повод Деня на хумора и шегата"}
{"url": "http://www.focus-news.net/news/2019/04/01/2641336/plovdiv-s-bogata-programa-stariyat-grad-shte-posreshtne-50-godishniya-si-yubiley.html", "text": "С богата програма Старият град в Пловдив ще посрещне 50-годишния си юбилей от обособяването му като самостоятелна териториална единица в града. Програмата е подготвена от Общински институт (ОИ)„Старинен Пловдив“, съобщиха за  Радио „Фокус”-Пловдив  от Общината. От 17.30 часа на Лапидариума ще се проведе официална церемония по случай 50 години от създаването на Управление „Старинен Пловдив“, с участието на бивши и настоящи служители, общественици, свързани с историята на Стария град. В деня на шегата те ще подарят на пловдивчани и гостите една силна доза усмивка с две изложби. В 18.00 ч. в Балабанова къща ще бъде открита Изложба на дунавски карикатури „Danube cartoons”. Изложбата представя карикатурното майсторство на автори от няколко дунавски държави. Експозицията се осъществява в партньорство с Министерството на културата на Долна Австрия и Работната Общност на Дунавските страни. В 18.30 ч., отново в Балабанова къща ще бъде открита Изложбата „Коста Форев – палитра от светове” Експозицията ще представи над 30 творби на самобитния разказвач на истории, разпозноваемият и колоритен художник Коста Форев. \r\nВеднага след старта на изложбите музикален гост „Биг Бенд Пловдив” ще забавлява пловдивчани и гостите в двора  двора на Балабанова къща. \r\nНа 5 април, петък, от 10.00 ч., в Балабанова къща ще има обучение „Възможности за финансиране по европейски структурни и инвестиционни фондове. Проектни идеи.“, в сътрудничество с Областен информационен център, Пловдив. \r\nВ 18.00 ч. в Балабанова къща Театрална работилница за мечти – Асеновград ще изнесе комедиен спектакъл „Лятна бирария” по М. Маринов. Творбата се намира във фонда на Дом на хумора и сатирата – Габрово. Авторът споделя, че преди 7 години пише пиесата, провокиран от силните образи в платното на Коста Форев. Зрителите, дошли да уважат юбилейните събития на Стария град, ще гледат първото ѝ действие, което „звучи” като самостоятелен театрален етюд с времетраене 40-45 минути. Естествената среда на Балабанова къща, костюмите на актьорите и умелото режисьорско решение на постановчика Изабела Шопова ще направят магично оживяване на самобитните герои. \r\nНа 11 април, четвъртък, от 18.00 часа в Малка Базилика  ще бъде представена книгата „Добър вечер, столетие мое!“ за Стоянка Мутафова и среща с обичаната актриса. От 70 години изумителният талант на легендата пречиства душите и мислите ни с магическата сила на смеха. \r\nОт 15 до 18 април понеделник-четвъртък, на Лапидариума ще бъде изградена жива цветна инсталация „Донеси цвят в Стария град!“, с участието на публиката. Тя ще е дело на Асоциация на флористите в България, фирма „Фиори и Регали“ и дизайнерът Петя Анастасова, по идея на ОИ „Старинен Пловдив” ще предложат уникална по рода си акция в седмицата преди Цветница – изграждане на жива инсталация от цветя, която ще възпроизведе емблематичната за Стария град Балабанова къща. На 18 април, четвъртък, от 19.00 ч., отново в Балабанова къща ще бъде открита II международна изложба на мозайки „Балкански мостове”, с куратор Крум Шаранков. След журиране участниците са 40 автора от 10 страни, а представените творби – над 90. На 19 април, петък, от 11.00-13.00 часа, в Малка базилика ще се състои Научна конференция по мозаистика. Тя ще посрещне авторитетни лектори от Сърбия, Турция и Египет, а темите са – популяризиране на мозаечното изкуство и въвеждането му в галериите, в съвременния дом и градско пространство; Развитие на мозаечното изкуство в Близкия Изток; История и развитие на мозайката в Турция. \r\nОт 19 до 21 април (петък-неделя), на Лапидариума ще има Фотоконкурс „Цветното лице на Стария град“. Отправя се покана към жителите и гостите на Пловдив да фотографират и да се снимат до цветната инсталация от акцията „Донеси цвят в Стария град!”. \r\nНа 22 април понеделник, от 18.00 часа, в Балабанова къща ще има Изложба „Героите на Хайтов и карикатурите на Димовски“ и обявяване на ученически конкурс за есе „Планината може и да не повдигнеш, но си струва да опиташ“ (Н. Хайтов) Всички събития в програмата са с вход свободен.", "date": "2019.04.01", "title": "Пловдив: С богата програма Старият град ще посрещне 50-годишния си юбилей"}
{"url": "http://www.focus-news.net/news/2019/04/01/2641340/gabrovo-muzeyat-na-humora-i-satirata-shte-otbelezhi-svoya-47-i-rozhden-den.html", "text": "На 1 април  – Международният ден на хумора и шегата, Музеят на хумора и сатирата ще отбележи своя 47-и рожден ден. Това съобщиха от  музея/b>. Основан през 70-те години на 20 век в Габрово, Музеят събира и представя хумор от цял свят, а колекциите му съдържат над 50 000 произведения на изкуството и етнографски артефакти от над 170 държави. Днес той целогодишно предлага на посетителите си богата програма от изложби и събития. \r\nКакто всяка година, екипът на Музея показва истинска габровска щедрост и обявява 1 април за Ден на отворените врати, като специалните празнични прояви са безплатни за всички габровци и гости на града. През целия ден са предвидени интересни събития за всички възрасти.  От 10, 14 и 17 часа гостите ще могат да видят най-популярните габровски шеги в нова светлина в Шеговити театрални етюди – специален поздрав от Драматичен театър „Рачо Стоянов“ по случай 1 април. За малките посетители на Музея в празничния ден са предвидени две творчески ателиета. От 11.00 часа започва творческата работилница за рисуване върху балони „Повече усмивки” – балоните ще са от нас, а усмивките от малките художници. В 14.30 е детската работилница „Малкият Чарли Чаплин“ за изработване на бомбета и мустачки, посветена на 130 години от рождението на Чарли Чаплин. \r\nПрез целия ден посетителите ще имат възможност да се снимат в специални рамки по случай 47-мия рожден ден на Музея и да споделят в социалните мрежи празника с #47годиниХумор и #yearsHumour.", "date": "2019.04.01", "title": "Габрово: Музеят на хумора и сатирата ще отбележи своя 47-и рожден ден"}
{"url": "http://www.focus-news.net/news/2019/04/01/2641338/burgas-initsiativata-aktivna-vakantsiya-shte-se-provede-v-pgsag-kolyo-ficheto.html", "text": "Четене на любима книга, занимания по английски език, баскетбол, волейбол, хип-хоп, театър, готварство и много игри на открито очакват всички деца, които се включат в новата инициатива „Активна ваканция“ на Дирекция „Младежки дейности“ към Община Бургас. Това съобщиха от пресцентъра на  Общината . Проявата е част от програмата „Активни и здрави“. Ваканцията е насочена към деца от 6 до 12-годишна възраст, като има за цел да насърчи тяхната активност в занимания с различен характер. Спортните занимания са включени с цел подобряване на  двигателните им умения, четенето на любима книга за засилване на концентрацията и развиване на въображението, артистичните часове за разгръщане на творческия потенциал, готварството с цел насърчаване на здравословни навици на хранене. Идеята е чрез интерактивните занимания да се подпомогне всестранното развитие на децата. В програмата на ваканцията е заложено обучението чрез пример. Участниците ще играят различни игри, ще се обучават в спортове и ще се движат активно. Това ще подобри комуникацията помежду им, спазването на правила, отборните цели и задачи. Децата ще са разделени на три групи спрямо възрастта: 6 – 8 години, 9 – 10 години и 11 – 12 години. Със всяка група ще работи специалист и екип доброволци, които са част от програмата „Активни и здрави“. „Активна ваканция“ ще се проведе в ПГСАГ „Кольо Фичето“ от 1 до 5 април. Местата са ограничени. Всяка група ще бъде с 15 на брой деца. Записвания се правят на сайта на Община Бургас.", "date": "2019.04.01", "title": "Бургас: Инициативата „Активна ваканция“ ще се проведе в ПГСАГ „Кольо Фичето“"}
{"url": "http://www.focus-news.net/news/2019/04/01/2641335/burgas-zapochva-podavaneto-na-zayavleniya-za-izdavane-na-stikeri-za-zelena-zona.html", "text": "Издаването на стикери за локално паркиране по постоянен адрес в Зелена зона ще започне от 1 април в офиса на ОП „Транспорт“ на ул. „Александровска“ 106. Това съобщиха от пресцентъра на  Общината . Община Бургас припомня, че функционирането на „Зелена зона“ за платено паркиране в Бургас започва от 1 май. И тази година часовият диапазон, в който тя ще работи, е от 11.00 до 20.00 часа.", "date": "2019.04.01", "title": "Бургас: Започва подаването на заявления за издаване на стикери за „Зелена зона“"}
{"url": "http://www.focus-news.net/news/2019/04/01/2641344/kardzhali-sas-zalesyavane-na-darveta-v-selo-rodopsko-shte-zapochne-sedmitsata-na-gorata-v-oblastta.html", "text": "Със залесяване на дървета в село Родопско, Ардино ще започне Седмицата на гората в областта. Това съобщи за  Радио „Фокус“ - Кърджали  директорът на Регионална Дирекция по Горите-Кърджали инж. Юлиан Русев. През тази година тя ще се проведе под мотото „140 години история и традиции в грижата за бъдещето на гората“, които са посветени на 140 годишнината от създаването на една от най-старите държавни администрации – горската. Събитието ще се състои на 2 април в на местността „Чеира“. Служители на Регионална Дирекция по горите гр. Кърджали и на ДГС Ардино\" ще засадят черборови фиданки, произведени в горски разсадник Ардино.  Инициативата „Ден на отворените врати“ ще се реализира от 1 до 5 април в сградата на администрацията на Регионалното управление-Кърджали. На 3 април ще бъде направен анализ и презентация на проекта „Общи трансгранични политики за защита на горите“, финансиран по програма за Трансгранично сътрудничество ИНТЕРРЕГ Гърция – България 2014 – 2020 г. от Европейският фонд за регионално развитие. По него ще бъде създаден Контролен център за защита на горите. Експерти по горите ще разясняват работата на лесовъдите и ролята им в опазването и стопанисването на горите, за предотвратяване и превенция на горски пожари и мерките за справяне с незаконната сеч. Относно рисковете от пожари, Юлиан Русев каза, че специалистите отново се безпокоят за това, че нараства опасността от огнени поражения в горските територии на областта. Липсата на дъждове през този важен сезон, в който се набира вода в почвата за лятото, е сериозен проблем. Сухата пролет може да доведе и до увеличаване на вредителите. Част от иглолистните насаждения са с влошено състояние, поради природни фактори – суша и корояди. Поради това голяма част от горските площи в областта крият потенциална опасност от възникване на пожари, според директорът на Регионалната дирекция. Когато заработи контролният център, наблюдението с дрон и контролните кули ще улеснят бързото реагиране и предотвратяване на пожарите, убеден е Юлиан Русев.      \r\nДарина ДЕЕНИЧИНА", "date": "2019.04.01", "title": "Кърджали: Със залесяване на дървета в село Родопско ще започне Седмицата на гората в областта"}
{"url": "http://www.focus-news.net/news/2019/04/01/2641343/sport-pszh-pobedi-s-10-tuluza.html", "text": "Пари Сен Жермен победи Тулуза с 1:0 пру гостуването си на стадион „Мюнисипал“ в мач от 30-ия кръг на френската Лига 1. Единственото попадение в мача бе реализирано от Килиан Мбапе в 74-ата минута на двубоя.  \r\nТака ПСЖ вече има 80 точки в актива си и е само на четири точки от титлата в шампионата. Тулуза остава на 14-ата позиция с 32 точки. Резултати от другите срещи в кръга: \r\nАмиен-Бордо 0:0; \r\nМонако-Кан 0:1; \r\nДижон-Ница 0:1.", "date": "2019.04.01", "title": "Спорт: ПСЖ победи с 1:0 Тулуза"}
{"url": "http://www.focus-news.net/news/2019/04/01/2641342/burgas-zapochva-remontat-na-bul-zahari-stoyanov.html", "text": "По обед ще бъде въведена временна организация на движението, която да отвори фронт за работа по възстановяване и рехабилитация на настилката по бул. „Захари Стоянов“ в Бургас. Тогава ще стартира изпълнението на първия от общо четири етапа, на които е разделен проектът. Това съобщиха от пресцентъра на  Община Бургас . За начало ще се работи в участъка от кръстовището на бул. „Захари Стоянов“ с ул. „Александър Георгиев Коджакафалията“ (вътрешната магистрала на „Меден рудник“) до кръстовището на бул. „Захари Стоянов“ с ул. „Георги Попаянов“. Строителите ще започнат с премахване на старата и полагане на нова асфалтова настилка в платното, водещо от к-с „Меден рудник“ в посока Пътен възел Юг. През това време автомобилите ще се движат двупосочно в свободното друго платно. Няма да има промяна в организацията на движение в долния участък, под кръстовището на бул. „Захари Стоянов“ с ул. „Георги Попаянов“. Ремонтът ще бъде труден, тъй като бул. „Захари Стоянов“ е основната входно-изходна артерия на огромния жилищен комплекс, в който едновременно с броя на жилищните сгради и техните обитатели, расте и броят на автомобилите. Но той е необходим и полезен. Спазвайте знаците и временната сигнализация на пътя! Община Бургас и изпълнителят на ремонта ще се постараят да ограничат дискомфорта за шофьорите до възможния минимум и проектът да бъде завършен достатъчно бързо, но не за сметка на качеството. За целта строителната фирма ще въведе удължено работно време. В пиковите часове сутрин и вечер със сигурност преминаването ще бъде забавено и затруднено. Ако ви е възможно, по време на ремонта използвайте по-често градския транспорт. Един автобус събира сто и повече души. Това означава десетки автомобили по-малко на пътя в същото време. Изпълнението на първи етап на проекта ще продължи две седмици. След това ще се премине към следващия етап – от кръстовището на бул. „Захари Стоянов“ с ул. „Георги Попаянов“ до кръстовището за квартал „Горно Езерово“. Неговото изпълнение също ще продължи около две седмици. За началото и сроковете на втори и следващите етапи, както и за възможни промени в хода на ремонта, Община Бургас ще уведомява своевременно своите жители и гости.", "date": "2019.04.01", "title": "Бургас: Започва ремонтът на бул. „Захари Стоянов“"}
{"url": "http://www.focus-news.net/news/2019/04/01/2641323/reuters-partiyata-na-erdogan-gubi-vlast-v-turskata-stolitsa-v-istanbul-obyaviha-pobeda-i-upravlyavashti-i-opozitsiya.html", "text": "Държавният глава на Турция Реджеп Тайип Ердоган претърпя тежък неуспех, след като за първи път насам от 25 г. управляващата „Партия на справедливостта и развитието“ (ПСР) загуби контрол над столицата Анкара за първи път и може би ще обяви поражение в най-големия град в страната – Истанбул, коментира  Reuters . \r\nЕрдоган, който доминира в турската политика след идването си на власт преди 16 г., води неумолима кампания в продължение на два месеца преди гласуването, което той определи като „въпрос на оцеляване\" за Турция. \r\nНо ежедневните митинги на президента и преобладаващото подкрепящо медийно отразяване не успяха да му спечелят убедителен резултат в Истанбул. Според агенцията причината е икономическият спад в страната, който е оказал силно влияние върху избирателите.  \r\nТурските телевизионни оператори заявиха, че кандидатът на опозиционната Републиканска народна партия  Мансур Яваш е спечелил ясна победа в Анкара, но претендентите за кметския пост в Истанбул имат толкова близки резултати, че и управляващи, и опозиция обявиха победа. \r\n„Хората гласуваха в подкрепа на демокрацията, те избраха демокрация\", заяви лидерът на опозицията Кемал Кълъчдароглу, обявявайки, че неговата РНП е спечелила в Анкара и Истанбул, и е задържала крайбрежната си крепост – Измир, третият по големина град в Турция.  \r\nДържавната агенция  Anadolu Agency  предаде, че ПСР ще обжалва резултатите в някои райони на столицата. \r\nВ Истанбул ПСР обяви, че бившият премиер Бинали Йълдъръм е победил съперника си от РНП Екрем Имамоглу със само четири хиляди гласа. На свой ред последният твърди, че има преднина от 28 000 души пред Йълдъръм.  \r\nВ реч пред поддръжниците си в Анкара Ердоган изглежда демонстрира приемане на поражението на ПСР в Истанбул, въпреки че заяви, че повечето квартали в града са подкрепили неговата партия.  Партията ще обжалва резултатите, ако е необходимо, добави турският президент.  \r\nЕрдоган обеща, че в до следващите избори в Турция през 2023 г. властта ще се съсредоточи върху икономиката. „Предстои дълъг период, в който ще проведем икономически реформи, без да правим компромис с правилата на свободната пазарна икономика\", увери Ердоган пред репортери. Тереза Герова", "date": "2019.04.01", "title": "Reuters: Партията на Ердоган губи власт в турската столица, в Истанбул обявиха победа и управляващи, и опозиция"}
{"url": "http://www.focus-news.net/news/2019/04/01/2641326/tass-blizo-11-miliona-ukraintsi-ne-sa-uprazhnili-pravoto-si-na-glas-na-prezidentskite-izbori.html", "text": "Близо 11 милиона украинци не са упражнили правото си на глас на президентските избори. Това уточниха от Централната избирателна комисия (ЦИК) на страната след приключване на гласуването, предава  TACC . \r\nРуската агенция припомня, че в избирателните списъци бяха включени 29,6 млн. души. Гласувалите са 18,8 млн. души.  Тереза Герова", "date": "2019.04.01", "title": "ТАСС: Близо 11 милиона украинци не са упражнили правото си на глас на президентските избори"}
{"url": "http://www.focus-news.net/news/2019/04/01/2641346/anadolu-agency-psr-mozhe-da-osporva-rezultatite-ot-ankara.html", "text": "Управляващата в Турция „Партия на справедливостта и развитието“ (ПСР) се подготвя да оспори резултатите от кметските избори в Анкара заради невалидни бюлетини и нередности по време на неделното гласуване, предава държавната информационна агенция  Anadolu Agency . \r\n„Установихме невалидни гласове и нередности в повечето от 12 158-те избирателни секции в Анкара\", заяви в ранните часове на деня Фатих Сахин, генерален секретар на ПСР. \r\n„Ще използваме нашите законни права в най-голяма степен и няма да позволим волята на нашите граждани да бъде променена в Анкара\", написа Сахин в социалната мрежа „Туитър“. \r\nМилиони турски гласоподаватели гласуваха на местните избори, за да изберат кметове, членовете на общинските съвети и други служители за следващите пет години. . Тереза Герова", "date": "2019.04.01", "title": "Anadolu Agency: ПСР може да оспорва резултатите от Анкара"}
{"url": "http://www.focus-news.net/news/2019/04/01/2641348/akatist-na-sv-arhangel-mihail-shte-bade-otsluzhen-v-mitropolitskata-katedrala-sv-nedelya.html", "text": "Акатист на св. Архангел Михаил ще бъде отслужен след редовната Златоустова Света Литургия в митрополитската катедрала на София „Св. Неделя”, предаде репортер на  Агенция „Фокус“ . Началото на службата е в 10.00 часа. Вечернята ще е от 17.00 часа. Никола ПЕТКОВ", "date": "2019.04.01", "title": "Акатист на св. Архангел Михаил ще бъде отслужен в митрополитската катедрала „Св. Неделя”"}
{"url": "http://www.focus-news.net/news/2019/04/01/2641350/obshtestvenite-toaletni-v-plovdiv-stavat-bezplatni.html", "text": "Обществените тоалетни в Пловдив стават безплатни, съобщиха от  ОП „Чистота“ . И досега майки с деца, пенсионери и инвалиди не заплащаха 50-те стотинки вход, но от днес таксата се отменя за абсолютно всички пловдивчани и гости на града. Безплатното ползване на тоалетните в никакъв случай няма да се отрази негативно върху доброто поддържане на хигиената и редовното зареждане с консумативи, категоричен е Иван Стоянов. Около 20-те служителки на предприятието, които бяха пряко заети с тази дейност, ще продължат редовно да почистват тоалетните, но и прилежащите пространства. \r\nКъм момента в Пловдив работят 9 обществени тоалетни: в подлеза на Централна гара, парк „Белите брези“, Цар-Симеоновата градина  (до Пеещите фонтани), Дондуковата градина, подхода към Стария град от Понеделник пазара, както и откъм ул. „Съборна“, стадион „Пловдив“  (пред бариерата), Гребния канал, градинката на ул. „Капитан Райчо“. \r\nС преминаването към лятното часово време повечето от тях работят всеки ден от 08.30 часа до 19.00 часа. Тоалетната до Пеещите фонтани в Цар-Симеоновата градина е отворена всекидневно от 06.30 часа до 21.00 часа С работно време от 08.30 часа. до 1700 часа и почивни дни събота и неделя са тоалетните на Понеделник пазара и в градинката на ул. „Капитан Райчо“. \r\nДенонощно работят автоматизираните самопочистващи се тоалетни на ул. „Железарска“, където цената за ползване е 1 лев.", "date": "2019.04.01", "title": "Обществените тоалетни в Пловдив стават безплатни"}
{"url": "http://www.focus-news.net/news/2019/04/01/2641351/shumen-zabraneno-e-dvizhenieto-na-tovarni-avtomobili-nad-10-tona-po-patya-radko-dimitrievo-drumevo-poradi-svlachishta.html", "text": "Сухи са пътните настилки в област Шумен, предаде репортер на  Радио „Фокус“-Шумен . Видимостта е нормална. Времето е слънчево, температурата на въздуха е около 7 градуса. Няма нови промени в организацията на движение в областта. В сила е забраната за товарни автомобили над 10 тона по пътя Радко Димитриево-Друмево, обходът е Шумен-Овчарово-Друмево. Ришки проход е отворен за движение. Върбишки проход е затворен за всички видове превозни средства. С нормална интензивност е движението по републиканската пътна мрежа в региона. \r\nИвелина ИВАНОВА", "date": "2019.04.01", "title": "Шумен: Забранено е движението на товарни автомобили над 10 тона по пътя Радко Димитриево-Друмево поради свлачища"}
{"url": "http://www.focus-news.net/news/2019/04/01/2641353/adelina-stefanova-hram-vavedenie-bogorodichno-v-blagoevgrad-1-april-u-nas-e-obyaven-za-den-na-humora-i-shegata-no-i-na-lazhata.html", "text": "1 април е обявен в нашата страна като Ден на хумора и шегата, но и на лъжата. Това каза за  Радио „Фокус“-Пирин  Аделина Стефанова, уредник в храм „Въведение Богородично“ в Благоевград. „Според Евангелист Лука тълпата хванала Исус и го завела при градоначалника Пилат. Той пък го пратил при Ирод Велики – царя на юдеите, който отново го върнал на Пилат. По подобие на това разкарване в Средновековието се уреждали представления, пресъздаващи препращането на човек или група от хора на хора и от място на място. За първи път обичаят да се лъже е бил ограничен само в рамките на 24 часа през 15 век от бургундския херцог Филип. В средновековна Германия на този ден по площадите били организирани спектакли, на които чрез измислици и лъжи често се казвали неугодни за властниците истини“, отбеляза тя. Стефанова допълни, че у нас Константин Иречек е наблюдавал през 1880 година обичаят хората да се лъжат на 1 април и е отбелязвал този ден като Ден на шегата и хумора, честван в цялата страна. По думите ѝ днес обичаят продължава с хумористични страници по вестниците, лъжливи обаждания по телефоните и т.н. \r\nНатали СТЕФАНОВА", "date": "2019.04.01", "title": "Аделина Стефанова, храм „Въведение Богородично“ в Благоевград: 1 април у нас е обявен за Ден на хумора и шегата, но и на лъжата"}
{"url": "http://www.focus-news.net/news/2019/04/01/2641354/smolyan-povishena-e-opasnostta-ot-padashti-kamani-po-patishtata-v-oblastta.html", "text": "Проходими при зимни условия са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно. Пътните настилки са сухи, мокри участъци има само по усойните части в планината, а настилките са обработени. Няма въведени ограничения по проходите и републиканските направления в областта, с изключение на Пампорово, където целогодишно е забранено движението на товарни автомобили над 3,5 тона. През нощта не са получавани сигнали за инциденти по пътищата в областта. \r\nПовишена е опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. С повишено внимание трябва да се шофира по пътя от Михалково до границата с ОПУ – Пловдив заради осъществяване на рехабилитация на пътя и извършване на ремонтни дейности. Движението по пътя Борино – Грохотно – Девин, в района на село Грохотно се осъществява в лявата пътна лента чрез изчакване заради паднала подпорна стена с каменна зидария. Движението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са сухи. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.04.01", "title": "Смолян: Повишена е опасността от падащи камъни по пътищата в областта"}
{"url": "http://www.focus-news.net/news/2019/04/01/2641347/chlenove-i-simpatizanti-na-vmro-protestirat-pred-posolstvoto-na-r-turtsiya-v-sofiya-sreshtu-izkazvaniyata-na-turskiya-vanshen-ministar.html", "text": "ВМРО провежда протест пред посолството на Р Турция в столицата срещу изказванията на турския външен министър, предаде репортер на  Агенция „Фокус“ . Протестът започна в 08.30 часа. На място са се събрали са се членове и симпатизанти на партията. Те държат табели с надписи „Не на намесата на Турция във вътрешните ни работи!“ и „\"България е суверенна държава!“ . ПП ВМРО организира протеста по повод отказа от страна на турския вицепрезидент Фуат Октай да поднесе извинения за думите на турския външен министър Чавушоглу, който заяви пред изселници от България, че промените в българския Закон за вероизповеданията са насочени срещу мюсюлманската общност и впоследствие Турция се е намесила, за да бъде променен.   \r\nТеодора ПАТРОНОВА", "date": "2019.04.01", "title": "Членове и симпатизанти на ВМРО протестират пред посолството на Р Турция в София срещу изказванията на турския външен министър"}
{"url": "http://www.focus-news.net/news/2019/04/01/2641355/dobrich-obyaviha-pobeditelite-v-konkursa-smeshnoto-v-uchilishte-v-karikaturi-na-obshtinskiya-mladezhki-tsentar-otkrivat-izlozhba-na-nagradenite-tvorbi.html", "text": "Обявиха победителите в конкурса на Общинския младежки център (ОМЦ) „Смешното в училище в карикатури“ „Захари Стоянов“, предаде кореспондентът на  Радио „Фокус” – Варна . За шестнадесета година Младежкият център в Добрич организира Общински конкурс за карикатура с тема, посветена на 1 април – Международен ден на хумора и шегата. В конкурса са участвали 105 карикатури, съобщи Силвия Тодорова, организатор дейности в ОМЦ. Поради проявен интерес и от други градове Младежки център – Добрич планира в следващото си издание конкурсът да прерасне в областен. Веселите карикатури са били оценявани от Венцислав Великов, художник и карикатурист – председател на журито и членове: Станислав Колев, също художник, карикатурист и Николай Ханзъров, художник. Победителите са разпределени в четири възрастови групи, като най-малките са на 10 години, а най-големите – на 25 години. Присъдени са и поощрителни награди. Имената на най-добре представилите се художници са публикувани на сайта на ОМЦ „Захари Стоянов“ и в профила на центъра във Фейсбук. Днес във фоайето на Младежкия център ще бъде открита изложба с най-добрите творби от конкурса. Тя ще бъде експонирана в голямо фоайе на Младежки център - Добрич.Отличените художници, карикатуристи могат да получат своите награди в Младежки център - Добрич - втори етаж, от 3 април до 15 април 2019 г. \r\nЖулиета НИКОЛОВА", "date": "2019.04.01", "title": "Добрич: Обявиха победителите в конкурса „Смешното в училище в карикатури“ на Общинския младежки център, откриват изложба на наградените творби"}
{"url": "http://www.focus-news.net/news/2019/04/01/2641356/shumen-shte-bade-domakin-na-rabotna-sreshta-po-proekta-evropoli.html", "text": "От 1 до 3 април в Шумен ще се проведе работна среща по проекта „Европоли – иновативен подход „отдолу-нагоре“ за борба с евроскептицизма чрез работа в мрежа“, предаде репортер на  Радио „Фокус“-Шумен . Основната тема, която ще бъде засегната, е „Мобилност в ЕС“. Участие ще вземат различни организации, които работят по програма „Еразъм+“. Те ще споделят своя опит и реализираните до момента успешни проекти. Ще бъдат представени и различни възможности, разработени от ЕС, които улесняват пътуването на хора в рамките на Съюза. Доброволци от Общинския младежки съвет в Шумен, със съдействието на информационния център „Европа директно“, ще проведат дебат между ученици. В работната програма ще се включат и ученици от СУ „Йоан Екзарх Български“  – училище-посланик на Европейския парламент, които ще говорят за важността от активното гласуване на предстоящите европейски избори. Работната среща ще започне от 9.30 часа в Областния информационен център. Община Шумен е партньор по проекта, разработен по програма „Европа за гражданите“ и финансиран от Европейската комисия. \r\nИвелина ИВАНОВА", "date": "2019.04.01", "title": "Шумен ще бъде домакин на работна среща по проекта „Европоли“"}
{"url": "http://www.focus-news.net/news/2019/04/01/2641358/kardzhali-sastezanie-za-lovni-kucheta-shte-se-provede-i-tazi-godina-v-gater-chernoochene.html", "text": "Състезание за ловни кучета ще се проведе и тази година в гатер Черноочене. Това съобщи за  Радио „Фокус“  Васил Дончев, председател на Сдружение на ловците и риболовците “Кърджали“. Станалото вече традиционно състезание за ловни кучета за работа по дива свиня ще започне на 7 април г. от 08.00 ч. в гатера на Ловно-рибарско дружество-Черноочене. То е открито и в него могат да участват всички ловци с ловните си кучета от България и чужбина, каза председателят на дружеството. Записването е от 07.00 часа до 08.00 часа на място. Главен съдия ще бъде Васил Терзийски, а помощник-съдии ще са инж. Георги Младенов и Иван Маринов. Таксата за участие е 20 лв. на куче, като за домакините-ловци от ЛД Черноочене, тя ще бъде по 10 лв. Васил Дончев каза още, че в област Кърджали има дългогодишни традиции в отстрела на трофейни екземпляри елени лопатари и любители на лова от България и чужбина идват за тази цел в известния държавен участък „Студен кладенец“. На Международна изложба Природа, лов, риболов (27-31.03.) по случай 135 години организирано ловно движение в България и 90 години от създаването на Български рибарски съюз тази година в Пловдив беше отличен най-силният трофей за 2018 година от елен лопатар, който е добит в ДУ „Студен кладенец“. \r\nДарина ДЕЕНИЧИНА", "date": "2019.04.01", "title": "Кърджали: Състезание за ловни кучета ще се проведе и тази година в гатер Черноочене"}
{"url": "http://www.focus-news.net/news/2019/04/01/2641359/veliko-tarnovo-v-ednata-lenta-se-osashtestvyava-dvizhenieto-v-uchastak-ot-ul-kliment-ohridski-prichinata-e-svlachishte.html", "text": "В едната лента се осъществява движението в участък от ул. „Климент Охридски“ в старата столица, причината е свлачище. В отсечката под крепостта Царевец трафикът се пренасочва в едното платно със светофар, предаде репортер на  Радио „Фокус“ – Велико Търново . Интензивно е движението в началото на работния ден в града. Настилките са сухи и нормално проходими, а времето – слънчево.  Колони от автомобили има по улица „Магистрална“, която съвпада с отсечка от пътя  София – Варна, в района на Южен пътен възел, п.в. „Качица“ и по Беляковско шосе. Засилен е трафикът и на входовете и изходите на старата столица, където полицейски служители следят за правилното протичане на движението. Всички светофари работят нормално към този час. Движението по главните и второстепенни пътища в региона също е натоварено. Прохода на Републиката е отворен за движение, но остава в сила опасността от падащи камъни.  Тежки инциденти до момента не са регистрирани, но органите на реда призовават водачите все пак да карат внимателно. Ограничен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка текат ремонтни дейности, които трябва да приключат до края на май. Обходният маршрут е през Дебелец – Велико Търново – Лясковски кантон – Миндя – Елена и обратно. В едната лента с последователно пропускане в двете посоки се осъществява движението по  път III-5302 Миндя – Присово. Причината е извършване на основен ремонт на отсечката. Дейностите ще продължат до края на май, а към момента трафикът се регулира със светофарна уредба. \r\nЛуиза ТРАНЧЕВА", "date": "2019.04.01", "title": "Велико Търново: В едната лента се осъществява движението в участък от ул. „Климент Охридски“, причината е свлачище"}
{"url": "http://www.focus-news.net/news/2019/04/01/2641360/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Резултатите от местния вот в Турция, началото на кампанията за президентските избори в Македония, напрежение между Атина и Тирана заради гръцкото малцинство в Албания, както и следващите стъпки на осъдения от Хага за военни престъпления Радован Караджич са част от основните теми, върху които акцентират водещите балкански печатни издания. \r\n***  Започва кампанията за шестите президентски избори в югозападната ни съседка, съобщава електронното издание на македонския вестник  „Вечер“ . \r\nКандидатът на управляващия СДСМ Стево Пендаровски започва кампанията си от Прилеп, претендентът на опозиционната ВМРО-ДПМНЕ Гордана Силяновска – от Охрид, а Блерим Река от \"Алианс за албанците\" – от столицата Скопие. Предизборната кампания ще продължи до 19 април, последвана от ден за размисъл.  \r\nНа предстоящите президентски избори правото на глас ще имат 1,808,131 граждани. За да бъдат успешни изборите, най-малко 40% от регистрираните избиратели или малко над 723 000 души ще трябва да упражнят правото си на глас на втория тур на 5 май. \r\nОт редакцията припомнят, че в неделя кандидатите за висшия държавен пост подписаха кодекс за провеждането на честни и демократични избори. Така те се ангажираха с обещанието, че изборната надпревара ще се води аргументирано и демократично. \r\n***  Електронното издание на водещия атински ежедневник  Kathimerini  съобщава, че албанските власти са отменили решение с призив за конфискуване на имоти на представители на гръцкото етническо малцинство в град Химара, след „сериозно предупреждение“ от страна на министър-председателя на южната ни съседка Алексис Ципрас. \r\nСпоред дипломатически източници, решението на Тирана, публикувано в електронното издание на официалния печатен орган на правителството, е отменено, след като Ципрас призова за зачитане на правата на етническите гърци и тяхната собственост. В изказване от Букурещ в петък, Ципрас заяви, че стремежът на Тирана да се присъедини към Европейския съюз ще бъде смазан, ако албанските власти предприемат стъпки към конфискация на собствеността на етническите гърци в страната.  \r\n„Жалко е, че в този момент не сме оптимисти за европейската перспектива на тази страна, която е изправена пред големи предизвикателства, които трябва да разреши”, цитира изданието думите на Ципрас. \r\nДипломатическите източници съобщиха, че остава да се види дали решението на албанското правителство да оттегли искането за конфискация на имущество от електронното издание на държавния вестник е първата стъпка към пълен отказ от „неприемливите му претенции“ към имотите на етническите гърци. В противен случай – според източниците - перспективите на Албания за присъединяване към ЕС ще бъдат сериозно подкопани. \r\n„Предпоставката за тази перспектива [присъединяването на Албания към ЕС] е зачитането на правата на всички малцинства, живеещи в Албания\", твърдят събеседниците на изданието.  \r\nВ съобщение от петък организацията \"Омония\", която представлява гръцкото малцинство, призова властите в Атина да защитят законните му права, така че имотите им в Химара да не бъдат конфискувани. \r\n***  Генерал Миломир Савчич, ръководител на разследващия екип за защита на Радован Караджичи настоящ председател на Организацията на ветераните в Република Сръбска, е уверен, че осъденият от Хага за военни престъпления трябва да изтърпи наказанието си в Сърбия, съобщава електронното издание на водещия белградски ежедневник  „Вечернье Новости“ . \r\n„Най-важното е Радован Караджич да излежава присъда в Сърбия. Знаем, че не е лесно да се постигне тази цел, но ще настояваме за това изрично в ООН, пред генералния секретар“, увери Савчич.  \r\nТъй като присъдата на втора инстанция за доживотен затвор е по-тежка от предишната, Савчич подчерта, че „очевидно е в ход обжалването й\". \r\n„Караджич е ангажиран със случая, написал е на английски език отговори на всеки параграф от присъдата за доживотен затвор. Подготвят се версии на сръбски и други езици, което е само началото на работата по новите доказателства за ролята му във войната. Непонятно е, в юридически и в какъвто и да е смисъл, че съдът не признава факта, че Караджич, като върховен главнокомандващ на армията на Република Сръбска, е издал 72 заповеди на единиците на ВРС да не действат по граждански цели, които по-специално се отнасят за региона Сараево. Това е факт, но съдът пренебрегна всичко това, което е неразбираемо“, коментира Савчич. \r\n***  Мансур Яваш, кандидатът на основната опозиционна Републиканска народна партия (РНП) и Добрата партия, стана победител на местните избори на 31 март в Анкара, ставайки новият кмет на столицата, с близо два процентни пункта повече от съперникът му, според неофициални данни. РНП свали управляващата партия от поста след 25 години, с 49,75% от бюлетините, съобщава в.  Hurriyet . \r\nМехмет Йозхасеки, кандидатът на Народния съюз, между Партията на националистическото движение и управляващата Партия на справедливостта и развитието (ПСР), който управлява Анкара от 1994 г., получи почти 47,76% от гласовете. \r\nВсички погледи бяха насочени към Анкара, заедно с Истанбул, Измир, Бурса, Анталия и Адана, станали бойни полета по време на предизборната кампания. \r\nКандидатът на Националния съюз Яваш се кандидатира за трети път за кмет на столицата. През 2009 г. той се състезава от редиците на Партията на националистическото движение, когато не беше съюзник на ПСР. През 2014 г., като кандидат на РНП, той се състезава срещу тогавашния кмет на управляващата партия Мелих Гьокчек, но загуби на фона на претенциите за изборна измама. \r\nЯваш има опит в местната администрация на Анкара в квартал Бейпазари, където е роден и израснал. Той е бил кмет на общината два пъти между 1999 и 2009 г., правейки Бейпазари туристическа дестинация. \r\nПобедата на Яваш идва на фона на твърдения срещу него, че е бил замесен в нарушение, когато е работил като адвокат преди десет години. \r\nПрокурор от Анкара подготви обвинителен акт срещу него по обвинения в измама и фалшификация само няколко седмици преди местните избори. Яваш отрича всички обвинения срещу него и казва, че обвиняемият, който е подал жалбата срещу него, вече е бил преследван по обвинения във фалшификация, измама и насилие над деца. \r\nЯваш заяви, че обвиненията са дошли едва след като ПСР започна да чувства страх от загуба на столицата. \r\n***", "date": "2019.04.01", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2019/04/01/2641361/pleven-s-normalna-intenzivnost-e-trafikat-v-oblastta.html", "text": "С нормална интензивност е трафикът в Плевенска област. Това съобщиха за  Радио „Фокус“  от Областно пътно управление - Плевен. Пътните настилки са сухи. Температурите са над нулата. Временно е ограничено движението по пътя Луковит – Оряхово в участъка Червен бряг – Чомаковци от км 9+715 до км 19+207. Причината е демонтиране на стоманен мост над река Искър преди село Чомаковци. Обходният маршрут е през Кнежа – Искър – Долни Дъбник – Телиш – Луковит. За движещите се моторни превозни средства по пътя Бяла – Ботевград от Луковит транзитно през Червен бряг към село Чомаковци началото на обхода е кръстовището при 138+767, оттам отбивният маршрут следва трасето на пътя през село Радомирци до обхода на Долни Дъбник, град Искър, град Кнежан до село Чомаковци. Очаква се дейностите да приключат до 4 юли. \r\nВиолета КРЪСТЕВА", "date": "2019.04.01", "title": "Плевен: С нормална интензивност е трафикът в областта"}
{"url": "http://www.focus-news.net/news/2019/04/01/2641362/burgas-dvizhenieto-v-oblastta-se-izvarshva-normalno.html", "text": "Движението в област Бургас се извършва нормално. Това съобщиха за  Радио „Фокус“ – Бургас  от Областно пътно управление. Пътищата са сухи и нормално проходими, няма ограничения на видимостта. \r\nВ Бургас в първия ден от седмицата движението е интензивно по централната улица „Христо Ботев“, по ул. „Янко Комитов“ в ж. к. „Славейков“, на кръстовището с кръгово движение по бул. „Стефан Стамболов“ в посока бул. „Транспортна“. Интензивен е трафикът и в района на УМБАЛ – Бургас, както и край кръгово кръстовище „Трапезица“. \r\nМария КУРТЕВА", "date": "2019.04.01", "title": "Бургас: Движението в областта се извършва нормално"}
{"url": "http://www.focus-news.net/news/2019/04/01/2641364/gd-granichna-politsiya-normalno-i-bez-izchakvane-se-osashtestvyava-preminavaneto-prez-granichnite-punktove-makaza-zlatograd-i-kapitan-petko-voyvoda.html", "text": "Нормално се осъществява преминаването през контролно-пропусквателните пунктове на границата с Гърция „Маказа“, „Златоград“ и „Капитан Петко войвода“, съобщиха за  Радио „Фокус“ – Смолян  от Главна дирекция (ГД) „Гранична полиция“. Няма забавяне при обработката на документи на вход и изход в и от страната. \r\nНели ГЕРГЬОВСКА", "date": "2019.04.01", "title": "ГД „Гранична полиция“: Нормално и без изчакване се осъществява преминаването през граничните пунктове „Маказа“, „Златоград“ и „Капитан Петко войвода“"}
{"url": "http://www.focus-news.net/news/2019/04/01/2641366/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинската спасителна служба (ПСС) към БЧК . По високите части духа силен, бурен вятър. Сутрешните температури са от -3 до 4-5 градуса. Курортът Чепеларе приключва днес ски-сезонът. Останалите курорти работят съобразно метеорологичните условия. През изминалото денонощие не са регистрирани инциденти с туристи. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.04.01", "title": "ПСС: Добри са условията за туризъм в планините"}
{"url": "http://www.focus-news.net/news/2019/04/01/2641365/predsedatelyat-na-mladezhko-obedinenie-v-bsp-nikolay-berievski-be-izbran-za-vitseprezident-na-mladite-evropeyski-sotsialisti.html", "text": "Председателят на Младежко обединение в БСП Николай Бериевски бе избран за вицепрезидент на Младите европейски социалисти (ЙЕС) на 14-я Конгрес на организацията в Хелзинки. Това съобщиха от пресцентъра на  БСП . \"След по-малко от два месеца предстои да решим каква Европа искаме. Европа, която ни разделя, Европа на две скорости или една по-социална Европа на гражданите и нациите\". С тези думи Бериевски се обърна към участниците в Конгреса. В изказването си той отбеляза, че Европа се е отдалечила от идеите и ценностите, които десетилетия са обединявали гражданите й. Според него водената политика от ЕС е далеч от проблемите на обикновените хора, както в България, така и в останалите държави членки. \"В резултат на това, ЕС губи средната си класа, гражданите стават все по-бедни, а Съюзът все по-разединен\", каза още Бериевски. Той коментира, че Европа, която някога е била символ на социалния прогрес, е доведена до строги ограничения,  дълбоки неравенства,  облагодетелстване на богатите и  лишаване на голям брой граждани от перспектива. \"Като млади хора, наш дълг е да водим битката за бъдещето си! Наш ангажимент е да обясним на младите каква е каузата ни. Ние не просто трябва да ги мотивираме да излязат и да гласуват на 26 май, а да разберат защо e важно да го направят. С последствията от изборите, които правим днес, ще живеем години напред\", каза младежкия лидер. \"Това са част от моите лични каузи и битки, които водя в родината си. Подкрепата ви за мен е шанс да ги пренеса на следващото ниво\", заключи Николай Бериевски. \r\nПрипомняме, че Бериевски бе общата кандидатура на левите младежи от Балканите и номинацията му бе подкрепена с писма от представителите на младежките леви структури.", "date": "2019.04.01", "title": "Председателят на Младежко обединение в БСП Николай Бериевски бе избран за вицепрезидент на Младите европейски социалисти"}
{"url": "http://www.focus-news.net/news/2019/04/01/2641349/vecher-makedoniya-zapochva-kampaniyata-za-shestite-prezidentski-izbori-v-makedoniya.html", "text": "Започва кампанията за шестите президентски избори в югозападната ни съседка, съобщава електронното издание на македонския вестник  „Вечер“ . \r\nКандидатът на управляващия СДСМ Стево Пендаровски започва кампанията си от Прилеп, претендентът на опозиционната ВМРО-ДПМНЕ Гордана Силяновска – от Охрид, а Блерим Река от \"Алианс за албанците\" – от столицата Скопие. Предизборната кампания ще продължи до 19 април, последвана от ден за размисъл.  \r\nНа предстоящите президентски избори правото на глас ще имат 1,808,131 граждани. За да бъдат успешни изборите, най-малко 40% от регистрираните избиратели или малко над 723 000 души ще трябва да упражнят правото си на глас на втория тур на 5 май. \r\nОт редакцията припомнят, че в неделя кандидатите за висшия държавен пост подписаха кодекс за провеждането на честни и демократични избори. Така те се ангажираха с обещанието, че изборната надпревара ще се води аргументирано и демократично. Тереза Герова", "date": "2019.04.01", "title": "\"Вечер\" (Македония): Започва кампанията за шестите президентски избори в Македония"}
{"url": "http://www.focus-news.net/news/2019/04/01/2641341/unian-mezhdinni-danni-ot-dik-na-ukrayna-zelenskiy-vodi-na-prezidentskite-izbori-s-ubeditelna-prednina.html", "text": "Централната избирателна комисия (ЦИК) на Украйна публикува междинни резултати от президентските избори в страната след обработването на 40,21% от бюлетините. От тях става ясно, че Владимир Зеленский води в първия тур на гласуването с убедителна преднина от 30,23%, докато настоящият държавен глава на Украйна са подкрерпили 16,65% от гласоподавателите. За лидера на „Баткивщина“ Юлия Тимошенко са гласували 13,14%, 11.48% за съпредседателя на партията „Опозиционна платформа – за живот\" Юрий Бойко, за Анатолий Гриценко - 7.07%, за Игор Смешко - 5.95%, за лидера на Радикалната партия Олег Ляшко - 5.11%, за кандидата от партията „Опозиционен блок - Партията на мира и развитието“ Александър Вилкул - 4.20 %, за кандидата от ВО „Свобода“ Руслан Кошулински - 1,65%. Всички останали кандидати печелят по-малко от един процент от гласовете.  \r\nПреброени са общо 6 млн. 728 хил. 298 гласа. Тереза Герова", "date": "2019.04.01", "title": "УНИАН: Междинни данни от ДИК на Украйна: Зеленский води на президентските избори с убедителна преднина"}
{"url": "http://www.focus-news.net/news/2019/04/01/2641367/shumen-ofitsialno-otkrivane-na-sedmitsata-na-gorata-za-oblastta-shte-se-provede-v-dgs-smyadovo.html", "text": "Официално откриване на Седмицата на гората за област Шумен ще се проведе в Държавно горско стопанство (ДГС)-Смядово. Това съобщиха от  Североизточното държавно предприятие  (СИДП). По идея на горския педагог Александрина Карева уроци и игри с деца ще се проведат в една от детските градини в града.  \r\nНа 2 април Дирекцията на Природен парк „Шуменско плато“ организира благотворителна инициатива. От 11.00 часа ще бъде дарен компютър на Народно читалище „Самообразование“ във великопреславския квартал Кирково. Така експертите откликват на призива за помощ, който читалищните деятели отправиха към обществеността. Компютърната конфигурация е необходима за дейностите в читалището, тъй като през последните месеци нараства броя на децата, които посещават заниманията там. Горски педагози от Парка  и СИДП ще проведат урок с малчуганите. Отново на 2 април Горският разсадник на ДГС-Шумен край село Салманово ще отвори врати за всички, които искат да се запознаят с работата на лесовъдите.  \r\nНа 3 април, от 10.00 часа, в Административен информационен център „Кьошкове“ ще бъдат обявени режимите за достъп до пещера „Бисерна“, както и резултатите от обследването на пещерата от специалисти от БАН. По-късно с деца от ДГ „Пчелица“, съвместно с експерти от Регионалната дирекция по горите (РДГ), ще бъде проведен урок по Горска педагогика. Същият ден доброволци, студенти от ШУ „Епископ Константин Преславски“ и експерти от ДГС-Шумен ще залесят фиданки в горските територии.  \r\nОт 11.00 часа на 4 април експерти от СИДП, ПП „Шуменско плато“, ДГС-Шумен и РДГ-Шумен ще проведат инициативата „Лесовъд за един ден“ в ДГ „Изворче“. Над 130 деца ще учат и ще се забавляват в парка на детското заведение, след което ще залесят дръвчета. Уроци по Горска педагогика ще има и на 9, 10 и 17 април в една от детските градини в Нови пазар и СУ „Йоан Екзарх Български“-Шумен. Заниманията се организират от ШУ „Епископ Константин Преславски“, СИДП, ПП „Шуменско плато“ и  ДГС-Шумен.", "date": "2019.04.01", "title": "Шумен: Официално откриване на Седмицата на гората за областта ще се проведе в ДГС-Смядово"}
{"url": "http://www.focus-news.net/news/2019/04/01/2641345/evrokomisar-mariya-gabriel-shte-prodalzhim-da-pokazvame-che-evropeyskoto-litse-na-balgariya-sa-mozheshti-i-znaeshti-hora.html", "text": "Ще продължим да показваме, че европейското лице на България са можещи, знаещи хора, които имат чувство за мярка и които знаят, когато отстояваш ценности колко е важно да бъдеш последователен.Това каза Мария Габриел, еврокомисар по цифровата икономика и цифровото общество и водач на листата на ГЕРБ и СДС за предстоящите европейски избори, в предаването „Тази сутрин“ по  бТВ .    \r\nГабриел заяви, че е приела предложението да води листата за европейските избори с чувство на признателност за доверието на премиера Бойко Борисов и чувство на отговорност. „Ще продължим да бъдем такива, каквито сме - без език на омразата, с послания. Би ми се искало всички да допринесем да има европейски дебат за облика на България в ЕП през следващите 5 години“, каза още Габриел. \r\n„Всички по време на кампанията ще имаме възможност да убедим максимален брой хората трябва да бъде към ГЕРБ или друга формация, защото зад нея се крият идеи. Искам и се да отидем отвъд тези декларации - не е важно да кажеш, че си автентичен или че си убеден европеец, а да го показваш и да отстояваш решения, които ще могат да се видят от българите, Европа да се усеща в ежедневието им“, добави тя.", "date": "2019.04.01", "title": "Еврокомисар Мария Габриел:  Ще продължим да показваме, че европейското лице на България са можещи и знаещи хора"}
{"url": "http://www.focus-news.net/news/2019/04/01/2641371/faz-germaniya-poema-rotatsionnoto-predsedatelstvo-na-saveta-za-sigurnost-na-oon.html", "text": "За първи път от седем години насам Германия поема ротационното председателство на Съвета за сигурност на ООН, съобщава националният ежедневник  Die Frankfurter Allgemeine Zeitung , като уточнява, че е за едномесечен срок. \r\nМинистърът на външните работи на ФРГ Хайко Маас ще отпътува за Вашингтон, за да поеме председателството от френския си колега Жан-Ив Ле Дриан.  \r\nГермания ще председателства заседанията на Съвета за сигурност до края на април и може да наложи собствен дневен ред на сесиите, който да не е свързан с актуалните кризи. Федералното правителство иска да подчертае темите за сексуалното насилие срещу жени в конфликтите, разоръжаването и контрола над въоръженията. Тереза Герова", "date": "2019.04.01", "title": "FAZ: Германия поема ротационното председателство на Съвета за сигурност на ООН"}
{"url": "http://www.focus-news.net/news/2019/04/01/2641369/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-2-april.html", "text": "„Софийска вода” временно ще прекъсне водоснабдяването в някои части на столицата на 2 април 2019 г. (вторник), съобщиха от пресцентъра на  дружеството . \r\nВъв връзка с реконструкция на уличен водопровод до бл. 129, ж.к. „Света троица“, се налага спиране на водоподаването от 09:00 до 19:00 часа на клиентите на „Софийска вода”, живеещи в: \r\n- бл. 129, бл. 130, бл. 131А, бл. 132, бл. 134. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 129. \r\nВъв връзка с реконструкция на уличен водопровод на ул. „6-ти септември“, Център, се налага спиране на водоподаването от 09:00 до 18:00 часа на клиентите на „Софийска вода”, живеещи в района на: \r\n- ул. „6-ти септември“ от ул. „Ген. Гурко“ до ул. „Ген. Паренсов“; \r\n- ул. „Ген. Паренсов“ от ул. „Цар Шишман“ до ул. „6-ти септември“.  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ген. Паренсов“, ъгъла с ул. „6-ти септември“. \r\nВъв връзка с реконструкция на уличен водопровод на ул. „Ангелов връх“, кв. „Овча купел“, се налага спиране на водоподаването от 08:00 до 18:00 часа на клиентите на „Софийска вода”, живеещи в района на: \r\n- ул. „Ангелов връх“ от ул. „Паскал Тодоров“ до ул. „Войводина могила“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Паскал Тодоров“, ъгъла с ул. „Ангелов връх“ . \r\nВъв връзка с подмяна на сградно водопроводно отклонение на бул. „Цветан Лазаров“, ж.к. „Дружба“ 2, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: \r\n- ул. „Обиколна“ между ул. 202 и бул. „Цветан Лазаров“ и бул. „Цветан Лазаров“ между  ул. „Обиколна“ и ул. „Мария Нейкова“. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Цветан Лазаров“, ъгъла с ул. „Мария Нейкова“. \r\nВъв връзка с подмяна на сградно водопроводно отклонение на ул. 12, с. Долни Богров, се налага спиране на водоподаването от 10:00 до 16:00 часа на клиентите на „Софийска вода”, живеещи в района на: \r\n- ул. 8, по ул. 1 от ул. 7 до ул. 10. \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 1, ъгъла с ул. 8. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез  .", "date": "2019.04.01", "title": "„Софийска вода” временно ще прекъсне водоснабдяването в някои части на столицата на 2 април"}
{"url": "http://www.focus-news.net/news/2019/04/01/2641368/sport-grigor-dimitrov-zapazva-pozitsiyata-si-v-svetovnata-ranglista.html", "text": "Григор Димитров запазва 29-ата си позиция в световната ранглиста, въпреки отпадането си от Джордън Томпсън в третия кръг на турнира от сериите „Мастърс“ в Маями. Следващата надпревара, в която българинът ще участва, е тази в Монте Карло. Началото й е на 14-ти април. \r\nНовак Джокович остава начело в ранглистата, следван от Рафаел Надал и Александър Зверев. В „Топ 10“ има няколко промени. Победителят от Маями Роджър Федерер измести от четвъртото място Доминик Тийм. Стефанос Циципас се придживи с две позиции напред до номер осем. С по едно място надолу са Хуан Мартин дел Потро и Джон Иснър, които заемат съответно девета и десета позиция.", "date": "2019.04.01", "title": "Спорт: Григор Димитров запазва позицията си в световната ранглиста"}
{"url": "http://www.focus-news.net/news/2019/04/01/2641372/pazardzhik-trima-dushi-sa-zaginali-sled-kato-lek-avtomobil-e-padnal-ot-most-v-rayona-na-89-ti-km-na-avtomagistrala-trakiya-i-se-e-samozapalil.html", "text": "Трима души са загинали при тежък пътен инцидент, съпроводен с пожар, станал около 21.40 часа снощи в района на 89-ти километър от автомагистрала „Тракия“, съобщи за  Радио „Фокус“ – Пазарджик  говорителят на ОДМВР в Пазарджик Мирослав Стоянов. „По първоначални данни водачът на лек автомобил „Нисан“ със сливенска регистрация е шофирал с несъобразена скорост в ремонтирания участък, загубил е управлението над автомобила, той е преминал през сигналните бализи в насрещното платно, което е в ремонт. В резултат на това автомобилът е паднал от моста в коритото на реката, преминаваща от там и се е самозапалил. Към мястото незабавно са насочени екипи на сектор „Пътна полиция“, аварийно-спасителен екип на РСПБЗН-Пазарджик, две линейки на „Спешна помощ“, служители на „Автомагистрали“ АД. По данни от служителите, пристигнали първи на местопроизшествието, в автомобила са пътували петима души. Трима от тях са загинали, а мъж и малко момиченце са транспортирани в МБАЛ-Пазарджик с различни травми и наранявания. Пожарът, предизвикан от катастрофата, е овладян от пожарникарите, тъй като наблизо има няколко бензиностанции“, обясни Стоянов. Той допълни, че работата по изясняване на случая продължава, предстои да се извърши оглед. \r\nВаня НИКОЛОВА", "date": "2019.04.01", "title": "Пазарджик: Трима души са загинали, след като лек автомобил е паднал от мост в района на 89-ти км на автомагистрала „Тракия“ и се е самозапалил"}
{"url": "http://www.focus-news.net/news/2019/04/01/2641373/sport-viktoriya-tomova-se-izkachi-s-dve-pozitsii-v-svetovnata-ranglista.html", "text": "Виктория Томова се изкачи с две позиции в световната ранглиста и през новата седмица заема 150-о място. Сесил Каратанчева е 197-а в света, а Изабелла Шиникова -231-ва. \r\nНаоми Осака запазва първата си позиция в ранглистата. Симона Халеп се изкачи до номер две, следвана от Петра Квитова. \r\nДесетката допълват Каролина Плишкова, Анджелик Кербер, Кики Бертенс, Елина Свитолина, Слоун Стивънс, Ашли Барти и Арина Сабаленка.", "date": "2019.04.01", "title": "Спорт: Виктория Томова се изкачи с две позиции в световната ранглиста"}
{"url": "http://www.focus-news.net/news/2019/04/01/2641377/sliven-predsedatelyat-na-pp-abv-rumen-petkov-shte-poseti-grada.html", "text": "Председателят на ПП АБВ – Румен Петков ще посети Сливен. Това съобщиха от пресцентъра на  ПП АБВ-Сливен . От 12.15 часа в пресклуба на БТА в града ще се се проведе пресконференция на Румен Петков.", "date": "2019.04.01", "title": "Сливен: Председателят на ПП АБВ – Румен Петков ще посети града"}
{"url": "http://www.focus-news.net/news/2019/04/01/2641374/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на  Радио „Фокус” – Пирин  и  Община Кюстендил  -  „Зона Кюстендил”  ще поставим акцент върху започващата от днес традиционна „Седмица на гората”. Мотото на тази седмица е „140 години истории и традиции в грижата за бъдещето на гората”. През цялата седмица са предвидени събития, които ще запознаят хората с грижата за българската гора, както и с екосистемните ползи от нея. За стопанисването на общинските гори в Кюстендил ще говорим с главния лесничей Анелия Алексова. В рубриката „Личностите на Кюстендил” ще ви разкажем за залесителя на лесопарк „Хисарлъка”, обявен за почетен гражданин на Кюстендил – Йордан Митрев. Наш събеседник по темата ще бъде Тони Колев, директор на Държавно горско стопанство „Кюстендил”. В минутите на предаването ще обърнем внимание и на две предстоящи събития. С Галя Симеонова, библиотекар към „Детски отдел” на Регионална библиотека „Емануил Попдимитров”, ще говорим за Международния ден на детската книга и за отбелязването на 65 години от създаването на детския библиотечен отдел в Кюстендил. Ще ви срещнем и с Иван Андонов, председател на читалище „Братство” в града, който ще представи подробности за предстоящия Международен конкурс за класическа китара „Академик Марин Големинов”. Предаването „Зона Кюстендил” се излъчва всеки понеделник, от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2019.04.01", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2019/04/01/2641376/yordan-yordanov-kmet-na-dobrich-deynostite-po-vodoprenosnata-sistema-sa-izpalneni-na-98.html", "text": "Дейностите по водопреносната система в общината са изпълнени на 98%. Това каза за сутрешния блок „Добро утро, България“ на  Радио „Фокус“   кметът на Добрич Йордан Йорданов. По думите му в близките седмици проктът ще бъде завършен и ще започне полагане на асфалтови настилки.  Йорданов каза още, че общината през поседните години работи за цялостно възстановяване на инфраструктурата, приоритет, който не е присъствал при предишни управления. „2018 г. спечелихме няколко проекта. Един от тях е по ОП „Региони в растеж“. Ще имаме възможност да рехабилитираме изцяло повече от 6 улици, като по отделен проект „Трансгранично сътрудничество“ ще бъдат рехабилитирани много възлови за града места, по които не е работено и не е асфалтирано повече от 30 години. Планираме доста различни проекти, които ни водят към едно – да възстановим изцяло инфраструктурата на града, тъй като през последните години, преди нашия мандат, приоритет на общината не беше надземаната инфраструктура и като че ли остана на заден план, което никак не е добре предвид състоянието на един 30-годишен път“, каза той. Йордан Йорданов коментира още, че сред реализираните други проекти е този за видеонаблюдението в Добрич. Очаква се до края на годината да бъдат поставени още 20 камери, като така общият им брой ще стане 50. Проектът се реализира съвместно с местен доставчик на интернет на обща стойност 2, 5 милиона лева, каза още той. \r\nВиктория МЕСРОБОВИЧ-КУВЕНДЖИЕВА", "date": "2019.04.01", "title": "Йордан Йорданов, кмет на Добрич: Дейностите по водопреносната система са изпълнени на 98%"}
{"url": "http://www.focus-news.net/news/2019/04/01/2641378/sliven-vremenno-e-ogranicheno-dvizhenieto-v-aktivnata-lenta-pri-km-262-na-am-trakiya-v-rayona-na-kermen-v-posoka-burgas.html", "text": "Временно е ограничено движението в активната лента при км 262 на АМ „Тракия“ в района на Кермен в посока Бургас поради ремонт на дилатационна фуга. Това съобщиха от пресцентъра на  Агенция \"Пътна инфраструктура\"  (АПИ). Трафикът се пренасочва в скоростната лента. \r\nНеобходимо е шофьорите да се движат с повишено внимание и съобразена скорост, като спазват стриктно поставената сигнализация. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.04.01", "title": "Сливен: Временно е ограничено движението в активната лента при км 262 на АМ „Тракия“ в района на Кермен в посока Бургас"}
{"url": "http://www.focus-news.net/news/2019/04/01/2641352/evrokomisaryat-mariya-gabriel-nikoy-nyama-da-vzeme-na-seriozno-delegatsiya-v-evroparlamenta-sas-17-razlichni-mneniya-neka-v-kampaniyata-definirame-temite-koito-vsichki-shte-otstoyavame.html", "text": "Никой няма да вземе на сериозно делегация в европарламента със 17 души и 17 различни мнения – нека в кампанията дефинираме темите, които всички  ще отстояваме. Това каза еврокомисарят и водач на листата на ГЕРБ и СДС за евроизборите Мария Габриел по „Тази сутрин“ по  бТВ . „Ние ще имаме своите различия, но има теми, които можем всички като защитна стена да кажем тук сме обединени: двойният стандарт. Кой не се интересува от децата ни? Нека да задвижим Дунавската стратегия. Всички говорим за северозападния район“, каза Мария Габриел. Във връзка с кандидатурата на Елена Йончева за водач на листата на левицата, Мария Габриел заяви, че се отнася с респект към всеки свой опонент. „Въпросът, който си задавам – ще дебатираме ли по теми извън правомощията на ЕП и след това пет години ще обясняваме на българите, че тези евродепутати все пак служат за нещо или ще се концентрираме върху бъдещи политики и в тях още сега ще идентифицираме защита интересите на България и как те да се впишат в общоевропейските. Ще бъде късно след пет години“, посочи още еврокомисарят. Тя изрази надежда на тези избори да се види  кой каква визия има за ЕС и какво са успели да покажат европейските политики дотук. „Сега моментът не е кой ще бие кой, а какво правим с бъдещите политики на ЕС. Миграцията, сигурността, земеделието, околната среда, енергетиката са теми, които интересуват българина“, посочи тя и обясни, че предизвикателството е да се покаже на хората, че общоевропейските политики, които звучат далечни, са нещо конкретно.", "date": "2019.04.01", "title": "Еврокомисарят Мария Габриел: Никой няма да вземе на сериозно делегация в европарламента със 17 различни мнения – нека в кампанията дефинираме темите, които всички ще отстояваме"}
{"url": "http://www.focus-news.net/news/2019/04/01/2641375/priklyuchi-protestat-na-vmro-pred-posolstvoto-na-r-turtsiya.html", "text": "Приключи протестът на ВМРО пред посолството на Р Турция, предаде репортер на  Агенция „Фокус“ . Симпатизанти и членове на партията се събраха в 08.30 часа пред сградата на посолството заради изказването на турския външен министър Мевлют Чавушоглу, че Анкара се е намесила в промените в Закона за вероизповеданията у нас. Протестиращите носеха български знамена и табели с надписи „Не на намесата на Турция във вътрешните ни работи!“ и „България е суверенна държава!“ и скандираха „За България свобода или смърт!“. В протеста взе участие и евродепутатът и зам.-председател на ВМРО Ангел Джамбазки, който заяви, че иска по-твърда позиция от страна на България срещу намесата на Турция във вътрешните работи на страната. Събралите се настояват също да бъдат приети отхвърлените текстове на ВМРО в Закона за вероизповеданията, които забраняват финансиране на вероизповеданията от чужди държави.  \r\nТеодора ПАТРОНОВА", "date": "2019.04.01", "title": "Приключи протестът на ВМРО пред посолството на Р Турция"}
{"url": "http://www.focus-news.net/news/2019/04/01/2641380/el-pais-evropa-se-opitva-da-ubedi-tramp-v-neobhodimostta-ot-nato.html", "text": "Тази седмица във Вашингтон ще бъде отпразнувана 70-та годишнина от създаването на НАТО. „Рожденият ден“ дава възможност на военния съюз да предприеме опит да убеди американците и държавния им глава Доналд Тръмп в необходимостта на НАТО – и в това, че организацията допринася не само за сигурността на Европа, но и на САЩ. Кампанията ще бъде ръководена лично от генералния секретар на Алианса Йенс Столтенберг, отбелязват в редакцията на испанския национален ежедневник  El Pais . \r\nСтолтенберг ще се срещне с Тръмп в Белия дом във вторник, където планират съвместна пресконференция. А в сряда генералният секретар на НАТО ще се обърне към членовете на двете камари на Конгреса на САЩ. Посещението ще приключи в четвъртък със среща на върха на министерско равнище за отбелязване на подписването на Договора от Вашингтон от 4 април 1949 г., като основополагащ акт на НАТО , една от наднационалните институции, която оформи западния политически ред след Втората световна война. На срещата ще присъстват външни министри - ранг, който омаловажава събитието в момент, в който отношенията на европейските съюзници със САЩ са в деликатна фаза, подчертава изданието. \r\nНо Столтенберг пристига във Вашингтон, подкрепен от цифри, които разкриват увеличение на разходите за отбрана на европейските съюзници - старото искане на САЩ, което Тръмп превърна в своя мантра.  \r\nДанните за 2018 г. показват, че за четвърта поредна година в европейските държави се наблюдава увеличение на средствата за армиите, достигайки 281 000 млн. долара (около 250 000 млн. евро). По отношение на процента от БВП той се е покачил от 1.42% през 2014 г. до 1.51% през предходната година, като натрупаното увеличение за четири години е над 13%. \r\nПодкрепата за тази линия бе демонстрирана миналата седмица, когато бе взето решение за удължаване на мандата на Столтенберг за срок от още две години, до 30 септември 2022 година. \r\n„През 2014 г. само трима съюзници изразходваха 2% от БВП за отбрана. През 2018 г. седем съюзници са постигнали тази цел от 2%, а Румъния е много близо до нея“, заяви Столтенберг на на конференция в Брюксел, проведена на 18 март. НАТО прогнозира, че допълнителният принос към отбранителните бюджети на европейските съюзници и Канада ще достигне 100 милиарда евро между 2016 г. и края на 2020 година. \r\nЕвропейските партньори на НАТО също искат да убедят САЩ, че защитата на трансатлантическите отношения продължава дава геостратегически смисъл на организацията и от двете страни на океана. Дипломатически източници подчертават, че стабилността на Стария континент гарантира на САЩ сигурността на един от основните й флангове, което позволява на свръхсилата да се обърне към други райони на планетата. Аргументът има много последователи в Конгреса на САЩ, както в Републиканската партия, така и в Демократическата. Но не изглежда не се приема с пълно доверие в Белия дом, откъдето се появяват периодични „течове“, които поставят под въпрос силата на историческия трансатлантически съюз.  \r\nНо основната пречка пред кампанията на Столтенберг за „съблазняване“ на Тръмп се нарича Германия, страна, която въпреки здравите си финанси продължава да забавя изпълнението на целта за 2% разходи за отбрана. Цифрите от страната за 2018 г. са 1,23%, далеч от 1,82% във Франция или 3,39% в САЩ.  \r\n„Германия започна да увеличава разходите си, добави значително средства към бюджетите си за отбрана\", подчерта Столтенберг по време на представянето на годишния доклад за 2018 г. в средата на март в Брюксел. Берлин е уверил Алианса, че в периода, определен за достигане на целта за 2% разходи (между 2014 и 2024 г.), германският бюджет за отбрана ще се увеличи с 80%. Значителна цифра, но тя може да не е достатъчна за Тръмп. А това означава, че лидерът на Белия дом да продължава да поставя въпроса с какво европейците допринасят за НАТО.  . Тереза Герова", "date": "2019.04.01", "title": "El Pais: Европа се опитва да убеди Тръмп в необходимостта от НАТО"}
{"url": "http://www.focus-news.net/news/2019/04/01/2641383/kyustendil-poradi-svlichane-na-zemna-masa-e-vavedena-vremenna-organizatsiya-na-dvizhenieto-v-uchastak-ot-patya-bobov-dol-zhedna.html", "text": "Поради свличане на земна маса е въведена временна организация на движението в участък от пътя Бобов дол – Жедна. Това съобщи за  Радио „Фокус” – Кюстендил  дежурният в Областно пътно управление – Кюстендил. По път III – 623 Бобов дол – Жедна, при километър 15, движението се извършва само в една лента. Мястото и сигнализирано с пътни знаци. Срокът на действие на въведената временна организация на движението е до 30 април. Движението между село Пастра и Рилския манастир се осъществява в едната лента заради аварийно-възстановителни дейности. Временната организация на движение е въведена в участък от 50 метра, сигнализиран с пътни знаци. Срокът е до 30 април 2019 година. Движението по автомагистрала „Струма“, път Е-79 и пътя Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.04.01", "title": "Кюстендил: Поради свличане на земна маса е въведена временна организация на движението в участък от пътя Бобов дол – Жедна"}
{"url": "http://www.focus-news.net/news/2019/04/01/2641384/sliven-s-tezhka-sachetana-travma-e-26-godishniyat-mazh-postradal-pri-katastrofata-na-glaven-pat-i-6-mezhdu-razklona-za-selo-glushnik-i-selo-kaloyanovo.html", "text": "26-годишен мъж е с опасност за живота след катастрофа, станала на 30 март, при която са загинали двама души. Той е настанен в Отделението по реанимация на МБАЛ „Д-р Иван Селимински”-Сливен с тежка съчетана травма, съобщиха от  лечебното заведение . Има счупени ребра, счупване на гръбнака и коремна травма. Пациентът е в тежък травматичен шок и с опасност за живота. При същия инцидент е пострадал 18-годишно момиче. То е получило мозъчно сътресение и рана на едната ръка. Настанено е в неврохирургия, без опасност за живота. \r\nОт 29 до 31 март спешна помощ в болницата са потърсили 147 души. 62 от тях са хоспитализирани. Извършени са 11 операции и 5 раждания.", "date": "2019.04.01", "title": "Сливен: С тежка съчетана травма е 26-годишният мъж,  пострадал при катастрофата на главен път I-6 между разклона за село Глушник и село Калояново"}
{"url": "http://www.focus-news.net/news/2019/04/01/2641379/funktsiite-na-fonda-za-lechenie-na-detsa-i-na-komisiyata-za-lechenie-v-chuzhbina-se-poemat-ot-nzok.html", "text": "От днес, 1 април 2019 г., функциите на Фонда за лечение на деца към Министерството на здравеопазването са поети от Националната здравноосигурителна каса (НЗОК). Това съобщиха от пресцентъра на  НЗОК . \r\nОсигурени са необходимите условия за нормалното протичане на процеса. В сградата на Централното управление на НЗОК, на ул. „Кричим“1, е обособена Приемна за гражданите, в която както родителите на малките пациенти, така и здравноосигурените над 18-годишна възраст ще бъдат консултирани от експерти на институцията. Приемното време за граждани - „Свободно движение на хора” – европейски регламенти и двустранни спогодби за социално осигуряване – е всеки работен ден от 09.00 ч. до 12.00 ч. и от 14.00 ч. до 15.30 ч. \r\nОт днес всички заявления за лечение, финансирано от здравната каса, ще се подават в НЗОК, както и в районните здравноосигурителни каси. Създадени са две специализирани комисии, които ще разглеждат заявленията на гражданите, в това число и преписките, които са прехвърлени от Фонда и нямат все още решение. Здравноосигурените, които са подали заявления към Фонда за лечение на деца, както и към Комисията за лечение в чужбина към МЗ, не трябва да подават нови заявления в НЗОК. \r\nНа сайта на институцията – www.nhif.bg, линк „Услуги за граждани“, подрубрика „Лечение в България и чужбина“, е публикувана информация за документите, които задължително се представят от заявителя при кандидатстване за лечение. Всеки ще може да се запознае с нормативната база, въз основа на която действат двете комисии в НЗОК, както и да проследява движението на заявлението си. \r\nКъм настоящия момент 146 са заявленията, които не са разгледани от закрития вече Фонд за лечение на деца и 24 – от Комисията за лечение в чужбина и които трябва да бъдат финализирани от НЗОК. \r\nУтре, 2. април, първият малък пациент заминава за лечение в Австрия по правилата на НЗОК.  \r\nОсвен на портала на НЗОК, гражданите могат да получат повече информация за лечение в България и в чужбина на тел. 02 9659 193. \r\nБанкова сметка на Национална здравноосигурителна каса за набиране на средства от: \r\n- дарения в полза на дейности, свързани с лечението на деца, финансирани от бюджета на Министерството на здравеопазването; \r\n- приходи и глоби, наложени по Закона за закрила на детето в полза на дейности, свързани с лечението на деца, финансирани от бюджета на Министерство на здравеопазването. \r\nПолучател:     Национална Здравноосигурителна Каса \r\nБанка:            БЪЛГАРСКА НАРОДНА БАНКА \r\nBIC код:          BNBGBGSD \r\nКод на БАЕ:     BNBG9661 \r\nСметка:           BG46 BNBG 9661 3100 1100 01.", "date": "2019.04.01", "title": "Функциите на Фондa за лечение на деца и на комисията за лечение в чужбина се поемат от НЗОК"}
{"url": "http://www.focus-news.net/news/2019/04/01/2641370/angel-dzhambazki-vmro-zadalzhitelno-tryabva-da-poiskame-po-tvardo-izvinenie-ot-vanshniya-ministar-chavoshoglu-i-ot-prezidenta-erdogan.html", "text": "Задължително трябва да поискаме по-твърдо извинение от външния министър Чавошоглу и от президента Ердоган. Това каза пред журналисти евродепутатът и зам.-председател на ВМРО Ангел Джамбазки на протеста, организиран от партията заради изказването на външния министър на Турция Мевлют Чавошоглу за Закона за вероизповеданията, предаде репортер на  Агенция „Фокус“ . „Някой каза, че това е изтървана реплика. Това е първият дипломат на Турция. Турция е една от държавите, които имат най-високо развита дипломация. Там никой не казва нищо случайно“, допълни той. Джамбазки каза още, че тези думи не са случайни, те са преднамерени, те са сигнал, те са послание. „Те са продължение на турската политика за нашествие в България по много линии. На първо място през превземането на българското главно мюфтийство от турския дианет с незаконния мюфтия Мустафа Алиш Хаджи. На второ място през създаването на турската партия ДОСТ, която и в момента прави провокации към българското национално единство, опитва се да разделя българската нация. Опитва се да измисли национални малцинства. В България малцинства няма“, обясни още евродепутатът. „В България има общности, има групи - етнически, религиозни. Българското общество, българската нация сме решили през нашата конституция, че България е единна, унитарна държава, на територията на която не се позволява нито малцинства, нито автономни формирования. Това, което се опитва да направи Турция през Местан, е да раздели обществото, след което да поиска автономия и сепаратизъм. Това е Кипърският модел. Гледайте Кипър, помнете България. В момента провокацията на външния министър цели точно това – да нагнетява напрежение преди избори, да прелива гласове към ДОСТ и ДПС. Те ясно си го казаха, Турция изпрати един автобус агитатори във всички европейски държави да агитират за европейските избори. Какво по-голямо признание, че се намесваш във вътрешните работи на суверенни държави от това да не си държава-член на ЕС, а да участваш на изборите“, каза още Ангел Джамбазки. По думите му страната ни трябва да поиска твърдо извинение и ако не се получи, народните представители трябва да поискат понижаване на дипломатическите отношения. \"Това е дипломатическа стъпка, отзоваването на посланик Надежда Нейнски, връщането на този посланик там. Ясно трябва да се каже, че няма да търпим продължаващата турска агресия в българската политика и духовните дела на българите мюсюлмани. Пак ще кажа, че те са наши братя българи. Българите мюсюлмани са били поданици на Княжество България преди да има турска нация. Така че твърдението, че те са част от някаква друга нация, че те са някакво малцинство, са исторически неверни. Княжество България е установено като трибутарно 1878-1879 г. Тогава няма още Р Турция. Р Турция е създадена след 21-ва година. Няма турско гражданство. Не трябва да продължаваме да ги търпим да си разиграват коня на българска територия\", коментира Джамбазки.", "date": "2019.04.01", "title": "Ангел Джамбазки, ВМРО: Задължително трябва да поискаме по-твърдо извинение от външния министър Чавошоглу и от президента Ердоган"}
{"url": "http://www.focus-news.net/news/2019/04/01/2641385/gabrovo-propadnal-uchastak-zatrudnyava-dvizhenieto-v-uchastak-ot-patya-mezhdu-oblastniya-grad-i-vrah-shipka.html", "text": "Пропаднал участък затруднява движението в участък от пътя между Габрово и връх Шипка при км 164+150. На мястото е поставена необходимата сигнализация, а укрепването ще продължи до края на май, съобщиха за  Радио „Фокус“ – Велико Търново  от Областно пътно управление – Габрово. Времето в региона е предимно ясно и слънчево. Настилките са сухи, но в  по-усойните места има и мокри участъци. Нови въведени ограничения няма. За изминалото денонощие не са регистрирани и тежки инциденти. Пропаднал участък затруднява движението между селата Селище и Стоките. Нека шофьорите карат внимателно в отсечката при  км 11+675. Мястото е обезопасено и сигнализирано, а укрепването ще продължи до 31 май.  Ремонтни дейности се извършват по пътя между Севлиево и село Драгановци. Нека водачите се движат с повишено внимание и съобразена скорост в отсечката от км 0+000 до км 14+600. Срокът за приключване на преасфалтирането в региона е 22 юни 2019 година. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до края на месеца. Обходният маршрут е по път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в село Малки Вършец. Отворен за движение е прохода Шипка, но остава в сила забраната за товарни автомобили над 12 тона. Там настилката е предимно суха и нормално проходима. \r\nЛуиза ТРАНЧЕВА", "date": "2019.04.01", "title": "Габрово: Пропаднал участък затруднява движението в участък от пътя между областния град и връх Шипка"}
{"url": "http://www.focus-news.net/news/2019/04/01/2641387/sofiya-vremenno-e-spryano-dvizhenieto-v-rayona-na-16-km-na-avtomagistrala-trakiya-v-posoka-plovdiv.html", "text": "Временно е спряно движението в района на 16 км на автомагистрала „Тракия“ в посока Пловдив. Това съобщиха от пресцентъра на  ОДМВР - София . Поради аварирал товарен автомобил (блокирал волан)  в посочения участък временно е ограничено преминаването на моторни превозни средства. Насочен е специализиран автомобил за бързото му изтегляне от пътното платно. На място има екип на „Пътна полиция“ при ОДМВР- София.", "date": "2019.04.01", "title": "София: Временно е спряно движението в района на 16 км на автомагистрала „Тракия“ в посока Пловдив"}
{"url": "http://www.focus-news.net/news/2019/04/01/2641386/blagoevgrad-yugozapadnoto-darzhavno-predpriyatie-e-domakin-na-natsionalnoto-otkrivane-na-sedmitsata-na-gorata-2019-g.html", "text": "ЮЮгозападното държавно предприятие е бъде домакин на националното откриване на „Седмицата на гората“, която тази година се отбелязва за 95-ти път в дните до 7 април. Това съобщи за  Радио „Фокус“ – Пирин  Снежана Паскалева, експерт „Връзки с обществеността“ към предприятието. Мотото е „140 години история и традиции в грижата за бъдещето на гората!”. Официално началото на седмицата ще бъде дадено от 11.00 часа в Драматичен театър „Никола Й. Вапцаров” –  Благоевград.  \r\nВ събитието ще участват официални лица, лесовъди и служители от горската система на страната, гости и представители на ведомства и институции. Традиционно ще бъдат връчени наградите „Лесовъд на годината“ и „Служител по контрола и опазването на горските територии“ за 2018 година. Символичното залесяване ще се извърши в естествена горска среда край с. Горно Хърсово, района на „ДГС Благоевград”. Събитията по повод „Седмицата на гората“ ще продължат до 7 април като в различни райони, попадащи в обхвата на ЮЗДП се организират разнообразни инициативи.", "date": "2019.04.01", "title": "Благоевград: Югозападното държавно предприятие е домакин на националното откриване на „Седмицата на гората 2019 г.“"}
{"url": "http://www.focus-news.net/news/2019/04/01/2641388/veliko-tarnovo-s-14-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 14 см се е понижило нивото на река Дунав при Свищов за изминалото денонощие. Това съобщиха от  Хидрометеорологична станция - Свищов . Водният стоеж на реката е 328 см, а температурата на водата - 10.8 градуса.  \r\nПредимно слънчево ще е и днес времето над българския участък на Дунав. Временни увеличения на облачността ще има над централните и източни части на реката. Валежи са малко вероятни. Ще духа до умерен вятър от североизток. Максималните температури ще са между 18° и 21°.", "date": "2019.04.01", "title": "Велико Търново: С 14 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2019/04/01/2641363/evrokomisaryat-mariya-gabriel-ekipat-na-gerb-za-evroparlamenta-znae-kak-da-nastroi-mashinata-taka-che-tya-da-bade-v-polza-na-balgariya.html", "text": "Екипът на ГЕРБ за европарламента знае как да настрои машината, така че тя да бъде в полза на България. Това каза еврокомисарят и водач на листата на ГЕРБ и СДС за евроизборите Мария Габриел по „Тази сутрин“ по  бТВ.  Тя отправи призив към хората да ги подкрепят, вглеждайки се към всеки човек от листата. „Не е важно колко високо говориш, а какви умения имаш във важния момент да се намесиш“, коментира още Габриел. По думите ѝ екипът, който ГЕРБ иска да изпрати в ЕП, е най-добрият. „Във всеки един от кандидатите, в действията и в идеите хората трябва да виждат отражение на ценностите, които ЕНП защитава. Това означава върховенство на закона, солидарност, толерантност“, допълни Габриел. „Важна ми е връзката с България, с гражданите и реалността - понякога е добре да чуеш, че директивите и регламентите не са тези, които интересуват хората“, каза още тя. Като еврокомисар Габриел посочи, че е изпълнила със съдържание цифрова икономика и лидерство на ЕС. Във връзка със скандала с апартаментите, еврокомисарят посочи, че Цветан Цветанов е понесъл отговорността си. „Нека не позволяваме темите, които ще ни отклоняват от европейския дебат, да бъдат водещи“, призова еврокомисарят. Тя заяви, че би искала всичко валидно за ГЕРБ като изисквания, критерии, необходимости да се спазва и в останалите политически сили.", "date": "2019.04.01", "title": "Еврокомисарят Мария Габриел: Екипът на ГЕРБ за европарламента знае как да настрои машината, така че тя да бъде в полза на България"}
{"url": "http://www.focus-news.net/news/2019/04/01/2641390/vidin-s-normalna-intenzivnost-e-trafikat-po-glaven-pat-e-79-v-oblastta.html", "text": "С нормална интензивност е трафикът по главен път Е-79 във Видинска област, съобщиха за  Радио „Фокус“ – Видин  от Областното пътно управление. В посока за граничен пункт „Дунав мост 2“ се движат предимно тежкотоварни автомобили. Най-натоварен е участъкът между Дунавци и Видин. Към другите два гранични пункта в областта – „Връшка чука“ и „Брегово“, трафикът е с нормална интензивност. Пътните настилки са сухи и видимостта е отлична.  \r\nВ областния град повече автомобили се движат на входно изходните артерии, в централната част и по булевард „Панония“. \r\nАнна ЛОЗАНОВА", "date": "2019.04.01", "title": "Видин: С нормална интензивност е трафикът по главен път Е-79 в областта"}
{"url": "http://www.focus-news.net/news/2019/04/01/2641391/blagoevgrad-novi-17-spirki-shte-obsluzhvat-liniite-na-gradskiya-transport.html", "text": "Нови 17 спирки ще обслужват от днес линиите на градския транспорт в Благоевград. Те са определени от кмета д-р Атанас Камбитов, след направени предложения от жители в кампанията „Ти предложи! Кмете, направи!“. Това съобщиха от пресцентъра на  Община Благоевград . Целта е да бъде осигурен максимално лесен достъп до обществени места. Всички автобусни линии ще имат пресечна точка при III ОУ, което ще осигури възможност на гражданите да се прехвърлят от една към друга линия безпроблемно. \r\nВече са подменени и старите автобуси с нови. Те отговарят изцяло на европейските екологични стандарти Евро 5. Разполагат с електронни информационни табла, като на по късен етап ще бъде внедрена и гласова информационна система.  \r\nЖителите и гости на Благоевград вече ще стигат с автобус и до парк „Бачиново“. По този маршрут ще бъдат разкрити спирки при Горско стопанство – Благоевград, парк „Бачиново“, както и на разклона за с. Хърсово.  \r\nПо Линия № 1, от с. Рилци – Базата – с. Айдарово, се променя маршрута в частта от входа на града, по ул. „Ив. Михайлов”, кръгово движение под поликлиниката, кръгово движение при III ОУ, като автобусите ще се връщат по бул. „Св. Кирил и Методий” до старото трасе по бул. „Св. Димитър Солунски”. В тази връзка ще бъдат разкрити нови спирки при Благоевградска професионална гимназия, Спортен интернат (при УК № 8), РТЦ, III ОУ, ул. „Илинден”, в близост до цветарските магазини.  \r\nПо линия № 2 се запазва изцяло стария маршрут на движение, като се премахва началното тръгване от с. Еленово. Линията има пресечни точки с всички останали. \r\nПо линия № 5 се променя маршрута в частта след кръговото движение на бул. „Джеймс Баучер” по ул. „Иван Михайлов”, по ул. „Марица” кв. „Грамада“ в посока Промишлена зона – СБАЛО – „Петрол“ . След изхода от кв. „Грамада“, маршрута продължава по бул. „Св. Д. Солунски”- ул. „Славянска” - поликлиниката и през кръговото движение под поликлиниката и се връща на стария маршрут. По тази линия ще бъдат разкрити нови автобусни спирки при Търговията, бившата цигарена фабрика, ЗИУ-Петрол -Грамада 1 (пресечка на ул. „Кл. Охридски“ с ул. „Евтим Драганов“)- Грамада 2 („Топливо“ ) – „Мототехника“ – ЮЗУ - I Студентско общежитие до поликлиниката.  \r\nПо линия № 7 ще бъдат разкрити седем нови курса от с. „Еленово“. Разкритите нови спирки са: с. Еленово - с. Еленово1 - кв.“Еленово“ 1 – кв. „Еленово“ 2 - кв. „Еленово“ 3.  \r\nНови седем курса от кв. „Орлова чука“ ще бъдат разкрити и по линия 10. По този начин се дава възможност на жителите от кв. Еленово за бърз и лесен достъп до кв. Струмско и обратно на жителите на кв. Струмско до кв. Еленово. \r\nОт 1 април ще бъдат въведени и нови електронни карти за градския транспорт. Те ще бъдат издавани на Автогара – Благоевград.", "date": "2019.04.01", "title": "Благоевград: Нови 17 спирки ще обслужват линиите на градския транспорт"}
{"url": "http://www.focus-news.net/news/2019/04/01/2641393/plovdiv-nagradiha-yuliya-lazarova-registrirala-domashniya-si-lyubimets-ot-kampaniyata-registriray-kuche-i-specheli-nagrada-2019.html", "text": "Регистрацията на домашния любимец на Юлия Лазарова в администрацията на район „Северен“ в Пловдив й донесе награди. Това съобщиха от  районната администрация . Номерът в системата № 8450, под който бе регистрирано кучето Шери, порода френски булдог, се оказа печеливш от кампанията „Регистрирай куче и спечели награда 2019“, организирана от Община Пловдив. \r\nПредметните награди бяха връчени на собственичката Юлия Лазарова лично от кмета на район „Северен” инж.Ральо Ралев. Инициативата, наречена „Регистрирай куче и спечели награда” се провежда за пета поредна година. Насочена е към собствениците на домашни кучета, които стриктно спазват законовите разпоредби и надлежно декларират притежаването на домашното си куче. Целта на кампанията е да стимулира активността на собствениците на кучета в това им задължение. При тази кампания собствениците на домашни кучета и котки, могат да заявят кастрация на своя домашен любимец с преференция срещу „талон за отстъпка“. За женските кучета и котки отстъпката е 35 лева, а за мъжките – 25 лева. Желаещите да се възползват от условията по кампанията, могат да получат „талон за отстъпка” от Община Пловдив, Дирекция „Екология и управление на отпадъците”, или в съответната районна администрация по местоживеене.", "date": "2019.04.01", "title": "Пловдив: Наградиха Юлия Лазарова, регистрирала домашния си любимец от кампанията „Регистрирай куче и спечели награда 2019“"}
{"url": "http://www.focus-news.net/news/2019/04/01/2641392/pazardzhik-dvizhenieto-po-patya-ot-selo-dyulevo-do-razklona-za-strelcha-se-izvarshva-v-edna-lenta-v-rayona-na-35-km.html", "text": "Натоварен е трафикът по главните пътища в област Пазарджик съобщи за  Радио „Фокус“ – Пазарджик  дежурният в Областното пътно управление. Пътните настилки са сухи. Движението по пътя от село Дюлево до разклона за Стрелча се извършва в една лента в района на 35 км, поради  пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nВаня НИКОЛОВА", "date": "2019.04.01", "title": "Пазарджик: Движението по пътя от село Дюлево до разклона за Стрелча се извършва в една лента в района на 35 км"}
{"url": "http://www.focus-news.net/news/2019/04/01/2641395/pregled-na-osnovnite-temi-v-burgaskiya-pechat.html", "text": "„КАТ дебне за висока скорост“, е водещото заглавие на днешния брой на вестник  „Черноморски фар“ . „За 20108-а в областта: 33-ма загинали в 412 пътни инцидента“, е подзаглавието на материала. От днес „Пътна полиция“ дава началото на поредната акция „Скорост“, която ще се проведе в цялата страна. Тя ще продължи през цялата седмица. Специализирана операция се осъществява по линията на TISPOL едновременно във всички държави-членки на европейската мрежа на службите на „Пътна полиция“, посочват от МВР, уточнява материалът. \r\n„Новите касови апарати стават задължителни“ е друго заглавие от страниците на вестника. От днес, 1 април, всички компании, които не използват софтуер по продажбите и са регистрирани по ДДС, вече трябва да използват нови касови апарати, съгласно изискванията на наредба Н18 на Министерството на финансите. За тези, които нямат регистрация по ДДС, условието е да въведат нови фискални устройства до края на юни, пояснява статията. \r\n„Увеличават се престъпленията с наркотици“, е още едно заглавие от страниците на ежедневника. „По-малко наказателни дела през 2018-а  Окръжен съд – Бургас“, е подзаглавието на материала. Близо 5 хиляди дела е разгледал Окръжен съд – Бургас през 2018-а година. 29 хиляди дела са разгледали районните съдилища от региона. 4605 дела са разгледали магистратите в Окръжен съд – Бургас през 2018-а година, пише още вестникът. \r\n„Избраха РИК – Бургас за евровота“, е заглавие от страниците на днешния брой на „Черноморски фар“. В петъчния следобед бе избран съставът  на РИК – Бургас за евроизборите. Те ще се проведат на 26 май тази година. В сградата на Областна управа стана ясно, че членовете ще са 19, уточнява материалът.", "date": "2019.04.01", "title": "Преглед на основните теми в бургаския печат"}
{"url": "http://www.focus-news.net/news/2019/04/01/2641397/pregled-na-osnovnite-temi-vav-velikotarnovskiya-pechat.html", "text": "„Станислав Стоянов заменя Цветанов в парламента“, е водещото заглавие в областния всекидневник  „Янтра Днес” .  Бизнесменът Станислав Стоянов  заменя подалия оставка Цветан Цветанов като народен представител на ГЕРБ. Рокадата стана факт след решение на ЦИК от 30 март, което предстои да бъде обнародвано в Държавен вестник.  \r\n„Над 22 млн. лева са инвестициите в инфраструктурата във В. Търново“, пише още вестникът. Над 22 млн. лв. са инвестициите в инфраструктурата, градската среда и благоустройството на Велико Търново през 2018 г. Така обобщи свършеното през изминалата година кметът Даниел Панов по време на заседанието на местния парламент в края на миналата седмица. Общинските съветници подкрепиха с над 90% отчета на градоначалника.  \r\n„Образувано е досъдебно производство за незаконната сеч в Арбанаси“, е новина от криминалната хроника. На страница пета е поместен материал за отбелязването на 75-годишнината от Балканската битка, което организираха социалистите от региона. Осма страница ни разказва за постижения на ученици от Велико Търново и региона. „Виолетовите“ зарадваха с класика рожденика Красимир Балъков – 3:0“, е новина от спортните страници.  \r\n„Мегаделото „Недосегаемите“ отново спряно заради преживян инсулт на Младен Милков“  е заглавие от другия областен ежедневник -  „Борба“ . „Помните ли как през февруари 2010 година натръшкаха деветима данъчни във В. Търново заедно с бизнесмена Младен Милков и жена му Анелия? Тогава Цветан Цветанов като вътрешен министър кръсти акцията „Недосегаемите“, защото обичаше да дава цветни имена на шумните акции в страната. Помните ли как също през февруари 2016 г. бяха арестувани също публично други шестима данъчни във Велико Търново?“, четем в материала. \r\n„Проф. Николай Проданов спечели втория рунд срещу ректора, съдът го възстанови на работа във ВТУ“, е друга новина от първа страница. Съдът върна на работа във ВТУ „Св. Св. Кирил и Методий“ зам.-министъра на правосъдието проф. Николай Проданов. С решението на Великотърновски районен съд от 27 март се отменя заповедта за дисциплинарно уволнение и професорът е възстановен на предишната си длъжност в Юридически факултет.  \r\n„Сдружение изготви в Арбанаси списък с 65 продукта – еталон за чиста храна“, пише още „Борба“. „Задруга за чиста храна“ състави списък с 65 продукта, предложени за еталони на чисти храни. Това се случи на последната сре4ща на членовете на сдружението, която се проведе този уикенд в Арбанаси.  \r\n„ГЕРБ и БСП не се споразумяха за председателското място в Районната избирателна комисия, спора ще решава ЦИК“ е друга новина от днес. В областния ежедневник ще намерите и статия за предстоящото отваряне на нови клиники във Велико Търново, за което държавата „удря рамо“.", "date": "2019.04.01", "title": "Преглед на основните теми във великотърновския печат"}
{"url": "http://www.focus-news.net/news/2019/04/01/2641396/sdvr-shte-predstavi-otchet-analiz-za-deynostta-si-prez-2018-g-na-2-april.html", "text": "На 2 април ще се състои отчет-анализът за дейността през 2018 г. на Столична дирекция на вътрешните работи. Това съобщиха от пресцентъра на МВР. След работното съвещание, около 12.15 часа, са предвидени кратки изявления за медиите.", "date": "2019.04.01", "title": "СДВР ще представи отчет-анализ за дейността си през 2018 г. на 2 април"}
{"url": "http://www.focus-news.net/news/2019/04/01/2641398/prof-plamen-pavlov-nameren-e-oloven-pechat-koyto-svidetelstva-za-rodstvenata-vrazka-na-tsar-samuil-s-roda-na-han-krum.html", "text": "Намерен е оловен печат, който свидетелства за родствената връзка на цар Самуил с рода на хан Крум. Това каза пред  Радио „Фокус“  историкът проф. Пламен Павлов по повод неочакваната находка. Според информация във „Фейсбук“ при строителните работи за метрото в София е намерен оловен печат със силно повреден надпис, на който все пак могат да се разчетат букви. Проф. Павлов обясни, че оловният печат е типичен за културата на българското царство от 9-10-ти век след Покръстването и уточни, че той е бил белег на кореспонденция между висшите служители на държавата, между двореца и неговите подчинени служби, както и във външната политика. От надписа може да се разчете името „Никола, внук на Михаил, цар буйлером“, което за историка съвсем не е неочаквано. „Комит Никола, бащата на цар Самуил и неговите братя, родоначалникът на така наречените комитопули, е бил управител на София и на един общинен регион, в който е влизала много голяма част от днешна Македония. Ако се чете унук – както имаме такъв паралел на Битолския надпис на цар Иван-Владислав – това е типичен маниер на аристокрацията и в България и във Византия да се сочат родствени връзки. Комит Никола е бил потомък на стар прабългарски род, защото исторически факт е, че комитите от Първото българско царство са били близки родственици на владетелския дом, има такива примери от днешни Трансилвания и Сърбия. Така че много вероятно е да става дума за комит Никола, който е внук на светия царя-покръстител Борис Михаил. Внук е и на неговия син Гаврил“, обясни проф. Пламен Павлов. \r\nСпоред него в случая това е поредното доказателство за много силната връзка на цар Самуил, на неговата фамилия със стария царски род от Плиска и Велики Преслав и по майчина линия на рода на Крум.", "date": "2019.04.01", "title": "Проф. Пламен Павлов: Намерен е оловен печат, който свидетелства за родствената връзка на цар Самуил с рода на хан Крум"}
{"url": "http://www.focus-news.net/news/2019/04/01/2641399/ruse-kola-se-e-preobarnala-po-tavan-v-grada-edin-chovek-e-postradal.html", "text": "Кола се е преобърнала по таван в Русе, един човек е пострадал. Това съобщиха за  Агенция „Фокус“  от пресцентъра на  ОДМВР – Русе . Инцидентът е регистриран около 06.00 часа тази сутрин. Един човек е откаран в болница.  \r\nИрина ИВАНОВА", "date": "2019.04.01", "title": "Русе: Кола се е преобърнала по таван в града, един човек е пострадал"}
{"url": "http://www.focus-news.net/news/2019/04/01/2641402/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Предстоящите избори за ЕП, Брекзит, годишнината от подписването на основополагащия за НАТО Вашингтонски договор и поемането на ротационното председателство на Съвета за сигурност на ООН от Германия са част от основните теми, върху които акцентират водещите европейски печатни издания. \r\n***  За първи път от седем години насам Германия поема ротационното председателство на Съвета за сигурност на ООН, съобщава националният ежедневник  Die Frankfurter Allgemeine Zeitung , като уточнява, че е за едномесечен срок. \r\nМинистърът на външните работи на ФРГ Хайко Маас ще отпътува за Вашингтон, за да поеме председателството от френския си колега Жан-Ив Ле Дриан.  \r\nГермания ще председателства заседанията на Съвета за сигурност до края на април и може да наложи собствен дневен ред на сесиите, който да не е свързан с актуалните кризи. Федералното правителство иска да подчертае темите за сексуалното насилие срещу жени в конфликтите, разоръжаването и контрола над въоръженията. \r\n***  Брюксел предприема мерки срещу намеса на „тролове“ или хакери в изборите за Европейски парламент през май тази година, пише австрийският национален ежедневник  Die Presse . \r\nМалко преди общите избори , страхът, че Общността ще бъде следващата цел на хакерите – вероятно руски – излизат на преден план. В определени кръгове разбирането на начините, по които интернет може да повлияе на изборите, се развива бавно. За да защити изборите, ЕС планира многобройни мерки за защита на данните, прозрачност, киберсигурност, сътрудничество, санкции за кибератаки и неоторизирано гласуване. Остава обаче въпросът дали и как държавите-членки ще ги приложат. Съмненията са налице, а причината – липса на сътрудничество на ниво ЕС, подчертават от редакцията.  \r\nЕС-28 не може да се хармонизира избирателната процедура, нито да отстъпи националните правомощия на Брюксел. Не само процентните бариери за влизане в парламента, но и минималната възраст за гласоподавателите и депутатите, които отговарят на условията, са различни в отделните членки. Има и друго обстоятелство – онлайн може да се гласува само в Естония. Но не само тя ще бъде уязвима на хакерски атаки, а и всички страни, в които преброяването на бюлетините се извършва с помощта на компютърна технология. \r\n***  Тази седмица във Вашингтон ще бъде отпразнувана 70-та годишнина от създаването на НАТО. „Рожденият ден“ дава възможност на военния съюз да предприеме опит да убеди американците и държавния им глава Доналд Тръмп в необходимостта на НАТО – и в това, че организацията допринася не само за сигурността на Европа, но и на САЩ. Кампанията ще бъде ръководена лично от генералния секретар на Алианса Йенс Столтенберг, отбелязват в редакцията на испанския национален ежедневник  El Pais . \r\nСтолтенберг ще се срещне с Тръмп в Белия дом във вторник, където планират съвместна пресконференция. А в сряда генералният секретар на НАТО ще се обърне към членовете на двете камари на Конгреса на САЩ. Посещението ще приключи в четвъртък със среща на върха на министерско равнище за отбелязване на подписването на Договора от Вашингтон от 4 април 1949 г., като основополагащ акт на НАТО , една от наднационалните институции, която оформи западния политически ред след Втората световна война. На срещата ще присъстват външни министри - ранг, който омаловажава събитието в момент, в който отношенията на европейските съюзници със САЩ са в деликатна фаза, подчертава изданието. \r\nНо Столтенберг пристига във Вашингтон, подкрепен от цифри, които разкриват увеличение на разходите за отбрана на европейските съюзници - старото искане на САЩ, което Тръмп превърна в своя мантра.  \r\nДанните за 2018 г. показват, че за четвърта поредна година в европейските държави се наблюдава увеличение на средствата за армиите, достигайки 281 000 млн. долара (около 250 000 млн. евро). По отношение на процента от БВП той се е покачил от 1.42% през 2014 г. до 1.51% през предходната година, като натрупаното увеличение за четири години е над 13%. \r\nПодкрепата за тази линия бе демонстрирана миналата седмица, когато бе взето решение за удължаване на мандата на Столтенберг за срок от още две години, до 30 септември 2022 година. \r\n„През 2014 г. само трима съюзници изразходваха 2% от БВП за отбрана. През 2018 г. седем съюзници са постигнали тази цел от 2%, а Румъния е много близо до нея“, заяви Столтенберг на на конференция в Брюксел, проведена на 18 март. НАТО прогнозира, че допълнителният принос към отбранителните бюджети на европейските съюзници и Канада ще достигне 100 милиарда евро между 2016 г. и края на 2020 година. \r\nЕвропейските партньори на НАТО също искат да убедят САЩ, че защитата на трансатлантическите отношения продължава дава геостратегически смисъл на организацията и от двете страни на океана. Дипломатически източници подчертават, че стабилността на Стария континент гарантира на САЩ сигурността на един от основните й флангове, което позволява на свръхсилата да се обърне към други райони на планетата. Аргументът има много последователи в Конгреса на САЩ, както в Републиканската партия, така и в Демократическата. Но не изглежда не се приема с пълно доверие в Белия дом, откъдето се появяват периодични „течове“, които поставят под въпрос силата на историческия трансатлантически съюз.  \r\nНо основната пречка пред кампанията на Столтенберг за „съблазняване“ на Тръмп се нарича Германия, страна, която въпреки здравите си финанси продължава да забавя изпълнението на целта за 2% разходи за отбрана. Цифрите от страната за 2018 г. са 1,23%, далеч от 1,82% във Франция или 3,39% в САЩ.  \r\n„Германия започна да увеличава разходите си, добави значително средства към бюджетите си за отбрана\", подчерта Столтенберг по време на представянето на годишния доклад за 2018 г. в средата на март в Брюксел. Берлин е уверил Алианса, че в периода, определен за достигане на целта за 2% разходи (между 2014 и 2024 г.), германският бюджет за отбрана ще се увеличи с 80%. Значителна цифра, но тя може да не е достатъчна за Тръмп. А това означава, че лидерът на Белия дом да продължава да поставя въпроса с какво европейците допринасят за НАТО. \r\n***  ЕС изчерпва търпението си към Великобритания заради Брекзит, предупреди председателят на Европейската комисия Жан-Клод Юнкер, пише британският вестник  Independent . \r\nВ интервю за италианската държавна телевизия, Юнкер заяви, че би искал депутатите от Обединеното кралство да успеят да постигнат съгласие в следващите дни. \r\n„Имаме много търпение към нашите британски приятели, но то идва към своя край”, каза той пред RAI. \r\nПредседателят на комисията добави: „Досега знаем на какво британският парламент казва „не“, но не знаем на какво може да каже „да“. \r\nЗапитан дали може да е възможен втори референдум, Юнкер заяви, че това е въпрос изключително за британския народ. \r\nНяколко министри от призоваха Тереза Мей да се вслуша във волята на депутатите, ако успеят да се обединят около митническия съюз по време на втори кръг „показателни гласове“. \r\nМинистърът на отбраната Тобиас Елууд също сигнализира, че ще подкрепи някакъв план за митнически съюз при гласуванията. \r\nВъпреки, че има спекулации, че може да бъдат организирани общи избори, за да се стигне до пробив в безизходицата в парламента, повечето консерватори се противопоставят. \r\nАлистър Бърт, който подаде оставка като министър на външните работи, след като гласува срещу споразумението на Тереза Мей, заяви, че не смята, че нови избори ще бъдат полезни. \r\n***", "date": "2019.04.01", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2019/04/01/2641401/der-standard-es-se-podgotvya-sreshtu-hakeri-predi-izborite-prez-may.html", "text": "Брюксел предприема мерки срещу намеса на „тролове“ или хакери в изборите за Европейски парламент през май тази година, пише австрийският национален ежедневник  Die Presse . \r\nМалко преди общите избори , страхът, че Общността ще бъде следващата цел на хакерите – вероятно руски – излизат на преден план. В определени кръгове разбирането на начините, по които интернет може да повлияе на изборите, се развива бавно. За да защити изборите, ЕС планира многобройни мерки за защита на данните, прозрачност, киберсигурност, сътрудничество, санкции за кибератаки и неоторизирано гласуване. Остава обаче въпросът дали и как държавите-членки ще ги приложат. Съмненията са налице, а причината – липса на сътрудничество на ниво ЕС, подчертават от редакцията.  \r\nЕС-28 не може да се хармонизира избирателната процедура, нито да отстъпи националните правомощия на Брюксел. Не само процентните бариери за влизане в парламента, но и минималната възраст за гласоподавателите и депутатите, които отговарят на условията, са различни в отделните членки. Има и друго обстоятелство – онлайн може да се гласува само в Естония. Но не само тя ще бъде уязвима на хакерски атаки, а и всички страни, в които преброяването на бюлетините се извършва с помощта на компютърна технология.  Тереза Герова", "date": "2019.04.01", "title": "Der Standard: ЕС се подготвя срещу хакери преди изборите през май"}
{"url": "http://www.focus-news.net/news/2019/04/01/2641389/amerikanskiyat-poslanik-v-kosovo-predupredi-tarpenieto-v-sasht-mozhe-da-se-izcherpa.html", "text": "Посланикът на САЩ в Прищина Филип Коснет предупреди, че във Вашингтон са поели ангажимент да подкрепят диалога между Косово и Сърбия, но не гарантира, че решителността на Белия дом ще продължи и в бъдеще, ако двете страни не продължат напред в кратък период от време, предава  RTK . \r\n„Нашето търпение винаги има предел. Едно от нещата, които казахме на двете правителства в Прищина и Белград, е, че САЩ се ангажират с подкрепа за процеса (за нормализация на двустранните им отношения). Президентът Тръмп, както е известно, писа на президента (Хашим) Тачи и президента (на Сърбия Александър) Вучич, за да подчертае, че американското правителство е напълно отдадено на процеса\", припомни Коснет. Но след това той добави, че не може да гарантира, че Вашингтон ще остане ангажиран с процеса и в бъдеще. \r\n„Това, което казахме, е, че считаме, че 2019 г. е годината, в която Косово и Сърбия трябва да постигнат всеобхватно споразумение. И за да се постигне договор през 2019 г., всички трябва да се върнат към масата на преговорите и да постигнат развитие възможно най-скоро. Не искам да свързвате процеса с някакви фиксирани дати“, подчерта американският дипломат.  \r\nКоснет оцени, че дискусиите за обединение на Митровица не може да бъдат продуктивни в този момент и призова двете правителства да не предприемат действия, които допълнително усложняват ситуацията. Тереза Герова", "date": "2019.04.01", "title": "Американският посланик в Косово предупреди: Търпението в САЩ може да се изчерпа"}
{"url": "http://www.focus-news.net/news/2019/04/01/2641403/mvr-trima-dushi-sa-zaginalia-13-sa-raneni-pri-katastrofi-v-stranata-prez-izminaloto-denonoshtie.html", "text": "Трима души са загинали, а 13 са ранени при 10 катастрофи в страната през изминалото денонощие. Това съобщиха от пресцентъра на  МВР . В столицата са станали 3 тежки и 13 леки пътни произшествия, при които са ранени четирима души. \r\nОт началото на годината са станали 1295 инцидента на пътя, при които са загинали 111 души, а 1629 са пострадали. \r\nДанните за 2019 г. са динамични. При сравнение с реалните данни за загиналите (108) през същия период на 2018 г. се отчитат 3 (трима) повече загинали участници в движението по пътищата през 2019 г.", "date": "2019.04.01", "title": "МВР: Трима души са загинали,а 13 са ранени при катастрофи в страната през изминалото денонощие"}
{"url": "http://www.focus-news.net/news/2019/04/01/2641405/dobrich-v-grada-shte-bade-predstavena-izlozhbata-vsichko-se-sastoi-v-nashite-sdruzheni-sili-posvetena-na-140-godini-ot-uchreditelnoto-sabranie-i-priemane-na-tarnovskata-konstitutsiya.html", "text": "В Добрич ще бъде представена изложбата „Всичко се състои в нашите сдружени сили“, посветена на 140 години от Учредителното събрание и приемане на Търновската конституция , предаде кореспондентът на  Радио „Фокус” – Варна . Официалното откриване на изложбата ще се проведе от 11.00 часа в Дом-паметник „Йордан Йовков“. Изложбата е по инициатива на 44-ото Народно събрание с председател Цвета Караянчева и със съдействието на държавна агенция „Архиви“. В 40 пана са представени исторически и биографични данни за народните представители от състава на Учредителното събрание, портрети и документи за тяхната дейност. Показани са моменти от работата върху Търновската конституция, както и развитието на конституционния процес на фона на историческите събития, които го следват.  \r\nЖулиета НИКОЛОВА", "date": "2019.04.01", "title": "Добрич: В града ще бъде представена изложбата „Всичко се състои в нашите сдружени сили“, посветена на 140 години от Учредителното събрание и приемане на Търновската конституция"}
{"url": "http://www.focus-news.net/news/2019/04/01/2641404/targovishte-61-godishen-mazh-e-postradal-pri-katastrofa-na-tretoklasen-pat-v-obshtina-antonovo-v-rayona-na-razklona-za-s-velyovo.html", "text": "На 31 март 2019 г. около 17.45 ч на третокласен път в община Антоново, на км 4.753 в близост до разклона за с. Вельово, правоспособен 61-годишен водач от с. Таймище, община Антоново, управлявайки собствения си лек автомобил „Мерцедес 190 Е“ с великотърновска регистрация в посока с. Таймище – с. Илийно, община Омуртаг, при движение с несъобразена скорост на лява крива е изгубил контрол над управлението на автомобила. Това съобщиха от пресцентъра на  ОДМВР-Търговище . Моторното превозно средство е излязло извън пътното платно и последователно се е блъснало в мантинела и крайпътна шахта. В резултат на инцидента водачът е откаран за преглед в МБАЛ-Търговище и е настанен за лечение с фрактура на лява бедрена кост, без опасност за живота му. Взета му е кръвна проба за химическо изследване. По случая е образувано досъдебно производство по описа на РУ-Омуртаг.", "date": "2019.04.01", "title": "Търговище: 61-годишен мъж е пострадал при катастрофа на третокласен път в община Антоново в района на разклона за с. Вельово"}
{"url": "http://www.focus-news.net/news/2019/04/01/2641394/tass-shtabat-na-timoshenko-obvini-tsik-v-manipulirane-na-glasovete-v-polza-na-poroshenko.html", "text": "Представител на предизборния щаб на лидера на „Баткивщина“ Юлия Тимошенко твърди, че тя излиза на второ място след първия тур на президентския вот в страната, предава  TACC . \r\n„Провеждаме паралелно преброяване на гласовете и обработихме 63,51% от протоколите, докато ЦИК забавя значително преброяването им. По наши данни Владимир Зеленский получава 28,1%, Юлия Тимошенко – 16,1%, а Петро Порошенко – 15,2% от гласовете на избирателите“, заяви вицепредседателят на „Баткивщина“ във Върховната рада Сергей Соболев. \r\nСъгласно думите му, ЦИК не е обявил избирателната активност в продължение на четири часа, докато същевременно е започнал да съобщава резултатите от гласуването. „В тази връзка подозираме, че е в ход манипулация на гласовете в полза на управляващия кандидат (Петро Порошенко)“, категоричен бе Соболев. Тереза Герова", "date": "2019.04.01", "title": "ТАСС: Щабът на Тимошенко обвини ЦИК в манипулиране на гласовете в полза на Порошенко"}
{"url": "http://www.focus-news.net/news/2019/04/01/2641382/unian-tsik-na-ukrayna-obraboti-nad-polovinata-byuletini-zelenskiy-prodalzhava-da-vodi-ubeditelno-pred-poroshenko.html", "text": "Централната избирателна комисия (ЦИК) на Украйна е обработила 50,36% от протоколите от президентските избори в страната. Водещи кандидати остават Владимир Зеленский с 30,20% от гласовете и Петро Порошенко с 16,64%, предава украинската информационна агенция  УНИАН . \r\nТака вече е сигурно, че Зеленский и Порошенко ще участват във втория тур на гласуването. \r\nТрето място заема Юлия Тимошенко, която събира подкрепата на 13,08% от избирателите в Украйна. В петорката влизат още Юрий Бойко (11,53%) и Анатолий Гриценко (7,11%). Тереза Герова", "date": "2019.04.01", "title": "УНИАН: ЦИК на Украйна обработи над половината бюлетини, Зеленский продължава да води убедително пред Порошенко"}
{"url": "http://www.focus-news.net/news/2019/04/01/2641407/plovdiv-okrazhniyat-sad-postanovi-uslovno-nakazanie-za-mazh-prichinil-sredna-telesna-povreda-na-politseyski-inspektor.html", "text": "Окръжен съд – Пловдив осъди Станимир Х. на две години лишаване от свобода, като на основание чл. 66 ал.1 от НК отложи изпълнението на така наложеното наказание с изпитателен срок от четири години, считано от влизане на присъдата в сила. Това съобщиха от  Съдебна палата – Пловдив . Със същата присъда подсъдимият Станимир Х. е осъден да заплати на гражданския ищец и частен обвинител А. Д. сумата от 5000 лева като обезщетение за причинени неимуществени вреди, както и сумата от 800 лева за направените разноски за адвокатска защита. \r\nСтанимир Х. е признат за виновен в това, че на 11 март 2018 г. в Пловдив е причинил на полицейски инспектор, разузнавач в група „Противодействие на криминалната престъпност“ в сектор „Криминална полиция“ при 4 Районно управление при ОДМВР – Пловдив, при изпълнение на службата му, средна телесна повреда, изразяваща се в счупване на средната фаланга на пети пръст на лявата ръка, довело до трайно затрудняване движенията на левия горен крайник – престъпление по чл. 131 ал.2 т.2 вр. чл. 129 ал.2 вр. ал.1 от НК. \r\nПрисъдата подлежи на обжалване и протест в 15-дневен срок пред Апелативния съд – Пловдив.", "date": "2019.04.01", "title": "Пловдив: Окръжният съд постанови условно наказание за мъж, причинил средна телесна повреда на полицейски инспектор"}
{"url": "http://www.focus-news.net/news/2019/04/01/2641400/mrrb-predlaga-tol-taksata-da-e-okolo-10-st-za-kilometar.html", "text": "Министерството на регионалното развитие и благоустройството (МРРБ) започва разговори с превозвачите за размера на таксите, които ще се начисляват за използване на републиканската пътна мрежа с въвеждането на тол системата за тежкотоварни автомобили над 3.5 тона от 16 август 2019 г. Това съобщиха от пресцентъра на  МРРБ . \r\nТарифите са изработени от експерти на Световната банка, която е консултант на Агенция „Пътна инфраструктура“. Изискването на МРРБ беше да се предложат цени, по-ниски от средноевропейските, които обаче да отчитат географското ни положение. Приходите от тол таксите ще осигурят допълнителен ресурс за ремонт и изграждане на пътища.  \r\nПри изработването на тарифите МРРБ се водеше и от политиката цените да са такива, че да не доведат до поскъпване на основните продукти от потребителската кошница. МРРБ ще предложи за най-масовият тежкотоварен транспорт межди 3.5 т и 12 тона таксата да е около 10 ст. За по-тежките автомобили таксите ще са по-високи.  \r\nНа този етап предложението е да се таксуват около 50 % от републиканската пътна мрежа, т.е. около 10 000 км. Останалите 10 000 км и 20 000 км общинска пътна мрежа ще са безплатни за тежкотоварните автомобили над 3.5 т след въвеждането на тола.", "date": "2019.04.01", "title": "МРРБ предлага тол таксата да е около 10 ст.  за километър"}
{"url": "http://www.focus-news.net/news/2019/04/01/2641411/vidin-na-11-signala-za-pozhari-v-suhi-trevi-v-oblastta-v-pochivnite-dni.html", "text": "В събота и неделя огнеборците реагирали на 11 сигнала за пожари без материални щети във Видинска област, ссъобщиха от  ОДМВР – Видин . Екипите гасили запалени сухи треви, храсти и отпадъци във Видин и Медовница, и в землищата на Арчар, гара Орешец, Димово, Буковец, Синаговци, Средогрив, Върбово и  Брегово. \r\nНа 31 март, след получен сигнал в 15.45 часа, огнеборци гасили пожар в паянтова постройка във вилна зона Башовица (в близост до гара Орешец). Огънят унищожил постройката и лозов масив на площ от два декара. Причината – запалена в близост суха трева. Бързата намеса на екипите предотвратила разрастването на пожара и спасила близките пет постройки и два декара лозе.", "date": "2019.04.01", "title": "Видин: На 11 сигнала за пожари в сухи треви в областта в почивните дни"}
{"url": "http://www.focus-news.net/news/2019/04/01/2641409/sliven-grazhdanski-dialog-na-tema-regionalno-razvitie-shte-se-provede-na-2-april.html", "text": "Граждански диалог на тема регионално развитие ще се проведе утре в Сливен. Форумът е част от платформата за граждански диалог „Европа в нашия дом”. Това съобщиха от пресцентъра на  ПП ГЕРБ . На събитието ще присъства министърът на регионалното развитие и благоустройството Петя Аврамова, народният представител от ГЕРБ - Сливен Десислава Танева - областен координатор на партията, кметовете на четирите общини от област Сливен и общинските съветници от ГЕРБ. Акцент в срещата ще бъде регионалното развитие и значението на европейската солидарност. Гражданският диалог е отворен за всички институции и граждани. \r\nСъбитието ще се проведе на 2 април 2019 г. (вторник) от 17.00 часа в Зала „Май“, която се намира в сградата на Община Сливен.", "date": "2019.04.01", "title": "Сливен: Граждански диалог на тема регионално развитие ще се проведе на 2 април"}
{"url": "http://www.focus-news.net/news/2019/04/01/2641408/pazardzhik-dve-zheni-i-edin-mazh-sa-zaginalite-pri-katastrofata-v-rayona-na-89-km-na-magistrala-trakiya.html", "text": "В резултат на тежката катастрофа в района на 89 км на магистрала „Тракия“ снощи са загинали трима души, съобщи за  Радио „Фокус“ – Пазарджик  говорителят на ОДМВР в Пазарджик Мирослав Стоянов. Той уточни, че това са 34-годишна жена, управлявала лекия автомобил, която е от Сливен, и пътуващите с нея 58-годишен мъж от ловешкото село Бежаново и 54-годишна жена от същото село. „В МБАЛ-Пазарджик са транспортирани съпругът на шофьорката, който е на 37 години от Сливен и 10-годишната им дъщеря. На мястото на катастрофата е извършен оглед, образувано е дознание“, допълни Стоянов. \r\nВаня НИКОЛОВА", "date": "2019.04.01", "title": "Пазарджик: Две жени и един мъж са загиналите при катастрофата в района на 89 км на магистрала „Тракия“"}
{"url": "http://www.focus-news.net/news/2019/04/01/2641410/sport-rasing-klub-e-noviyat-shampion-na-arzhentina.html", "text": "Расинг Клуб спечели титлата в Суперлигата на Аржентина един кръг преди края на сезона след равенство 1:1 при гостуването си на Тигре в мач от 24-ия кръг на първенството. \r\nОтборът от Авелянеда поведе в 57-ата минута, а домакините изравниха в продължението. Точката се оказа достатъчна за гостите, тъй като конкурентът им Дефенса и Хустисия не успя да победи Унион. Така Расинг Клуб събра 56 точки и спечели 18-ата титла в историята си, докато конкурентът им Дефенса и Хустисия остана с 52 точки.", "date": "2019.04.01", "title": "Спорт: Расинг Клуб е новият шампион на Аржентина"}
{"url": "http://www.focus-news.net/news/2019/04/01/2641381/parvan-simeonov-politolog-zalagayki-na-poznatoto-v-evrolistata-si-gerb-mogat-da-prepovtoryat-neuspeshniya-opit-s-prezidentskata-kandidatura-na-tsetska-tsacheva.html", "text": "ГЕРБ ни изненада с евролистата, като не предложи изненада, а заложи на познатото. Това каза за сутрешния блок „Добро утро, България“ на  Радио „Фокус“  политологът Първан Симеонов. Въпреки че според него по-удачно за ГЕРБ би било да заложи на по-ярка и свежа листа, партията предложи успешен европейски отбор. Управляващата партия ще се опита да направи продължение на успешното европредседателство, а лидерът й – Бойко Борисов – проекция на своя устрем към външната политика, коментира политологът. С този избор на евролиста обаче ГЕРБ отказва да отговори на общественото търсене – докато хората премислят влиянието от Запад, ГЕРБ прави ярка атлантическа или брюкселска листа, обясни Първан Симеонов. „Има едно голямо НО – с този тип говорене, което вчера чухме в речта на Мария Габриел, ГЕРБ залага на позната формула. Не бих казал обаче, че в момента това е най-привлекателната формула за масовия вкус – той обикновено е настроен малко по-радикално, малко по-радикално и по-консервативно. Той търси и личности. Съгласете се, че сравнението между г-жа Елена Йончева като водач на листата на БСП и г-жа Мария Габриел като водач на листата на ГЕРБ показва, че при левицата има повече яркост, от която пък ГЕРБ като че ли съзнателно се отказва като политически стил. Питам се обаче дали това не прилича донякъде на онзи ход с издигането на президентската кандидатура на Цецка Цачева – ето, ние побеждаваме, няма да променяме отбора – следователно да сложим партиен човек, а не някаква креативна непартийна кандидатура. Спомняте си тогава как завърши всичко това – ГЕРБ залага на още от същото – да видим какво ще стане“, коментира политологът. В отговор на позитивната кампания на ГЕРБ, БСП ще заложи на нападателна, протестно-ориентирана и негативна кампания, прогнозира Първан Симеонов. Според него БСП ще заложи на яркостта, която липсва при управляващата партия. Той обърна внимание обаче, че за ГЕРБ червената опозиция не е толкова опасна, защото не делят едни и същи гласове. Синята опозиция е доста по-малка, но борбата за полето от дясномислещи хора в България, които ще избират между ГЕРБ и Либералната десница, може да се окаже решаваща, коментира Първан Симеонов. Според него в този контекст ходът на ГЕРБ с общо явяване със СДС за евроизборите е хитър и дава търсената от тази група хора алтернатива на левицата.  \r\nВиктория МЕСРОБОВИЧ-КУВЕНДЖИЕВА", "date": "2019.04.01", "title": "Първан Симеонов, политолог: Залагайки на познатото в евролистата си, ГЕРБ могат да преповторят неуспешния опит с президентската кандидатура на Цецка Цачева"}
{"url": "http://www.focus-news.net/news/2019/04/01/2641406/voa-vreme-e-sarbiya-da-priznae-fakta-che-e-zagubila-kosovo-tvardi-amerikanski-ekspert-po-vanshna-politika.html", "text": "В интервю за  Voice of America  директорът на Програмата за изграждане на мира и правата на човека към института на Колумбийския университет Дейвид Филипс заяви, че за Сърбия е настъпил моментът да признае загубата на Косово и да започне диалог за нормализиране на отношенията между Белград и Прищина, който да завърши с всеобхватно споразумение. Това би означавало Сърбия да признае Косово със сегашните му граници. \r\n„Не трябва да има дискусии за корекция на границите, а за нормализиране на отношенията при сегашните граници. Дори ако диалогът доведе до споразумение за корекция на границите, президентът (на Сърбия Александър) Вучич няма право на глас в парламента да промени Конституцията на Сърбия или да приеме независимостта на Косово. Той не може да промени мнението на държавите-членки на ЕС, които не са признали независимостта на Косово, като Испания например. Русия не приема поръчки от Сърбия. Следователно Косово няма да получи нищо в замяна на отказ от част от своята територия ”, увери Филипс. Тереза Герова", "date": "2019.04.01", "title": "VOA: Време е Сърбия да признае факта, че е загубила Косово, твърди американски експерт по външна политика"}
{"url": "http://www.focus-news.net/news/2019/04/01/2641416/haskovo-ofitsialno-otkrivane-na-dneven-tsentar-za-palnoletni-litsa-s-uvrezhdaniya-shte-se-provede-v-grada-na-2-april.html", "text": "Церемония по официално откриване на Дневен център за пълнолетни лица с увреждания ще се проведе от 10.00 часа на 2 април в североизточното крило на сградата на ДЦДМУ \"Марина\" в Хасково. Това съобщиха от пресцентъра на  Общината .", "date": "2019.04.01", "title": "Хасково: Официално откриване на Дневен център за пълнолетни лица с увреждания ще се проведе в града на 2 април"}
{"url": "http://www.focus-news.net/news/2019/04/01/2641413/insp-iliya-georgiev-patna-politsiya-operatsiya-skorost-shte-se-provede-na-teritoriyata-na-tseliya-evropeyski-sayuz.html", "text": "Във връзка на членството на България в Европейската мрежа на Пътна полиция TISPOL, за времето от 1 до 7 април ще бъде проведена специализирана полицейска операция, която е насочена към установяване на нарушения на превишаване на максимално допустимата скорост на движение. Това каза на брифинг инспектор от отдел \"Пътна полиция\" към Главна дирекция \"Национална полиция\" Илия Георгиев по повод полицейската акция „Скорост“, предаде репортер на  Агенция „Фокус“ . „Тази операция ще се проведе на територията на целия Европейски съюз, като ще премине на два етапа“, заяви инсп. Илия Георгиев. По думите му освен ежедневното и денонощно снимане за времето от 6.00 часа на 2 април до 6.00 часа на 3 април, ще бъдат извършени и масови подобни проверки. „Всички служители на Пътна полиция, които работят с технически средства, ще бъдат ангажирани, с това за този период от време, основно и само за да установяват подобни нарушения“, посочи инспекторът от отдел \"Пътна полиция\" към Главна дирекция \"Национална полиция\".", "date": "2019.04.01", "title": "Инсп. Илия Георгиев, „Пътна полиция“: Операция „Скорост“ ще се проведе на територията на целия Европейски съюз"}
{"url": "http://www.focus-news.net/news/2019/04/01/2641412/galya-yordanova-nzok-shte-pomolim-za-glatka-vazduh-za-da-zapochnem-v-kratki-srokove-da-razglezhdame-prepiskite-na-grazhdanite-za-lechenie-v-chuzhbina.html", "text": "Ще помолим за глътка въздух, за да започнем в кратки срокове да разглеждаме преписките на гражданите за лечение в чужбина. Това каза пред журналисти Галя Йорданова, директор на дирекция „Лечение в чужбина и координация на системите за социална сигурност“, предаде репортер на  Агенция „Фокус“ . По думите ѝ 146 са необработените заявления от Фонда за лечение на деца, а 24 от Комисията за лечение в чужбина. „Считано от 1 април дейността на Фонда за лечение на деца в чужбина и на Комисията за лечение в чужбина за граждани над 18 години преминава като дейност в НЗОК. Това, което е важно да знаят вашите зрители и нашите пациенти е, че на страницата на НЗОК в рубрика „Лечение в България и в чужбина“ всеки един гражданин на страната може да проследи какви са неговите права и задължения в случай, че кандидатства за такова лечение. Всички подадени заявления до момента и неприключили към фонда за лечение на деца в чужбина и комисията за лечение в чужбина могат да бъдат проследени на тази страница“, допълни д-р Йорданова. По думите ѝ там ще се вижда и това, което е до 1 април и всеки ще има пълна информация докъде се движат документите му. „Важна информация е, че комисиите, които преминават за деца и лица над 18 години и комисията, която издава формулярите за лечение в чужбина са ситуирани в НЗОК и са в една и съща дирекция „Лечение в чужбина и координация на системите за социална сигурност“, каза д-р Йорданова и уточни, че това предполага по-голяма оперативност. \r\nДеница КИТАНОВА", "date": "2019.04.01", "title": "Галя Йорданова, НЗОК: Ще помолим за глътка въздух, за да започнем в кратки срокове да разглеждаме преписките на гражданите за лечение в чужбина"}
{"url": "http://www.focus-news.net/news/2019/04/01/2641417/insp-iliya-georgiev-patna-politsiya-aktsiya-skorost-shte-bade-provezhdana-v-tsyalata-strana-na-teritoriyata-na-vsichki-oblastni-direktsii-na-mvr.html", "text": "Като локация акция „Скорост“ ще бъде провеждана на територията из цялата страна и на абсолютно всички областни дирекции на МВР. Това каза на брифинг инспектор от отдел \"Пътна полиция\" към Главна дирекция \"Национална полиция\" Илия Георгиев по повод полицейската акция „Скорост“, предаде репортер на  Агенция „Фокус“ . „Колегите са създали организация и са установили местата, на които да бъдат извършвани тези проверки, в зависимост от трафика и от пътнотранспортния травматизъм. Именно за това ще бъдат максимално разположени на всички места, на които има такава възможност“, заяви инсп. Георгиев. Той обясни, че всички камери, с които разполага Пътна полиция, които са за установяване на нарушения на превишената скорост, ще бъдат използвани - както мобилни, така и стационарни.  \r\n„За сравнение, през миналата подобна операция, която се проведе в началото на август месец миналата година, има установени повече от 28 хил. такива нарушения, като 24 от тях са с мобилни камери, а само 4 са със стационарни камери“, посочи инспекторът от отдел \"Пътна полиция\" към Главна дирекция \"Национална полиция\".", "date": "2019.04.01", "title": "Инсп. Илия Георгиев, „Пътна полиция“: Акция „Скорост“ ще бъде провеждана в цялата страна на територията на всички областни дирекции на МВР"}
{"url": "http://www.focus-news.net/news/2019/04/01/2641414/pazardzhik-stabilizirano-e-sastoyanieto-na-postradalite-mazh-i-10-godishno-momiche-pri-katastrofata-v-rayona-na-89-km-na-magistrala-trakiya.html", "text": "Стабилизирано е състоянието на пострадалите мъж и 10-годишно момиче при катастрофата в района на 89 км на магистрала „Тракия“, каза за  Радио „Фокус“ – Пазарджик  директорът на МБАЛ-Пазарджик д-р Васил Вълчев. Той обясни, че след инцидента снощи мъжът е докаран в шок, който е овладян. „В момента той е в ОАРИЛ с фрактура на таза. Състоянието му значително се подобри. Дъщеря му, която е на 10 години, е с фрактура на пръстите на ръката и е в добро състояние“, обясни д-р Вълчев. \r\nВаня НИКОЛОВА", "date": "2019.04.01", "title": "Пазарджик: Стабилизирано е състоянието на пострадалите мъж и 10-годишно момиче при катастрофата в района на 89 км на магистрала „Тракия“"}
{"url": "http://www.focus-news.net/news/2019/04/01/2641419/burgas-dve-petmetrovi-art-instalatsii-shte-badat-razpolozheni-po-vreme-na-izlozhenieto-flora-2019.html", "text": "Две петметрови арт инсталации ще бъдат разположени по време на изложението \"Флора 2019\". Това съобщиха от  Община - Бургас . По-малко от месец ни дели от поредното издание на емблематичното за Бургас и най-мащабно у нас цветно изложение \"Флора\". В периода от 28 април до 7 май десетки професионалисти и любители ще представят най-доброто от продукцията си, влагайки страст и фантазия при аранжирането на атрактивни изложбени зони. Темата на \"Флора 2019\" е \"Цветно\", а официалното откриване ще бъде на самия Великден, 28 април, неделя. Община Бургас ви кани на този празник на сетивата и пролетта, който ще зареди посетителите с настроение и енергия. \r\nСред  изненадите тази година са две петметрови арт инсталации, които ще бъдат разположени в зелените площи около експо център \"Флора\". Асоциация на флористите в България подготвя впечатляващи аранжировки, а производителите и вносители на цветя и градински продукти ще представят своите интерпретации на тема \"Цветно\". \r\nАрт ателиета и цветна анимация за децата, работилница по грънчарство, специално представяне на Асоциацията на флористите с демонстрация по флористика, презентация на цветните растения в България и разкриване на тайните на най-старата българска дантела - това са само част от събитията в програмата на изложението.", "date": "2019.04.01", "title": "Бургас: Две петметрови арт инсталации ще бъдат разположени по време на изложението \"Флора 2019\""}
{"url": "http://www.focus-news.net/news/2019/04/01/2641420/montana-palezh-na-avtomobil-e-izvarshen-pred-chasten-dom-v-s-vladimirovo.html", "text": "Палеж на автомобил е извършен пред частен дом в с. Владимирово. Това съобщиха от  ОДМВР –  Монтана . Запаленият лек автомобил \"Рено Сценик\" е с монтанска регистрация и се е намирал пред частен дом, собственост на 47-годишен жител. Сигналът е подаден на 1 април около 02.00 ч. Вследствие на пожара са нанесени материални щети на автомобила - обгаряне предна броня, фарове, преден ляв калник, преден капак, 3 от гумите на автомобила, заден ляв стоп, както й счупени предно панорамно стъкло, част от стъкло на предна и задна лява врата, които са опушени. В купето на автомобила има следи от обгаряне по предното табло. При извършения оглед на местопроизшествието под автомобила е намерена пластмасова туба, съдържаща следи от запалителна течност, която е иззета. Причините за възникването и размера на нанесените щети са в процес на изясняване. По случая е образувано досъдебно производство в РУ Монтана.", "date": "2019.04.01", "title": "Монтана: Палеж на автомобил е извършен пред частен дом в с. Владимирово"}
{"url": "http://www.focus-news.net/news/2019/04/01/2641421/varna-zadarzhan-e-mazhat-otpravil-zakana-s-ubiystvo-spryamo-premiera-boyko-borisov.html", "text": "Районната прокуратура във Варна ръководи досъдебно производство за закана с убийство спрямо министър-председателя Бойко Борисов. Това съобщиха от  Апелативна прокуратура – Варна . Делото е за извършено престъпление по член 144, ал. 3, във връзка с ал. 2 и по член 325, ал. 2, предл. 2 от Наказателния кодекс.  \r\nДействията по разследването установяват къде и от кого са направени клипът и снимката, които са били публикувани във фейсбук на 26 март тази година. За срок до 24 часа по Закона за МВР е задържан Теодор Н., който е отправил заканата за убийство и е извършил хулиганските действия. Извършено е претърсване в дома му и е разпитана приятелката му, която е разказала, че тя е заснела клипа със заканата.  \r\nДействията по досъдебното производство продължават.", "date": "2019.04.01", "title": "Варна: Задържан е мъжът, отправил закана с убийство спрямо премиера Бойко Борисов"}
{"url": "http://www.focus-news.net/news/2019/04/01/2641415/galya-yordanova-nzok-nyama-da-ima-problemi-pri-sluchaite-za-koito-predstoi-grazhdani-da-zaminat-za-lechenie-v-chuzhbina.html", "text": "Няма да има проблеми при случаите, за които предстои граждани да заминат за лечение в чужбина. Това каза пред журналисти Галя Йорданова, директор на дирекция  „Лечение в чужбина и координация на системите за социална сигурност“ във връзка с поемането на функциите на Фондa за лечение на деца и на комисията за лечение в чужбина се поемат от НЗОК, предаде репортер на  Агенция „Фокус“.   „Изготвени са типовите договори с външните експерти. Към тях са поканени хабилитирани лица, професори и доценти, които са били членове на Обществения съвет. Някои от тях са потвърдили по телефона да участват като представители на тези експертни съвети. Така че няма да има прекъсване, а приемственост, продължаване и донадграждане на това, което се е случило до момента“, заяви още д-р Йорданова.  \r\nДиректорът на дирекцията посочи, че продължават условията и редът, по който са досега. „За да бъдат по-спокойни нашите пациенти и граждани заявлението, което е необходимо за подаване, както и досега плюс декларациите, които се попълват, са същите и са подробно описани на сайта на НЗОК, на главната страница“, допълни още д-р Йорданова и подчерта, че няма промяна на условията.  \r\nДеница КИТАНОВА", "date": "2019.04.01", "title": "Галя Йорданова, НЗОК: Няма да има проблеми при случаите, за които предстои граждани да заминат за лечение в чужбина"}
{"url": "http://www.focus-news.net/news/2019/04/01/2641423/predsedatelyat-na-parlamentarnata-komisiya-po-kulturata-i-mediite-vezhdi-rashidov-shte-poluchi-spetsialen-sertifikat-ot-posolstvoto-na-armeniya-na-2-april.html", "text": "Председателят на парламентарната Комисия по културата и медиите Вежди Рашидов ще получи специален сертификат за безценната помощ, която е оказал на жителите на град Спитак в Армения след разрушителното земетресение преди 30 години. Това съобщиха от  Комисията по култура и медии . Церемонията по връчването на наградата е на 2 април 2019г. – вторник, в  11 часа в посолството на Армения в София (ул. „Загоричане” №3). Вежди Рашидов е единственият българин, който е почетен гражданин на Армения – признание, което е получил преди години заради дарението си от 60 хиляди долара, направено веднага след земетресението на 7  декември 1988 г. за разрушения  град Спитак.", "date": "2019.04.01", "title": "Председателят на парламентарната Комисия по културата и медиите Вежди Рашидов ще получи специален сертификат от Посолството на Армения на 2 април"}
{"url": "http://www.focus-news.net/news/2019/04/01/2641424/burgas-gerb-sredets-organizira-initsiativa-za-sedmitsata-na-gorata.html", "text": "Поредна инициатива, свързана с опазване на околната среда, бе организирана от структурата на ГЕРБ в област Бургас. Това съобщиха от пресцентъра на  партията . По повод Седмицата на гората представители на общинското ръководство, членове и симпатизанти на партията от Средец посадиха брези. Дръвчетата вече ще растат в село Загорци в близост до училището.  \r\nНа мероприятието присъства и инж. Иван Жабов – общински ръководител ГЕРБ и кмет на общината. Той посади символично и първото дръвче.  \r\n„Община Средец е една от най-зелените в област Бургас и искаме да я съхраним такава. Нека дадем пример на децата и на възрастните как да се грижат за природата и да оставят красива следа след себе си“, коментира Жабов.  \r\nТрадиционната Седмица на гората се провежда от 1925 г., като отбелязва нуждата от залесявания и отговорно ползване на горските ресурси. Тази година честванията са под надслов \"140 години история и традиции в грижата за бъдещето на гората\".", "date": "2019.04.01", "title": "Бургас: ГЕРБ-Средец организира инициатива за Седмицата на гората"}
{"url": "http://www.focus-news.net/news/2019/04/01/2641422/d-r-galya-yordanova-nzok-lechenieto-v-chuzhbina-prodalzhava-i-izvan-es-kakto-e-bilo-predvideno-do-momenta.html", "text": "Лечението в чужбина продължава и извън ЕС, както е било предвидено до момента. Това каза пред журналисти Галя Йорданова, директор на дирекция „Лечение в чужбина и координация на системите за социална сигурност“ във връзка с поемането на функциите на Фондa за лечение на деца и на комисията за лечение в чужбина се поемат от НЗОК, предаде репортер на  Агенция „Фокус“.  По думите ѝ то продължава освен за страните от ЕС, в Европейското икономическо пространство, Швейцария, всички, с които има сключени спогодби и споразумения, плюс трети страни. Д-р Йорданова посочи, че има разписани ясни критерии, както досега. „Би трябвало всички тези случаи да имат доказана медицинска ефективност и ефикасност“, заяви още д-р Йорданова. По думите ѝ няма да има прекъсване, а приемственост, доразвиване и надграждане. Във връзка с опасения за лекарства, които Фондът покрива и не са включени в позитивния лекарствен списък болници да не могат да ги получават, д-р Йорданова посочи, че наредбата за лечение в чужбина е за работа извън този списък. „С доставки на лекарства, считано от 1 април не знам дали мога да отговаря какъв проблем ще има и дали изобщо ще има проблем“, коментира още директорът на дирекция \"Лечение в чужбина и координация на системите за социална сигурност“. На въпрос в какви срокове след приемане на заявленията от кандидати ще бъдат разглеждани и как ще се получава статусът, д-р Йорданова допълни, че статусът ще се следи при всяко заседание на комисията и решенията ще бъдат своевременно качвани на сайта. „Сроковете са били много разтегливо понятие до момента. Да не говорим, че имаме неприключили случаи от 2018, 2017, 2015 г. В тези 146 случаи има неприключили случаи от минали години. Имаме неприключили случаи от 1 януари до момента. Когато имаме за три месеца неприключили, ще се опитаме в оптимално кратки срокове да придвижим нещата“, заяви д-р Йорданова. Тя допълни, че новите срокове са силно скъсени и са около две седмици. „Не смятам, че 146 преписки, които не са приключени за три месеца, ще могат да бъдат приключени в рамките на следващите седмици“, допълни още директорът на дирекцията. На въпрос защо не са приключени, д-р Йорданова посочи, че този въпрос е трябвало да бъде зададен на Фонда.  \r\nДеница КИТАНОВА", "date": "2019.04.01", "title": "Д-р Галя Йорданова, НЗОК: Лечението в чужбина продължава и извън ЕС, както е било предвидено до момента"}
{"url": "http://www.focus-news.net/news/2019/04/01/2641418/anadolu-agency-kandidatat-na-opozitsiyata-vodi-v-istanbul.html", "text": "Кандидатът на опозиционната Републиканска народна партия (РНП) Екрем Имамоглу води в изборите за кмет на Истанбул, предава турската държавна информационна агенция  Anadolu Agency , като се позовава на Върховния избирателен съвет на страната. \r\nДанните показват, че Имамоглу води с 4 159 650 гласа срещу 4 131 761, гласували за кандидата на управляващата „Партия на справедливостта и развитието“ (ПСР) Бинали Йълдъръм.  \r\nГоворейки пред репортерите в столицата Анкара, председателят на ВИС Сади Гувен поясни, че „досега са обработени общо 31 102 резултата от избирателни участъци [в Истанбул], а резултатите от 84 други не са обработени поради възражения\". \r\nНа изборите в неделя управляващата партия на Турция води в 16 общини (с по-големите градове) и 24 града, според неофициални резултати. \r\nМилиони турски гласоподаватели гласуваха в неделя на изборите, за да изберат кметове, членовете на общинските съвети и членовете на старшите съвети за следващите пет години, припомня агенцията. Тереза Герова", "date": "2019.04.01", "title": "Anadolu Agency: Кандидатът на опозицията води в Истанбул"}
{"url": "http://www.focus-news.net/news/2019/04/01/2641428/blagoevgrad-klub-po-hudozhestvena-gimnastika-pirin-vze-uchastie-v-mezhdunaroden-turnir-za-kupafeniks-v-zala-arena-armeets-sofiya.html", "text": "Клуб по художествена гимнастика „Пирин“ взе участие в Международен турнир за купа\"Феникс\" в зала \"Арена Армеец\"- София. Това съобщиха от  Община Благоевград . Грациите от първи отбор ДМВ се представиха отлично и това донесе  златни медали за Виктория Димитрова, Мариета Златинова, Лени Ганчева, Александра Борисова и Росена Янакиева. Вторият отбор ДМВ в състав Константина Мавродиев, Стефани Стефанова, Карина Гяурска, Стела Папучарова и Мария Велинова, зае шестото място. Ансамблите на децата се класираха на 6-то и 8-мо място.  \r\nЕлвира Янгеловска се представи отлично в индивидуалната надпревара. При силна конкуренция тя се класира 6-та в многобоя и взе сребърен медал  на топка. Община Благоевград поздравява грациите от КХГ „Пирин“ и техните треньори за отличното им представяне и добрата работа!", "date": "2019.04.01", "title": "Благоевград: Клуб по художествена гимнастика „Пирин“ взе участие в Международен турнир за купа\"Феникс\" в зала \"Арена Армеец\"- София"}
{"url": "http://www.focus-news.net/news/2019/04/01/2641426/pregled-na-osnovnite-temi-vav-varnenskiya-pechat.html", "text": "„Отвориха изцяло и кръговото на бул. „Цар Освободител“, е водещото заглавие във вестник  „Черно море“ . „Обещанието за завършване на големия обект бе дадено от шефа на фирмата изпълнител „Хидрострой“ Николай Пашов и то бе спазено“, се посочва в публикацията. В събота движението бе пуснато, въпреки че все още имаше строителна техника по трасето. В неделя бе поставена и хоризонталната пътна маркировка. „5 души пропищяват от кърлежи всеки ден“, става ясно от друго заглавие на втора страница. 27 души са потърсили медицинска помощ след ухапване от кърлежи през миналата седмица, сочат последните данни от Регионалната здравна инспекция във Варна. Това прави средно по 5 души на ден. 24 от тях са от морския град, останалите от селища в областта, съобщават още от РЗИ. „Наградиха със „Златна маска“ заслужили дейци на Варненския театър“, гласи челното заглавие на трета страница. „Круизен кораб със 700 туристи чакат на морската гара“, се посочва в една от публикациите на четвърта страница. „В последните години круизните фирми упорито избягваха родното Черноморие заради усложнената геополитическа ситуация. Сега обаче те се връщат и имат интерес към Варна за своите пасажерски плавания. През май се очаква на морската гара да акостира кораб с близо 700 гости. Според началника на морска гара к.д.п. Александър Аврамов налице са сигнали, че круизите се завръщат. Той припомни, че за цялата 2018 г. не е имало нито един турист по тази линия, но след броени седмици идва лайнер.", "date": "2019.04.01", "title": "Преглед на основните теми във варненския печат"}
{"url": "http://www.focus-news.net/news/2019/04/01/2641431/haskovo-detski-sporten-praznik-shte-se-provede-v-sportna-zala-spartak-na-3-april.html", "text": "Детски спортен празник ще се проведе в спортна зала „Спартак“ от 17.00 часа на 3 април в Хасково по проекта „Равни в старта“, финансиран от „Център за образователна интеграция на деца и ученици от малцинствата“. Това съобщиха от пресцентъра на  Община Хасково . Проектът има за цел да допренесе за запазването и развитието на културната единтичност на етническите малцинства и за утвърждаване на културното многообразие като фактор за развитие на позитивна образователна среда. В спортните игри ще участват и родителите на децата. \r\nВ проекта участват 8 детски градини от град Хасково:  \r\n– Детска градина №1 „Ян Бибиян“; \r\n– Детска градина №3 „Зорница“; \r\n– Детска градина №11 „Елхица“; \r\n– Детска градина №15 „Слънце“; \r\n– Детска градина №17 „Иглика“; \r\n– Детска градина №18  „8-ми март“; \r\n– Детска градина №19  „Щурче“; \r\n– Детска градина №22 „Звънче“.", "date": "2019.04.01", "title": "Хасково: Детски спортен празник ще се проведе  в спортна зала „Спартак“ на 3 април"}
{"url": "http://www.focus-news.net/news/2019/04/01/2641427/alfa-risarch-666-ot-balgarite-vizhdat-v-skandala-s-imotite-zloupotreba-s-vliyanie-na-hora-vav-vlastta.html", "text": "66.6% от българите виждат в скандала с имотите злоупотреба с влияние на хора във властта. Това показва резултатите от регулярното национално представително проучване на обществените нагласи (22-26 март 2019г.) на агенция  Алфа Рисърч , което съвпадна по време с разкритията за придобити от властимащи на различни позиции евтини апартаменти и подадените в тази връзка оставки, регистрира съществени щети върху образа и доверието към ГЕРБ във важен политически момент – два месеца преди изборите за Европейски парламент.  \r\nНачалните реакции на гражданите по конкретния случай, измерени в хода на развитието на скандала, са твърде остри – 10.3% са на мнение, че няма проблем в придобиването на апартаментите, това е предизборна атака от страна на опозицията. Според 66.6 на сто обаче това е злоупотреба с влияние на хора във властта. Почти всеки втори от симпатизантите на ГЕРБ (47.3%) също споделя това мнение.  \r\nНа второ място, извън конкретната ситуация, в по-общ политически план чувствително ерозира образът на ГЕРБ по отношение на заявката за решителна борба срещу  корупцията, с която дойде на власт през 2009г. Към момента едва 12.8% от българите са убедени, че ГЕРБ е партията, която води по-принципна битка в тази посока. За БСП така мислят 11.3% от анкетираните. 7.4 на сто са на мнение, че истинската битка се води от „други политически сили“. Според преобладаващото мнозинство обаче (57.3%) никой не води решителна борба с корупцията в България. Доколко силна като интензитет и виталност е тази нагласа и дали тя ще окаже съществено влияние върху евровота, ще покаже хода на кампанията за предстоящите европейски избори. \r\nПо отношение на индикаторите за доверие в институции, политици, партии: Изследването не може да установи какъв е „приносът“ на последния скандал за отношението на гражданите към управлението (на фона на вече съществуващи проблеми като пререканията между партиите в малкия коалиционен партньор, опрощаването на дълговете на Главното Мюфтийство, промените в Изборния кодекс, протестите на  различни професионални групи и пр.), но съдейки по динамиката на обществените нагласи, той вероятно е усилил вече съществуващи съмнения и като резултат – тегли надолу партия, правителство, премиер.", "date": "2019.04.01", "title": "„Алфа рисърч“: 66.6% от българите виждат в скандала с имотите злоупотреба с влияние на хора във властта"}
{"url": "http://www.focus-news.net/news/2019/04/01/2641430/fokus-makedoniya-pozharite-v-makedoniya-voenen-helikopter-e-zadeystvan-za-potushavaneto-na-plamatsite-kray-krushevo.html", "text": "На територията на югозападната ни съседка остават активни няколко пожара. Екипите са на терен и продължават усилията си за справяне с огнената стихия, съобщава електронното издание на македонския  „Фокус“ . \r\nПоради непристъпността на терена за потушаване на пламъците край Крушево и околните села е задействан военен хеликоптер, допълва изданието.  \r\nСитуацията в страната все още не е под контрол. Бушуват най-малко 10 пожара, а вятърът възпрепятства овладяването им. \r\nОт МВР в Скопие вече увериха, че ще разследват причините за всички пожари и ще търсят отговорни. Отправени бяха и призиви към гражданите да не палят огньове. Тереза Герова", "date": "2019.04.01", "title": "„Фокус“ (Македония): Пожарите в Македония: Военен хеликоптер е задействан за потушаването на пламъците край Крушево"}
{"url": "http://www.focus-news.net/news/2019/04/01/2641433/sport-bogdan-dinu-obzhalva-rezultata-ot-macha-sreshtu-kubrat-pulev.html", "text": "Румънският боксьор Богдан Дину обжалва резултата от мача срещу Кубрат Пулев пред Калифорнийска атлетическа комисия. Жалбата е заради нечистия удар, който получи в гърба, след първия нокдаун в седмия рунд на мача. Пулев нокаутира съперника си в седмия рунд и спечели 27-ата си победа от 28 двубоя на професионалния ринг. \r\nИзпълнителният директор на комисията Анди Фостър потвърди, че жалбата ще бъде разглеждана на следващото заседание, което е насрочено за средата на май. На него ще бъде разискан и друг въпрос, свързан с Пулев - скандалът с Джени Суши. Заради него българинът бе лишен от състезателни права в щата Калифорния.", "date": "2019.04.01", "title": "Спорт: Богдан Дину обжалва резултата от мача срещу Кубрат Пулев"}
{"url": "http://www.focus-news.net/news/2019/04/01/2641429/insp-iliya-georgiev-patna-politsiya-nay-tezhki-sa-nakazaniyata-za-previshena-skorost-v-naseleno-myasto.html", "text": "Най-тежки са наказанията, свързани с превишаване на скоростта в населено място. Там при превишаване на скоростта, ако карате със 100 км/ч, ще ви бъде наложена глоба в размер на 700 лв. и ще ви бъде отнето свидетелството за управление на МПС за срок от 3 месеца. Това каза на брифинг инспектор от отдел \"Пътна полиция\" към Главна дирекция \"Национална полиция\" Илия Георгиев по повод полицейската акция „Скорост“, предаде репортер на  Агенция „Фокус“ . „В зависимост от нарушението и в зависимост от километрите, с които се превишава скоростта, глобите са различни“, заяви инсп. Георгиев. Той посочи, че най-тежките наказания са за водачи на обществен превоз на пътници и на такива за опасни товари.  \r\n„В момента усилията на служителите са насочени изцяло и единствено към установяване на тези нарушения, защото за съжаление превишаването на скоростта е една от основните причини за настъпване на тежки транспортни произшествия“, подчерта инспекторът от отдел \"Пътна полиция\" към Главна дирекция \"Национална полиция\". \r\nПо думите му статистиката през последните години, през които е провеждана такава операция, показва, че водачите се дисциплинират и скоростта на движение се намалява. „Подобряваме безопасността на движението по пътищата, като провеждаме подобен тип операции и се стараем да информираме хората, че всъщност, колкото по-съобразяват скоростта си за движение, толкова повече време за реакция си осигуряват и вероятността да предотвратят евентуално ПТП е много по-голяма“, каза още той.   \r\nНа въпрос има ли недостиг на пътни полицаи, исп. Георгиев посочи, че там, където има такъв, се взимат своевременни действия, за да може да бъдат назначени хора, които да си вършат работата, както би трябвало.", "date": "2019.04.01", "title": "Инсп. Илия Георгиев, „Пътна полиция“: Най-тежки са наказанията за превишена скорост в населено място"}
{"url": "http://www.focus-news.net/news/2019/04/01/2641437/pernik-150-dekara-trevna-plosht-shte-bade-tretirana-s-preparati-na-tsentralniya-grobishten-park-v-grada.html", "text": "150 декара тревна площ ще бъде третирана с препарати на централния гробищен парк в Перник, за да спрат растежа й. Това съобщиха от  Общината . От днес започва пръскането на растителността по алейната мрежа и пространството между гробовете. Гробните места обаче трябва да се почистят от близките на покойниците, за да има по-голям ефект при обработването на парка. Подобно пръскане в гробищния парк никога не е имало през годините назад и от общинското ръководство се надяват повече граждани да се включат, като почистят гробните парцели от трева и клони. За улеснение на всички има поставени контейнери и техника за извозване на боклука.", "date": "2019.04.01", "title": "Перник: 150 декара тревна площ ще бъде третирана с препарати на централния гробищен парк в града"}
{"url": "http://www.focus-news.net/news/2019/04/01/2641438/prof-antoniy-todorov-politolog-nakazatelen-vot-i-vazdarzhane-ot-glasuvane-se-ochakvat-na-izborite-za-evropeyski-parlament.html", "text": "Ще има наказателен вот на изборите за Европейски парламент, както и въздържане от гласуване. Това коментира в предаването „Добър ден“ на  Радио „Фокус“   политологът проф. Антоний Тодоров. Кондицията на политическите партиите е доста разклатена, защото в обществото има сравнително ниско доверие към тях, добави той. Това пролича от  публичните реакции относно „Апартаментгейт“, посочи политологът и допълни, че участието на изборите като цяло няма да бъде много високо, каза още Тодоров. “Европейските избори досега не са мобилизирали много избирателите, а това, че в партийния, в политическия дебат европейската тема, как да кажа, тя отсъства и в този смисъл българските граждани в голямото си мнозинство не могат да разберат какъв точно е европейският проект на участващите в състезаниято, какво те си представят за Европа. Чуваме традиционни обещания във вътрешнополитически план - какво ще направят за обществото, но как си представят Европа, кризата, в която е изпаднала, начинът, по който да се реформира ЕС, какво да бъде неговото бъдеще – за това почти не чуваме“, каза още той. Според проф. Антоний Тодоров избирателите ще съдят най-вече по това кой ще бъде на първите избирателни позиции в листите – дали са политици, които са им симпатични или не. В голяма степен избирателят ще се повлияе по-скоро от вътрешнополитическата ситуация, отколкото от дневния ред на Европейския парламент.   \r\nЕвелина БРАНИМИРОВА", "date": "2019.04.01", "title": "Проф. Антоний Тодоров, политолог: Наказателен вот и въздържане от гласуване  се очакват на изборите за Европейски парламент"}
{"url": "http://www.focus-news.net/news/2019/04/01/2641432/alfa-risarch-pozitivnoto-otnoshenie-kam-pravitelstvoto-spada-s-4-punkta-ot-17-na-13.html", "text": "Позитивното отношение към правителството спада с 4 пункта – от 17% на 13%, отрицателното нараства до 52%, като отлив на доверие е налице дори сред вътрешния кръг симпатизанти на управляващите партии. Това показва резултатите от регулярното национално представително проучване на обществените нагласи (22-26 март 2019г.) на агенция  Алфа Рисърч . Негативен е ефектът и върху персоналния рейтинг на премиера Бойко Борисов (28% доверие срещу 43% недоверие). \r\nСред министрите, с най-високо доверие продължава да се ползва Томислав Дончев, следван от Екатерина Захариева и КрасенКралев. Позитивен индекс (превес на положителните над негативните мнения) имат също образователния министър Красимир Вълчев, на туризма НиколинаАнгелкова и на транспорта Росен Желязков. \r\nНародното събрание е „застинало“ на 8% одобрение, но неодобрението, резултат от проблемите с кворума и гласуваните спорни законови текстове, продължава да расте, достигайки 59%. Единствено председателят на парламента Цвета Караянчева успява да запази личен рейтинг. Тя се ползва с два и половина пъти по-високо одобрение спрямо Народното събрание (20% одобрение) и двойно по-ниско неодобрение (30%). \r\nПрезидентът Румен Радев възстановява част от загубеното през декември доверие и към края на месец март получава положителни оценки от 51% от българските граждани, срещу 15% отрицателни. \r\nСлед арестите на знакови фигури на икономическия „преход“ в България, за първи път от пет години е налице, макар и слаб ръст в доверието към прокуратурата и съда. \r\nНа фона на щетите, които понася ГЕРБ, преминаването на  останалите партии към мобилизационна изборна вълна и туширането до известна степен на острите им публични пререкания, води до стабилизиране на техните позиции, макар и на по-ниски равнища, в сравнение с управляващите. \r\nСред лидерите Корнелия Нинова бележи ръст от 4 на сто, стигайки до 23%. С 3% увеличава рейтинга си Красимир Каракачанов, а Валери Симеонов и Волен Сидеров – с  по 2%.", "date": "2019.04.01", "title": "„Алфа рисърч“: Позитивното отношение към правителството спада с 4 пункта – от 17% на 13%"}
{"url": "http://www.focus-news.net/news/2019/04/01/2641435/deputatat-ot-gerb-sofiya-evgeniya-aleksieva-i-predstaviteli-na-gerb-pancharevo-se-sreshtnaha-s-zhiteli-na-selata-krivina-kazichene-i-kokalyane.html", "text": "Депутатът от ГЕРБ - София и координатор на партията за 24 МИР в столицата Евгения Алексиева и представители на ГЕРБ - Панчарево се срещнаха с жители на селата Кривина, Казичене и Кокаляне. Това съобщиха от пресцентъра на  партията . В срещите взеха участие общинският съветник Ваня Тагарева, кметът на район Панчарево Димитър Сичанов и кметовете на населените места в районите.  \r\nПо време на срещите представителите на ГЕРБ разясниха подробности около започналата кампания на Столична община по програма „Life“ и ОП „Околна среда“,  чрез която безплатно ще бъдат подменени старите печки на твърдо гориво с такива, които се отопляват на пелети или газ. Проектът цели да подобри атмосферния въздух и да намали вредните емисии.  \r\nОбсъдени бяха предстоящите инициативи, реализираните проекти в населените места и тези, които ще стартират в районите. Акцент бе поставен върху ползите за България от членството в Европейския съюз и начините, по които европейските средства са допринесли за изграждането на съвременен облик на различните региони.   \r\nПрисъстващите на събранието изказаха мнение, че благодарение на стабилното управление на ГЕРБ се реализират множество инфраструктурни проекти, които спомагат за развитието на общините.  Представителите на ГЕРБ ще продължат срещите лице в лице с граждани, на които представят добрите примери от управлението на партията.", "date": "2019.04.01", "title": "Депутатът от ГЕРБ - София Евгения Алексиева и представители на ГЕРБ - Панчарево се срещнаха с жители на селата Кривина, Казичене и Кокаляне"}
{"url": "http://www.focus-news.net/news/2019/04/01/2641439/plovdiv-zvezdniyat-festival-dni-na-muzikata-v-balabanovata-kashta-navarshva-10-godini.html", "text": "Емблематичният международен фестивал (МФ) „Дни на музиката в Балабановата къща”, носител на едни от най-престижните награди в областта на изкуството и трикратно удостоен със сертификата за качество „Европейски фестивал” на Европейската фестивална асоциация,  празнува своя 10-годишен юбилей през 2019 година. Това съобщиха от  Община Пловдив . В програмата на фестивала през годините са участвали стотици прочути музиканти и формации с бляскава кариера, като всепризнатата заслуга на „Дни на музиката в Балабановата къща” е да създава събития с уникален знак. Именно на неговата сцена са осъществени първите  гостувания в България на знаменитите: Еманюел Паю (соло флейтист на Берлинска филхармония), Радек Баборак (соло валдхорнист на Берлинска филхармония) и „Баборак ансамбъл”, Солистите на Националния оркестър на Франция, Ансамбъл „WIEN” от Виенска филхармония, начело с българката Албена Данаилова, „Paganini String Quartet” от Миланската Скала, първи рецитали в Пловдив на Красимира Стоянова, Евгени Божанов, Пламена Мангова, Клавирно дуо Аглика Генова – Любен Димитров, Орлин Анастасов, първи срещи на подиума (новосъздадени партньорства): Евгений Божанов – Светлин Русев, Виктор Вълков – Станимир Тодоров, Сергей Накаряков – Аркадий Шилклопер – Софийски солисти, Лия Петрова – Виктория Василенко, акад. Васил Казанджиев и Оркестър на НУМТИ „Добрин Петков”, първо авторско представяне на композиторката Добринка Табакова (с участието на Максим Рисанов), първо освещаване с музика на новооткритите исторически паметници – Римския Стадион и Малката Базилика, първи майсторски класове у нас на именити ментори, първи прожекции в Пловдив на програмата „Метрополитън опера на живо от Ню Йорк” – „Травиата” и Тоска” с участието на Соня Йончева и др. Международният фестивал „Дни на музиката в Балабановата къща” има безспорна заслуга за връщането в Пловдив и представянето на голям брой музиканти, родом от града под тепетата, които от години градят своята кариера извън пределите на България. Сред тях са Елмира Дърварова (дългогодишен концертмайстор на Метрополитан опера), Мария Широколийска, Лъчезар Костов, Вангел Тангъров, Никола Таков, Румен Цветков, Деница Костова – Кучера, Елена Чолакова, Светлана Цонева и много други. Специалната годишнина изисква и специално отбелязване. През 2019 предстоят нови, неизпитани досега предизвикателства – първият солов рецитал на световноизвестния цигулар Светлин Русев в България, насрочен по изричното желание на виртуоза в емблематичната за „Дни на музиката…” Балабанова къща, първите гостувания у нас – на прочутия Квинтет „Мурагес” (Франция), на Брас квинтет от солисти на Кралския Концертгебау оркестър (Амстердам), на Кьолнските виртуози с участието на българката Ангелина Абаджиева (концертмайстор на Оркестъра на Кьолнското радио), първият гастрол на знаменития соло флейтист на Виенска филхармония Карл-Хайнц Шютц в партньорство с пианистката Мария Принц. С огромен интерес се очакват гастролите на блестящия Ансамбъл WIEN от Виенска филхармония, чийто лидер е концертмайсторът на виенските филхармоници Албена Данаилова, на звездните дуа Светлин Русев – Евгени Божанов, Василена Серафимова – Тома Енко и много други. Акцент в програмата е и специалното участие на световноизвестната оперна прима Красимира Стоянова, камерзингерин на Виенската Щатсопера, солист на прочутите оперни театри по цял свят и създател на проекта “Красимира Стоянова представя млади оперни певци” в МФ „Дни на музиката в Балабановата къща”. Наред с тази основна линия – привличането на ярки личности с международно признание, фестивалът с истинска мисионерска страст ще продължи да предоставя форум за изява на млади дарования, като им осигурява рядката привилегия да музицират на една сцена с прочути артисти. И през тази юбилейна година ще им осигури безценната възможност за усъвършенстване чрез организираните „Музикартисимо” майсторски класове, водени от световноизвестни майстори в професията. Над 1000 млади музиканти са взели участие в концертната и образователната програма на фестивала през знаменателната му история до този момент. През юбилейната десета година организаторите на фестивала са подготвили поредния оригинален акцент в превърналия се в традиция Голям детски концерт на Римския стадион – ще бъде отдадена заслужена почит на младежкото хорово изкуство на Пловдив чрез представянето на едни от най-обичаните певчески колективи в града: хорът на НУМТИ „Добрин Петков”, хор „Детска китка” и Хор на пловдивските момчета, с техните именити диригентки Николета Енева, Яна Делирадева и Милка Толедова, в концерта, озаглавен „Светът има нужда от нашата песен”. МФ „Дни на музиката в Балабановата къща” е част от Културния календар на Община Пловдив и се осъществява с подкрепата на Община Пловдив, Министерство на културата, фондация „Америка за България”, фондация “Музикартисимо”.", "date": "2019.04.01", "title": "Пловдив: Звездният фестивал „Дни на музиката в Балабановата къща” навършва 10 години"}
{"url": "http://www.focus-news.net/news/2019/04/01/2641440/tass-na-sreshtata-vav-vashington-nato-shte-obsadi-razshiryavane-na-prisastvieto-si-v-cherno-more.html", "text": "На двудневната среща във Вашингтон на 3-4 април представителите на страните-членки на НАТО ще обсъдят разширяването на военното присъствие на организацията в Черно море. Това заяви постоянният представител на САЩ при Алианса Кейт Бейли Хътчинсън на видеобрифинг във Вашингтон, предаван на живо от пресслужбата на Държавния департамент на САЩ, предава руската информационна агенция  TACC . \r\n„Ще обсъдим какво още можем да направим в Черно море, включително увеличаване на присъствието на кораби на НАТО, разширение и наблюдение“, обяви Хътчинсън. . Тереза Герова", "date": "2019.04.01", "title": "ТАСС: На срещата във Вашингтон НАТО ще обсъди разширяване на присъствието си в Черно море"}
{"url": "http://www.focus-news.net/news/2019/04/01/2641442/smolyan-riosv-proveriha-chetiri-signala-za-shteti-ot-mechka-prez-mart.html", "text": "Експерти от Групата за бързо реагиране при РИОСВ – Смолян провериха четири сигнала за щети от мечка през март. Това съобщиха от пресцентъра на  РИОСВ - Смолян . При направените проверки са установени щети върху три пчелина в землищата на село Митовска и село Леска, община Мадан и селскостопански животни в местност „Канарата“, землище на село Сливка, община Баните. При огледите е констатирано, че щетите са нанесени от кафява мечка.  Комисията е изготвила предложения за обезщетение на собствениците. \r\nПрез този период на годината нападенията на мечки над селскостопански животни и пчелини се дължат на липсата на хранителна база и загуба на тегло на екземплярите през зимата.  \r\nРИОСВ – Смолян призовава стопаните на селскостопанско имущество да засилят превантивните мерки по опазване на животни и пчелини. Пашата трябва да се извършва с пастир и кучета, нощуването на животните да е в масивни стопански сгради, да има ограждане с електрически огради, шумови и светлинни отблъскващи средства. От началото на годината до момента на територията на инспекцията са регистрирани общо седем щети от кафява мечка.", "date": "2019.04.01", "title": "Смолян:  РИОСВ провериха четири сигнала за щети от мечка през март"}
{"url": "http://www.focus-news.net/news/2019/04/01/2641445/varna-zhena-e-zaginala-sled-kato-e-blasnata-ot-tovaren-avtomobil-do-tovarnata-rampa-na-golyam-magazin-za-hranitelni-stoki-na-bul-vasil-levski.html", "text": "Около 11.00 часа близо до товарната рампа на голям магазин за хранителни стоки на бул. \"Васил Левски\" във Варна е 22-годишен водач на микробус \"Ивеко\" при движение назад е блъснал пешеходка. Това съобщиха от  ОДМВР - Варна . Жената е загинала на място.  \r\nКъм момента се извършват действия по изясняване на детайли около инцидента, както и за изясняване на самоличността на жената.", "date": "2019.04.01", "title": "Варна: Жена е загинала, след като е блъсната от товарен автомобил до товарната рампа на голям магазин за хранителни стоки на бул. \"Васил Левски\""}
{"url": "http://www.focus-news.net/news/2019/04/01/2641444/alfa-risarch-658-ot-balgarite-podkrepyat-predlozhenieto-za-spirane-na-vsichki-vidove-pomoshti-na-roditeli-chiito-detsa-ne-poseshtavat-uchilishte.html", "text": "65.8% от българите подкрепят предложението за спиране на всички видове помощи на родители, чиито деца не посещават училище. Това показва резултатите от регулярното национално представително проучване на обществените нагласи (22-26 март 2019г.) на агенция  Алфа Рисърч .  \r\nОгромното мнозинство от 84% от пълнолетните жители на страната одобряват идеята за законово регламентиране на задължително основно образование вместо заложеното към момента в Конституцията училищно обучение до 16-годишна възраст. Зад предложението застават представители на всички социално-демографски слоеве. \r\nПодкрепено от мнозинството българи е и предложението за спиране на всички видове помощи на родители, чиито деца не посещават училище (65.8%). Въвеждането на санкция обаче среща и значим дял противници: 29% смятат, че отнемането на всички помощи би било в ущърб на детето, 5% - че помощите въобще не трябва да се обвързват с посещаването на училище. Притеснения, че подобна мярка би ощетила децата споделят хора в по-добро социално и материално положение от големите градски центрове. Категорични противници на мярката пък са представители на уязвимите социални групи. \r\nПодкрепата за подобни мерки е съпроводена с висока обществената чувствителност по тези въпроси. В случая, одобрението и за двете предложения поражда очаквания за прилагането на работещи норми, които не просто формално ще държат децата в училище, а ще им дадат качествено образование.", "date": "2019.04.01", "title": "„Алфа рисърч“: 65.8% от българите подкрепят предложението за спиране на всички видове помощи на родители, чиито деца не посещават училище"}
{"url": "http://www.focus-news.net/news/2019/04/01/2641447/dobrich-balgarski-i-rumanski-ekipi-sazdadoha-inovativna-platforma-za-onlayn-uchene-gotov-za-moyata-nova-rabota.html", "text": "Български и румънски екипи създадоха иновативна платформа за онлайн учене „Готов за моята (нова) работа“. Това съобщи Божанка Добрева, член на трансграничната мрежа „RO-BG работа”, разработила тази нова услуга в интернет, предаде кореспондентът на  Радио „Фокус” – Варна . Проектът предлага иновативно устойчиво и ефективно средство за учене. Потенциални потребители са както работодатели, така и предприемачи, безработни хора, търсещи работа в трансграничния регион Добрич – Констанца, членове на трансграничната мрежа “RO-BG работа”. Платформата за онлайн учене се състои от няколко основни секции. Първата е наречена „Иновативно предприемачество“. Тя съдържа всички разработени помагала, учебни материали, презентации, учебни филми. С помощта на тези материали хората могат постоянно да се усъвършенстват и да надграждат своите знания и умения. Онлайн платформата е със свободен достъп, така че участниците в различни курсове, както и всеки един потребител могат да получат ценни знания и умения.  \r\nВтората секция, наречена „Онлайн езиково обучение“, е за българи и румънци, които са преминали начален курс съответно на румънски език за българи и български език за румънци. Третата секция е наречена „Развитие на меки умения“. Този раздел има за цел да подпомага процеса на адаптиране на дългосрочно безработни млади хора и конкретно жени към изискванията на пазара на труда и съответно да подпомага тяхната реинтеграция на пазара на труда. Последният раздел „Информация и консултиране“ е един постоянен източник на актуална информация за трудовия пазар в трансграничния регион Добрич – Констанца, съдържа информационни материали относно тенденции и анализи, новини, също електронен бюлетин за членовете на трансграничната мрежа. Онлайн платформата е предназначена за самостоятелно учене на хора от различни целеви групи. Платформата се фокусира върху методи за самообучение и придобиване на знания, умения, компетенции и засилване на единството между формално и неформално обучение. Предимствата на онлайн ученето са, че се провежда в комфортна и удобна обстановка, осигурява достъп от малки отдалечени селища, малки населени места, които имат ограничени възможности за учене, спестява време и пари. Освен това е осигурен 24-часов достъп до обучителните материали. \r\nЖулиета НИКОЛОВА", "date": "2019.04.01", "title": "Добрич: Български и румънски екипи създадоха иновативна платформа за онлайн учене „Готов за моята (нова) работа“"}
{"url": "http://www.focus-news.net/news/2019/04/01/2641446/blagoevgrad-s-tarzhestvena-tseremoniya-v-grada-be-ofitsialno-otkritata-sedmitsata-na-gorata.html", "text": "С тържествена церемония в Благоевград бе официално откритата „Седмицата на гората“, предаде репортер на  Радио „Фокус“ – Пирин . Събитието се провежда в Драматичен театър „Никола Вапцаров“. Официални гости са народни представители, лесовъди и представители на различни държавни и културни институции. Празникът започна с музикалните изпълнения на Ансамбъл „Веселина” към Центъра за личностно и творческо развитие на децата на Благоевград и 9-годишната Христина Христова, които пред публиката изпълниха „Хубава си моя горо”. Преди тях пък танцуваха деца от града със солист Деница Гяурска. \r\nЗам.-министърът на земеделието, храните и горите Атанас Добрев приветства присъстващите, казвайки, че за него е чест и удоволствие да бъде на този ден в Благоевград. \r\n„Седмицата на гората“ започва от днес и ще продължи до 7 април като на различни места в обхвата на Югозападно държавно предприятие ще има събития, с които подобаващо да бъде отбелязана инициативата, която преминава под мотото „140 години история и традиции в грижата за бъдещето на гората!” \r\nЛивия НИНОВА", "date": "2019.04.01", "title": "Благоевград:  С тържествена церемония в града бе официално откритата „Седмицата на гората“"}
{"url": "http://www.focus-news.net/news/2019/04/01/2641441/alfa-risarch-54-ot-balgarite-da-se-obyavyat-protiv-brekzit.html", "text": "54% от българите да се обявят против Брекзит. Това показва резултатите от регулярното национално представително проучване на обществените нагласи (22-26 март 2019г.) на агенция  Алфа Рисърч . Въпреки че към момента кампанията за европейските избори изглежда като че ли изцяло изместена от междупартийното противопоставяне, пътят, който Европа ще поеме през следващите пет години не е безразличен за българските граждани. През последната седмица на март Брекзит не просто прикова общественото внимание на цяла Европа, но даде нов тласък на дебата за бъдещото развитие на ЕС. Макар много хора да смятат, че България не е пряко въвлечена в процеса, той оказва влияние и у нас. Сред българското общество доминира очакването за негативно влияние на Брекзит – върху самата Великобритания, върху ЕС като цяло и върху България, в частност. Тази обща оценка, заедно с факта, че всяко пето домакинство вижда пряк риск за себе си, защото има близки в Обединеното кралство, карат 54% от българите да се обявят категорично против напускането на Великобритания. Мнението, че тя трябва да напусне ЕС споделят 15%. \r\nСъщевременно, несъстоялият се на 29-ти март развод между ЕС и Великобритания, консолидира проевропейската ориентация на българина. За 63% членството ни в ЕС е без алтернатива. На обратната позиция са едва 8%. Проблемите около Брекзит са пример за ползите от членството и мнозинството от 61% подкрепят позицията за повече взаимни остъпки между държавите в името на по-силен ЕС, срещу 39%, според които националните интереси трябва да бъдат твърдо отстоявани, дори с риск за отслабване на ЕС. Умерените, системни партии пък се припознават като способни да постигнат по-сплотен Европейски съюз и в съотношение 2:1 са предпочитани от българските избиратели пред популистките и противопоставящите се на политическия елит формации. Така, въпреки някои негативни настроения срещу конкретни решения на ЕС, като така нар. пакет „Мобилност”, например, потенциалният евроскептичен вот  остава ограничен и без консолидираща го политическа сила в сравнение с други страни-членки.", "date": "2019.04.01", "title": "„Алфа рисърч“: 54% от българите да се обявят против Брекзит"}
{"url": "http://www.focus-news.net/news/2019/04/01/2641425/unian-tsik-potvardi-provezhdaneto-na-vtori-tur-na-prezidentskite-izbori-v-ukrayna.html", "text": "Централната избирателна комисия (ЦИК) на Украйна потвърди провеждането на втори тур на президентските избори в страната, предава информационната агенция  УНИАН . \r\nЗаместник-председателят на ЦИК, Евгений Радченко, потвърди съответното на пресконференция. „Очевидно ще има втори кръг. Затова ЦИК сега е изправена пред една много амбициозна следваща задача поради много краткия интервал от време между окончателните резултати и подписването на протокола за назначаване на повторно гласуване на 21 април\", заяви Радченко.  \r\nПри 50,36% обработени бюлетини водещи кандидати на президентските избори остават Владимир Зеленский с 30,20% от гласовете и Петро Порошенко с 16,64%. \r\nТака вече е сигурно, че Зеленский и Порошенко ще участват във втория тур на гласуването. \r\nТрето място заема Юлия Тимошенко, която събира подкрепата на 13,08% от избирателите в Украйна. В петорката влизат още Юрий Бойко (11,53%) и Анатолий Гриценко (7,11%). Тереза Герова", "date": "2019.04.01", "title": "УНИАН: ЦИК потвърди провеждането на втори тур на президентските избори в Украйна"}
{"url": "http://www.focus-news.net/news/2019/04/01/2641449/izlozhba-krasivite-pokrivi-na-sofiya-shte-bade-otkrita-na-2-april-v-galeriya-na-otkrito-v-parka-pred-ndk.html", "text": "Изложба „Красивите покриви на София” ще бъде открита на 2 април в Галерия на открито в парка пред НДК. Това съобщиха от пресцентъра на  Столична община .Изложбата „Красивите покриви на София“ е галерия от снимки, посветена на архитектурните шедьоври на стара София. Показва отблизо декорациите, скулптурите и орнаментите на повечето от най-красивите сгради в столицата, създадени по времето на царска България. Фотографиите са заснети с дрон, който пренася зрителя пред самите произведения, които иначе остават високо над града, далече от погледа на минувачите.  \r\nАвторът Ясен Джабиров е пилот-оператор на дрон и видеограф, който в свободното си време се занимава с улична и въздушна фотография в родния си град София и страната. Автор е на много видео и фото проекти за града.  \r\n„Опитвам се да открия непознатата страна на София, нещата, които са пред всички нас, а сякаш малко хора ги забелязват. Първо, видях скулптурата с глобуса на покрива на банковата сграда на ул. „Раковски” и реших да я разгледам и заснема отблизо с дрон. Оказа се много детайлна и красива. Учуди ме, че толкова труд и старание са вложени в направата на едно произведение на изкуството, което е толкова далеч от хорските погледи. Замислих се, какво ли е карало тогавашните архитекти и предприемачи да вложат такъв ресурс, само за украса на сградата. Постепенно започнах да забелязвам и други сгради с подобни красиви орнаменти в стил рококо и сецисион из града. Започнах да ги проучвам и заснемам, събрах информация за тях и се оказа, че повечето са от периода около 1930 година, когато в България са работели архитекти и строители, учили и повлияни от западноевропейските стил и култура. Това са сгради и произведения, които придават аристократичния дух на София и не само са безценно богатсво за града ни, но и пример за отношение към естетиката на градската среда.”, споделя авторът.", "date": "2019.04.01", "title": "Изложба „Красивите покриви на София” ще бъде открита на 2 април в Галерия на открито в парка пред НДК"}
{"url": "http://www.focus-news.net/news/2019/04/01/2641443/press-24-makedoniya-kampaniyata-za-prezidentskite-izbori-v-makedoniya-pendarovski-obeshta-silna-sigurna-i-ikonomicheski-naprednala-darzhava.html", "text": "В първия ден на кампанията за президентските избори в Македония кандидатът на управляващия СДСМ Стево Пендаровски обеща да бъде държавен глава на всички граждани и съвместна работа за „силна, сигурна и икономически напреднала държава“, предава скопската електронна медия  Press 24 . \r\n„Ще бъда президент на всички граждани. Заедно ще изградим силна, сигурна и икономически напреднала държава. Заедно вървим напред!“, заяви кандидатът на СДСМ в социалната мрежа „Фейсбук“.   \r\n„Извървяхме дълъг и труден път, за да стигнем дотук. Но заедно можем да направим много повече. Днес решаваме да продължим напред, защото заслужаваме модерна, европейска държава“, подчерта Пендаровски в обръщението си.  \r\nПървият кръг на президентските избори ще се проведе на 21 април, а вторият - на 5 май. \r\nВ неделя кандидатите за президент на Македония Блерим Река („Алианс за албанците“), Гордана Силяновска Давкова (ВМРО-ДПМНЕ) и Стево Пендаровски подписаха Кодекс за поведение за справедливи и демократични избори в Държавната избирателна комисия (ДИК). Тереза Герова", "date": "2019.04.01", "title": "Press 24 (Македония): Кампанията за президентските избори в Македония: Пендаровски обеща „силна, сигурна и икономически напреднала държава“"}
{"url": "http://www.focus-news.net/news/2019/04/01/2641451/miroslav-dzhuparov-izpalnitelna-agentsiya-po-gorite-ot-nachaloto-na-2019-g-sa-izvarsheni-nad-110-000-proverki-v-gorskite-teritorii.html", "text": "От началото на 2019 г. са извършени над 110 000 проверки в горските територии. Това каза Мирослав Джупаров, изпълнителен директор на Изпълнителна агенция по горите, по време на официалното откриване на „Седмицата на гората” в Благоевград, предаде репортер на  Радио „Фокус” – Пирин . „През 2018 г. броят на проверките пък беше над 470 000”, каза още Джупаров. Той добави, че се увеличава и събираемостта на наложените наказания, свързани с посегателства върху горите.  \r\n„Процесите в горите са тема с повишен интерес от страна на обществото. Въпреки трудностите, с които се сблъскваме, през последните години обемът на горите се повишава”, добави Джупаров. Той коментира, че България е сред водещите страни в Европа по отношение опазване и съхранение на горите, чието състояние е добро.  Джупаров допълни, че през 2018 г. са зелесени общо 16 000 дка гори. Той коментира, че за съжаление от началото на тази година броят на пожарите се увеличава, сравнено с 2018 г. „Нашите празници са белязани от трудните делници. Лесовъд е не само професия, а житейски избор”, подчерта Джупаров.  \r\nЛивия НИНОВА", "date": "2019.04.01", "title": "Мирослав Джупаров, Изпълнителна агенция по горите: От началото на 2019 г. са извършени над 110 000 проверки в горските територии"}
{"url": "http://www.focus-news.net/news/2019/04/01/2641434/vmro-nastoya-balgariya-da-poiska-po-tvardo-izvinenie-ot-turtsiya-za-tvardeniyata-na-mevlyut-chavushoglu-za-namesa-v-zakona-za-veroizpovedaniyata-obzor.html", "text": "Симпатизанти и членове на ПП ВМРО се събраха в 08.30 часа пред сградата на посолството на Р Турция заради изказването на турския външен министър Мевлют Чавушоглу, че Анкара се е намесила в промените в Закона за вероизповеданията у нас. Протестиращите носеха български знамена и табели с надписи „Не на намесата на Турция във вътрешните ни работи!“ и „България е суверенна държава!“ и скандираха „За България свобода или смърт!“. Събралите се настояват също да бъдат приети отхвърлените текстове на ВМРО в Закона за вероизповеданията, които забраняват финансиране на вероизповеданията от чужди държави. Протестът продължи до 09.20 часа.  \r\nЕвродепутатът и зам.-председател на ВМРО Ангел Джамбазки каза пред журналисти, че задължително трябва да се поиска по-твърдо извинение от външния министър Чавошоглу и от президента Ердоган. Той каза още, че тези думи не са случайни, те са преднамерени и са сигнал. „Те са продължение на турската политика за нашествие в България по много линии. На първо място през превземането на българското главно мюфтийство от турския дианет с незаконния мюфтия Мустафа Алиш Хаджи. На второ място през създаването на турската партия ДОСТ, която и в момента прави провокации към българското национално единство, опитва се да разделя българската нация. Опитва се да измисли национални малцинства. В България малцинства няма“, обясни още евродепутатът. Джамбазки каза още, че през нашата конституция страната ни е решила, че България е единна, унитарна държава, на територията на която не се позволява нито малцинства, нито автономни формирования. „Това, което се опитва да направи Турция през Местан, е да раздели обществото, след което да поиска автономия и сепаратизъм. Това е Кипърският модел. Гледайте Кипър, помнете България“, каза още той. Джамбазки обясни, че в момента провокацията на външния министър цели точно това – да нагнетява напрежение преди избори, да прелива гласове към ДОСТ и ДПС. „Те ясно си го казаха, Турция изпрати един автобус агитатори във всички европейски държави да агитират за европейските избори. Какво по-голямо признание, че се намесваш във вътрешните работи на суверенни държави от това да не си държава-член на ЕС, а да участваш на изборите“, каза още Ангел Джамбазки. По думите му страната ни трябва да поиска твърдо извинение и ако не се получи, народните представители трябва да поискат понижаване на дипломатическите отношения. \"Това е дипломатическа стъпка, отзоваването на посланик Надежда Нейнски, връщането на този посланик там. Ясно трябва да се каже, че няма да търпим продължаващата турска агресия в българската политика и духовните дела на българите мюсюлмани. Не трябва да продължаваме да ги търпим да си разиграват коня на българска територия\", коментира Джамбазки.  \r\nТеодора ПАТРОНОВА", "date": "2019.04.01", "title": "ВМРО настоя България да поиска по-твърдо извинение от Турция за твърденията на Мевлют Чавушоглу за намеса в Закона за вероизповеданията (ОБЗОР)"}
{"url": "http://www.focus-news.net/news/2019/04/01/2641448/republika-makedoniya-kampaniyata-za-prezidentskite-izbori-v-makedoniya-vmro-dpmne-zapochva-ot-ohrid-s-priziv-za-pravo-i-istina.html", "text": "В първия ден на кампанията за президентските избори в Македония кандидатът на опозиционната ВМРО-ДПМНЕ Гордана Силяновска Давкова ще проведе митинг в родния й Охрид, съобщава близкото до кръговете на партията скопско електронно издание  „Република“ . \r\n„Призовавам Ви на големия митинг на ВМРО-ДПМНЕ и коалиция „За по-добра Македония“ на градския площад в Охрид в 20:00 часа (21:00 часа българско време). Да излезем заедно и да подкрепим победата на проф. д-р Гордана Силяновска Давкова. За право и истина!“, бе обръщението, което председателят на ВМРО-ДПМНЕ Християн Мицковски направи за първия митинг от кампанията за шестите президентски избори в Македония.  Тереза Герова", "date": "2019.04.01", "title": "„Република“ (Македония): Кампанията за президентските избори в Македония: ВМРО-ДПМНЕ започва от Охрид с призив за „право и истина“"}
{"url": "http://www.focus-news.net/news/2019/04/01/2641452/tsik-registratsiyata-na-partii-i-koalitsii-shte-zapochne-na-5-april.html", "text": "Централната избирателна комисия уведомява, че одобри 100 броя изборни книжа за произвеждане на изборите за членове на Европейския парламент от Република България на 26 май 2019 г. Одобрените документи ще бъдат обнародвани в Държавен вестник на 2 април 2019 г. Това съобщиха от пресцентъра на  ЦИК . \r\nНа 1 април 2019 г. Централната избирателна комисия прие решение за регистрация на партии и коалиции. Предстои приемането на решение за регистрация на инициативните комитети. \r\nСъгласно посоченото решение от 1 април 2018 г. регистрацията на партии и коалиции ще започне на 5 април 2019 г.от 9,00 часа. \r\nСъгласно приетата хронограма с Решение № 6-ЕП от 25 март 2019 г. регистрацията на партии и коалиции ще приключи на 10 април 2019 г., а на инициативните комитети на 15 април 2019 г.", "date": "2019.04.01", "title": "ЦИК: Регистрацията на партии и коалиции ще започне на 5 април"}
{"url": "http://www.focus-news.net/news/2019/04/01/2641450/zam-ministar-atanas-dobrev-gorite-sa-nay-golyamoto-prirodno-bogatstvo-na-balgariya-koeto-tryabva-da-opazim-i-sahranim-za-badeshtite-pokoleniya.html", "text": "Тази година отбелязваме 94-ата годишнина от провеждането на „Седмица на гората” – едно събитие, което посвещаваме на пролетното пробуждане на горите, които са най-голямото природно богатство на България. Това каза зам.-министърът на земеделието, храните и горите Атанас Добрев по време на националното откриване на „Седмица на гората” в Благоевград, предаде репортер на  Радио „Фокус” – Пирин . Той добави, че най-важната мисия на лесовъдите и служителите по контрол и опазване на горите е да съхранят това богатство за бъдещите поколения.  \r\n„Седмица на гората” е празник преди всичко на лесовъдите и тези, които контролират и опазват гората.  Това всъщност е и един от най-обичаните празници у нас за обществото, което се вълнува от съдбата на горите”, подчерта Добрев. Зам.-министърът припомни, че „Седмица на гората” е уникален празник за българската история, който води началото си от 1925 година. „С нея се цели да се обърне внимание на горите – тяхното опазване и съхранение”, посочи Добрев, отбелязвайки, че над 18 млн. са новите гори в България, създадени благодарение на всички лесовъди и горски служители. „За последните 50 години над три пъти са се увеличили и запасите на горите, което е едно от най-големите ни екологични постижения”, заяви Добрев. Според него дейността в полза на горите е призвание, защото тя е нашият общ дом, който трябва да бъде обичан и пазен. \r\nЛивия НИНОВА", "date": "2019.04.01", "title": "Зам.-министър Атанас Добрев: Горите са най-голямото природно богатство на България, което трябва да опазим и съхраним за бъдещите поколения"}
{"url": "http://www.focus-news.net/news/2019/04/01/2641436/alfa-risarch-gerb-339-bsp-334-dps-10-ako-evroizborite-byaha-dnes.html", "text": "ГЕРБ - 33.9%, БСП - 33.4%, ДПС - 10%, ако евроизборите бяха днес. Това показва резултатите от регулярното национално представително проучване на обществените нагласи (22-26 март 2019г.) на агенция  Алфа Рисърч . В резултат, след известно „откъсване“ на ГЕРБ пред БСП през февруари, към момента ножицата между двете политически сили плътно се затваря, като дистанцията между тях е в рамките на статистическата грешка. Ако евроизборите бяха днес, 33.9% от гласуващите биха пуснали бюлетина за ГЕРБ-СДС срещу 33.4% за БСП. ДПС събира 10.6% от потенциалния вот и е третата политическа сила, сигурен участник в Европейския парламент. Предвид твърдостта на ДПС избирателите, спад в активността ще увеличи тежестта на Движението и подобно на евровота от 2007г. би могло да ги постави в по-голяма близост до водещите ГЕРБ и БСП. \r\nСближаването на позициите между ГЕРБ и БСП е резултат от три фактора: лек спад от около 1.5% на електоралната подкрепа за ГЕРБ спрямо февруари, отлив на желаещи да гласуват сред по-широката му електорална периферия (последната спада до 14% при средно 20-25 на сто на предишни избори),  мобилизация на БСП и относително увеличаване на електоралната ѝ тежест при по-ниска избирателна активност. Формулата ГЕРБ-СДС привлича подкрепата на две трети от бившите избиратели на ГЕРБ и една четвърт от тези на Реформаторския блок. БСП успява да задържи над 80 на сто от гласувалите за нея преди две години. \r\n„Демократична България“ с вот от 5.1% е все още малко под бариерата от 5.88%, необходима за спечелването на мандат. Партиите от коалицията Обединени Патриоти, които в рамките на настоящото проучване са измервани поотделно, постигат следните резултати: ВМРО-  1%, НФСБ -  2.2%, Атака - 2.1% от решилите да гласуват. Така, като партия с най-голям шанс за излъчване на евродепутат се очертава ВМРО, но това ще зависи до голяма степен от способността й  да привлече част от вота на останалите  националистически формации. Другите политически сили събират под два процента от действителните гласове. \r\nАко тенденциите за паритет между водещите партии продължат, а други политически сили се окажат близки до прага за излъчване на евродепутати, изходът от предизборната надпревара може да се окаже силно повлиян от водачите на листи и способността им да добавят гласове към партийния вот. \r\nЛипсата на реални дебати по европейските теми и по позицията на България в тях, както и текущите скандали, имат за ефект силно ограничаване на желанието за участие в предстоящите избори. Към края на март, 35% от имащите право на глас българи твърдят, че със сигурност ще участват в изборите за Европейски парламент. Почти две трети се колебаят, или са твърдо убедени, че няма да гласуват.", "date": "2019.04.01", "title": "„Алфа рисърч“: ГЕРБ - 33.9%, БСП - 33.4%, ДПС - 10%, ако евроизборите бяха днес"}
{"url": "http://www.focus-news.net/news/2019/04/01/2641454/afp-nay-malko-24-dushi-sa-zaginali-pri-potushavane-na-pozhar-v-yugozapaden-kitay.html", "text": "Най-малко 24 души са загинали, след като екипи пожарникари са били изпратени за потушаване на пожар в планински район в югозападната част на Китай, предава  AFP . \r\nВластите са загубили контакт с групата в следобедните часове на неделя, съобщиха местни медии. \r\nПожарът е избухнал в събота вечер около 18:00 часа местно време. 689 души са изпратени да се борят с огъня. В неделя, поради рязката промяна в посоката на вятъра, пожарът избухна с нова сила, в резултат на което 30 от тях изчезнаха. Тереза Герова", "date": "2019.04.01", "title": "AFP: Най-малко 24 души са загинали при потушаване на пожар в Югозападен Китай"}
{"url": "http://www.focus-news.net/news/2019/04/01/2641453/veliko-tarnovo-osnoven-remont-na-most-zatvarya-patya-mezhdu-kilifarevo-i-plakovo-ot-2-april.html", "text": "Основен ремонт на мост затваря от 2 април четвъртокласния път между Килифарево и село Плаково. Това съобщиха от пресцентъра на Община Велико Търново. Строителните дейности по съоръжението над р. Белица са по разработен от Община Велико Търново проект, който ще бъде финансиран със средства от Междуведомствената комисия за възстановяване и подпомагане. Ще бъдат ремонтирани и подходите към моста. \r\nДокато траят дейностите, движението ще се осъществява по следния обходен маршрут: Килифарево – път II-55 /Велико Търново – Гурково/ - с. Нацовци – с. Големаните – с. Плаково /двупосочно/. По това трасе ще пътува и автобусната линия между Велико Търново и с. Плаково. \r\nКомисията одобри за финансиране и още един основен ремонт на мост, намиращ се на територията на общината – съоръжението е над р. Елишин и е част от пътя между Велчево – Плаково /VTR 1021/. Строителните работи започват от сряда /3 април/ и ще наложат затваряне на отсечката между двете села. Обходният маршрут ще бъде следният: Велико Търново – Присово – път III-5302 – отклонение към с. Велчево – Къпиновски манастир. \r\nОколо 800 000 лева са средствата, отпуснати за реконструкциите на двата моста. Очакванията са, че строителните дейности ще продължат около два месеца.", "date": "2019.04.01", "title": "Велико Търново: Основен ремонт на мост затваря пътя между Килифарево и Плаково от 2 април"}
{"url": "http://www.focus-news.net/news/2019/04/01/2641456/sofiya-darzhavna-agentsiya-arhivi-i-stolichna-obshtina-predstavyat-izlozhbata-da-sagradish-stolitsa-na-3-april.html", "text": "Държавна агенция „Архиви” и Столична община представят изложбата „Да съградиш столица”. Това съобщиха от пресцентъра на  Общината . Откриването на експозицията ще се проведе от 17.00 часа на 3 април (сряда) в Галерия на открито в Градската градина. \r\nИзложбата ще покаже чрез обяви, плакати, апели, покани, програми, снимки и други архивни материали живота на жителите на София от обявяването на града за столица до 90-те години на ХХ век.  \r\nМаркират се различни аспекти на общинското управление – благоустройство (електрификация, трамваи, водопровод); важни исторически събития, засегнали живота на софиянци; държавни и общински културни институции и техни прояви и т.н.", "date": "2019.04.01", "title": "София: Държавна агенция „Архиви” и Столична община представят изложбата „Да съградиш столица” на 3 април"}
{"url": "http://www.focus-news.net/news/2019/04/01/2641455/zam-ministar-krasimir-zhivkov-balgarskite-gori-sa-unikalni-ne-samo-v-evropa-no-i-v-sveta.html", "text": "Българските гори са уникални не само в Европа, но и в света. Това каза зам.-министърът на околната среда и водите Красимир Живков по време на националното откриване на „Седмицата на гората” в Благоевград, предаде репортер на  Радио „Фокус” – Пирин . „Горските системи са важни, не само защото създават по-добро качество на въздуха и водите, но и защото през 2017 г. буковите гори в Централен Балкан бяха признати от ЮНЕСКО за обект – световно национално наследство”, каза още Живков. Той допълни, е опазването на горите е от голямо значение за опазване на екологията. Живков отбеляза, че над 60 % от застрашените животински видове обитават горите, в които има и много уникални растителни видове. Той допълни, че с цел опазване на екологичното разнообразие 35% са защитените територии в България, включени  в мрежата \"Натура 2000\". \r\nЛивия НИНОВА", "date": "2019.04.01", "title": "Зам-министър Красимир Живков: Българските гори са уникални не само в Европа, но и в света"}
{"url": "http://www.focus-news.net/news/2019/04/01/2641459/plovdiv-nyakolko-naseleni-mesta-v-oblastta-sa-bez-piteyna-voda-zaradi-avarii.html", "text": "Няколко населени места в област Пловдив са без питейна вода заради аварии, съобщиха за  Радио „Фокус“-Пловдив  от ВиК-Пловдив. Това са селата Брестник, Розино, Каравелово. Причината са аварии на водопроводи. Не е посочен точен час за възстановяване на водата. До отстраняване на аварии без водоподаване ще са и живеещите на  кръстовището на ул.“Доспат“ с ул.“Леонардо да Винчи“,ул.“Лев Толстой“ до магазин „Триумф“ в Пловдив. До 16.00 часа без вода ще са и живеещите на ул.“Богомил“ №100 в града. \r\nМария РУСЕВА", "date": "2019.04.01", "title": "Пловдив: Няколко населени места в областта са без питейна вода заради аварии"}
{"url": "http://www.focus-news.net/news/2019/04/01/2641457/lovech-v-grada-se-provezhdat-dni-na-pravoslavnoto-kino.html", "text": "За поредна година в Ловеч, с благословението на Негово високопреосвещенство  Ловчанския митрополит Гавриил, се провеждат Дните на православното кино, предаде репортер на  Агенция \"Фокус\" . Инициативата е организирана от Ловчанска света митрополия и се провежда от втората до петата седмица на Великия пост. Видео прожекциите се излъчват от 18.00 ч. всеки понеделник в приземния параклис \"Въведение Богородично\" на новата катедрала \"Св. Св. Кирил и Методий\" в центъра на града. Днешната прожекция е на филма \"Кучешко сърце\". Входът е свободен.  \r\nНикола ПЕТКОВ", "date": "2019.04.01", "title": "Ловеч: В града се провеждат Дни на православното кино"}
{"url": "http://www.focus-news.net/news/2019/04/01/2641458/obshtina-burgas-elektronnata-platforma-za-zapisvane-v-detska-gradina-za-poreden-pat-sraboti-perfektno.html", "text": "Електронната платформа за записване в детска градина за пореден път сработи перфектно. За първа година няма нито едно телефонно обаждане от родител, който търси помощ или информация. Това съобщиха от пресцентъра на  Община Бургас . Бургаската електронна платформа за записване в детска градина и ясла за пореден път сработи перфектно. Тя бе въведена тук пилотно за България още преди 8 години и е голямо улеснение за родителите. Новата кампания за кандидатстване стартира в 08.00 часа тази сутрин. В осем и една минута успешните регистрации бяха 80, в осем и две минути – 340, в осем и половина – 2272. В момента те са вече 2481. Обявените свободни места за детска градина и ясла в Бургас са общо 2991. За първи път, откакто Община Бургас създаде електронната платформа, след днешното й активиране в режим за кандидатстване няма получено нито едно телефонно обаждане от родител, който търси помощ или информация. Това означава, че бургазлии вече свикнаха с нея, използването й е лесно, системата спестява време и нерви. И тази година местата в бургаските детски градини и ясли са достатъчно за всички. За Община Бургас най-приятният ангажимент е да строи нови детски градини, дано се наложи и нека има повече малчугани, с които да се напълнят.", "date": "2019.04.01", "title": "Община Бургас: Електронната платформа за записване в детска градина за пореден път сработи перфектно"}
{"url": "http://www.focus-news.net/news/2019/04/01/2641461/burgas-shkola-za-armenski-tantsi-nairi-i-balet-estreya-predstavyat-tantsovo-poetichniya-spektakal-patyat-v-kulturen-dom-na-neftohimika-na-6-april.html", "text": "Спектакълът „Пътят“ с участието нашкола за арменски танци „Наири“ и балет „Естрея“ ще бъде представен на сцената на Културен дом на нефтохимика в Бургас от 19.00 часа на 6 април. Това съобщиха от пресцентъра на  Община Бургас . Танцово-поетичен разказ за съдбата на едно арменско семейство в мрачните дни на Геноцида от 1915 г. и пътя, който извървява към спасението си в България. Основан на истинска лична история, спектакълът пресъздава идеята за съхраняване на родовата памет дори и тогава, когато сме принудени да пренесем корените си в новата родина. Като израз на темата за обединението, в спектакъла участват 50 танцьора от арменски и български произход, представящи в отделните танци приблизително 20 различни костюма. Изработката и бродериите на част от тях е ръчна и дело на майстори от Армения. Кои са „Наири“? „Наири“ е създадена през октомври 2010 г. и към момента е единствената школа за арменски танци в София. Целта ѝ е популяризирането и разпространението на арменското танцово изкуство в страната и чужбина. Вярваме, че магията на танца има силата да обединява и създава здрава връзка между народите. Членовете на състава са разпределени в няколко групи и са на възраст от 3 до 45 години. „Наири“ представя арменското танцово изкуство в редица фестивали, телевизионни предавания и концерти на местно и международно ниво. Кои са „Естрея“? Танцова школа „Естрея“ е създадена през 2002 година в читалище „Никола Йонков Вапцаров“ – София от Румяна Кацарова – възпитаничка на Националното училище за танцово изкуство - София и дългогодишна солистка на Ансамбъла на Българската армия. Броят на броят на танцьорите в балета се увеличава с всяка година, като към момента танцуващите в школите му са около 700. Съставът е носител на десетки награди от престижни конкурси и фестивали в страната и чужбина.", "date": "2019.04.01", "title": "Бургас: Школа за арменски танци „Наири“ и балет „Естрея“ представят танцово-поетичния спектакъл „Пътят“ в Културен дом на нефтохимика на 6 април"}
{"url": "http://www.focus-news.net/news/2019/04/01/2641462/api-nad-9-mln-lv-se-investirat-v-remonta-na-19-km-ot-pat-iii-5302-mindya-prisovo.html", "text": "Над 9,3 млн. лв. е инвестицията в основния ремонт на 19 км от третокласния път III-5302 Миндя - Присово. Това съобщиха от пресцентъра на  Агенция \"Пътна инфраструктура\" . Пътят е основна и най-пряка връзка на 5 големи села - Миндя, Къпиново, Церова Кория, Пчелище и Присово в община Велико Търново, с областния център. Основен ремонт на участъка не е правен от пускането му в експлоатация от десетилетия, а през годините е поддържан чрез програмата за текущ ремонт. Строителните работи се извършват без спиране на движението, а автомобилите преминават в платното, в което не се работи. Необходимо е да се кара внимателно и да спазва пътната сигнализация.  \r\nРемонтните дейности стартираха през есента на миналата година и продължават сега. Предвижда се да завършат до края на май. Предстои полагане на нова асфалтова настилка, ремонт на пътните принадлежности – банкети и канавки, възстановяване на отводняванет, нова хоризонтална маркировка, пътни знаци и мантинели. Ремонтните дейности се изпълняват от пътноподдържащото дружество „Пътни строежи-Велико Търново“ АД.", "date": "2019.04.01", "title": "АПИ: Над 9 млн. лв. се инвестират в ремонта на 19 км от път III-5302 Миндя - Присово"}
{"url": "http://www.focus-news.net/news/2019/04/01/2641463/sofiya-vazrasten-mazh-e-pochinal-na-metrostantsiya-serdika-2.html", "text": "Възрастен мъж е починал на метростанция „Сердика 2“. Това съобщи за  Агенция „Фокус“  директорът на „Метрополитен“ ЕАД инж. Стоян Братоев. Временно е било затворено стълбището на метростанция „Сердика 2“, докато пристигне Съдебна медицина. В момента стълбището е отворено.  \r\nИрина ИВАНОВА", "date": "2019.04.01", "title": "София: Възрастен мъж е починал на метростанция „Сердика 2“"}
{"url": "http://www.focus-news.net/news/2019/04/01/2641464/smolyan-zadarzhan-e-41-godishen-nepravosposoben-piyan-shofyor-ograbil-sled-upotreba-na-sila-i-zaplaha-s-tesla-mazh-na-70-godini-kogoto-vozel-na-avtostop.html", "text": "Криминалисти от Районно управление на МВР-Смолян са задържали 41-годишен мъж от Асеновград, заподозрян в извършването на грабеж. Това съобщиха от пресцентъра на  ОДМВР – Смолян . На 29 март 2019 г. е получен сигнал от 70-годишен мъж от село Оряховец, община Баните, за това, че на същата дата, около 15.30 ч ., в началото на Асеновград се качил на автостоп в лек автомобил „Фолксваген Поло“ с пловдивска регистрация, управляван от лице от мъжки пол и се придвижвали в посока към село Момчиловци. Около 17.20 часа стигнали на четири километра от разклона за село Момчиловци и село Баните, когато водачът спрял автомобила на пътното платно и извадил тесла от багажника, след което отнел от жалбоподателя сумата от 130 лева, като употребил за това сила. Незабавно след получаване на сигнала са предприети оперативно-издирвателни мероприятия и около 2 часа след подаване на сигнала извършителят е разпознат от служители на реда и задържан в района на бензиностанция в кв. \"Устово\". 41-годишният мъж е тестван за алкохол и е установено, че управлява автомобила след употреба на алкохол с концентрация 1.56 промила, установено с техническо средство. Освен това се установява, че водачът е неправоспособен. Той е задържан за срок от 24 часа. Работата по случая продължава.", "date": "2019.04.01", "title": "Смолян: Задържан е 41-годишен неправоспособен пиян шофьор, ограбил след употреба на сила и заплаха с тесла мъж на 70 години, когото возел на автостоп"}
{"url": "http://www.focus-news.net/news/2019/04/01/2641465/prof-georgi-kamarashev-zam-kmet-na-veliko-tarnovo-universitetskite-prepodavateli-tryabva-da-se-opitat-da-slyazat-ot-piedestala-na-teoriyata-i-da-ya-varzhat-s-praktikata.html", "text": "Университетските преподаватели трябва да се опитат да слязат от пиедестала на теорията и да я вържат с практиката. Това призова по време на откриването на кариерна борса във Великотърновския университет „Св. Св. Кирил и Методий“ зам.-кметът на Община Велико Търново проф. Георги Камарашев, предаде репортер на  Радио „Фокус“ – Велико Търново . Събитието се организира за 15-та поредна година. Официално приветствие по време на откриването отправи домакинът и ректор на висшето училище проф. Христо Бонджолов. Той припомни, че заздравяването на връзката между работодателите, преподавателите и студентите е една от основните задачи на ВУЗ-а. „Мястото на университета е именно това – да подготвя младите хора за това, което ги очаква в бъдеще. Ние трябва да ви дадем шанс за по-добра работа, по-добро заплащане, по-добър живот и за една перспектива, която да имате тук и сега – в България“, обърна се към студентите проф. Бонджолов. Подкрепа на подобен род събития оказва и Община Велико Търново, като това доказа присъствието на зам.-кмета проф. Георги Камарашев. Той заяви, че местната администрация вече десетилетия наред работи за заздравяване връзката между работодателите и университета и бе категоричен, че това ще продължи. „Но искам освен към студентите и работодателите да се обърна и към преподавателите, защото връзката не може да  е само в една посока.  Те също трябва да се опитат да слязат от високия пиедестал на теорията и да я вържат с практиката. Това е изключително важно. Надявам се, че студентите ще намерят своето поприще и ще се реализират  с практиката именно днес, на този форум“, каза още проф. Камарашев. \r\nИзложението „Национални дни на кариерата – Добра Кариера, Добър Живот“ се провежда в 5-ти Корпус на Великотърновски университет „Св. Св. Кирил и Методий“ и ще продължи до 15.00 часа. В него участват 20 български и чуждестранни фирми, които търсят кадри и предлагат работни места.  Главната цел на форума е работодателите да се срещнат със своите потенциални служители, а студентите и младите специалисти да открият възможности за професионална реализация. \r\nЛуиза ТРАНЧЕВА", "date": "2019.04.01", "title": "Проф. Георги Камарашев, зам.-кмет на Велико Търново: Университетските преподаватели трябва да се опитат  да слязат от пиедестала на теорията и да я вържат с практиката"}
{"url": "http://www.focus-news.net/news/2019/04/01/2641468/burgas-street-food-art-festival-shte-se-provede-v-grada-ot-7-do-11-avgust.html", "text": "Street Food културата е една от най-бързо развиващите се тенденции в съвременната култура на хранене, а вече можем смело да я посрещнем и в България. В нейна чест Пловдив, Бургас и Варна ще обогатят културните си програми с нов градски фестивал – Street Food & Art Festival. Това съобщиха от пресцентъра на  Община Бургас . В рамките на няколко дни фестивалът ще обедини няколко вида изкуство в напълно автентична градска среда – кулинария, лятно кино, музика, литература, театър. Блогъри и влогъри ще покажат умения на живо пред феновете си. Артисти и музиканти ще влязат в ролята на готвачи, професионални кулинари ще демонстрират уменията си, популярни лица от ТВ предавания ще се срещнат с почитателите си, докато се наслаждавате на дегустации и кулинарни демонстрации. Специално подбрани ресторанти и кухни на колела ще приготвят прясна и вкусна храна във всеки от фестивалните дни, което изобщо не е за изпускане! „Променя се не само начинът, по който се храним, но и начинът, по който общуваме, хранителните ни навици. Street Food културата вече е част от съвременните тенденции на общуване в целия свят, затова нашата цел е да покажем, че изкуството и кулинарията са неразривно свързани в тази нова градска култура“– споделя Николай Тодоров, автор на Street food & Art Festival идеологията. От 7 до 11 август 2019 Бургас ще стане дом на Street Food културата като това ще е и един от най-мащабните Street Food & Art фестивали у нас. На територията на Пристанище-Бургас градът ще посрещне десетки участници, артисти и кулинари, очакваме гости и от близки балкански страни. А в последния фестивален ден, в Бургас ще бъде домакин на първите European Street Food Awards (Европейски стрийт фууд награди) за България. Състезание,  което ще излъчи българския представител за Големия финал в Малмьо, Швеция в края на септември. А от 28 август до 1 септември 2019 Варна ще поеме кулинарната щафета като приюти второто издание на Street food & Art Festival „Кино и Храна“ в зоната на Аквариума в Морската градина. Очакваме феновете на кулинарното изкуство да надвишат миналогодишните посетители, които бяха над 15 000! Фестивалът е с вход свободен.", "date": "2019.04.01", "title": "Бургас: Street Food & Art фестивал ще се проведе в града от 7 до 11 август"}
{"url": "http://www.focus-news.net/news/2019/04/01/2641466/pregled-na-mezhdunarodnite-novini-do-13-chasa-agentsiya-fokus.html", "text": "Кандидатът на опозиционната Републиканска народна партия (РНП) Екрем Имамоглу води в изборите за кмет на Истанбул, предава турската държавна информационна агенция  Anadolu Agency , като се позовава на Върховния избирателен съвет на страната. \r\nДанните показват, че Имамоглу води с 4 159 650 гласа срещу 4 131 761, гласували за кандидата на управляващата „Партия на справедливостта и развитието“ (ПСР) Бинали Йълдъръм.  \r\nГоворейки пред репортерите в столицата Анкара, председателят на ВИС Сади Гувен поясни, че „досега са обработени общо 31 102 резултата от избирателни участъци [в Истанбул], а резултатите от 84 други не са обработени поради възражения\". \r\nНа изборите в неделя управляващата партия на Турция води в 16 общини (с по-големите градове) и 24 града, според неофициални резултати. \r\nМилиони турски гласоподаватели гласуваха в неделя на изборите, за да изберат кметове, членовете на общинските съвети и членовете на старшите съвети за следващите пет години, припомня агенцията. \r\n***  Централната избирателна комисия (ЦИК) на Украйна потвърди провеждането на втори тур на президентските избори в страната, предава информационната агенция  УНИАН . \r\nЗаместник-председателят на ЦИК, Евгений Радченко, потвърди съответното на пресконференция. „Очевидно ще има втори кръг. Затова ЦИК сега е изправена пред една много амбициозна следваща задача поради много краткия интервал от време между окончателните резултати и подписването на протокола за назначаване на повторно гласуване на 21 април\", заяви Радченко.  \r\nПри 50,36% обработени бюлетини водещи кандидати на президентските избори остават Владимир Зеленский с 30,20% от гласовете и Петро Порошенко с 16,64%. \r\nТака вече е сигурно, че Зеленский и Порошенко ще участват във втория тур на гласуването. \r\nТрето място заема Юлия Тимошенко, която събира подкрепата на 13,08% от избирателите в Украйна. В петорката влизат още Юрий Бойко (11,53%) и Анатолий Гриценко (7,11%). \r\n***  Най-малко 24 души са загинали, след като екипи пожарникари са били изпратени за потушаване на пожар в планински район в югозападната част на Китай, предава  AFP . \r\nВластите са загубили контакт с групата в следобедните часове на неделя, съобщиха местни медии. \r\nПожарът е избухнал в събота вечер около 18:00 часа местно време. 689 души са изпратени да се борят с огъня. В неделя, поради рязката промяна в посоката на вятъра, пожарът избухна с нова сила, в резултат на което 30 от тях изчезнаха. \r\n***  На двудневната среща във Вашингтон на 3-4 април представителите на страните-членки на НАТО ще обсъдят разширяването на военното присъствие на организацията в Черно море. Това заяви постоянният представител на САЩ при Алианса Кейт Бейли Хътчинсън на видеобрифинг във Вашингтон, предаван на живо от пресслужбата на Държавния департамент на САЩ, предава руската информационна агенция  TACC . \r\n„Ще обсъдим какво още можем да направим в Черно море, включително увеличаване на присъствието на кораби на НАТО, разширение и наблюдение“, обяви Хътчинсън. \r\n***  Представител на предизборния щаб на лидера на „Баткивщина“ Юлия Тимошенко твърди, че тя излиза на второ място след първия тур на президентския вот в страната, предава  TACC . \r\n„Провеждаме паралелно преброяване на гласовете и обработихме 63,51% от протоколите, докато ЦИК забавя значително преброяването им. По наши данни Владимир Зеленский получава 28,1%, Юлия Тимошенко – 16,1%, а Петро Порошенко – 15,2% от гласовете на избирателите“, заяви вицепредседателят на „Баткивщина“ във Върховната рада Сергей Соболев. \r\nСъгласно думите му, ЦИК не е обявил избирателната активност в продължение на четири часа, докато същевременно е започнал да съобщава резултатите от гласуването. „В тази връзка подозираме, че е в ход манипулация на гласовете в полза на управляващия кандидат (Петро Порошенко)“, категоричен бе Соболев. \r\n***  Посланикът на САЩ в Прищина Филип Коснет предупреди, че във Вашингтон са поели ангажимент да подкрепят диалога между Косово и Сърбия, но не гарантира, че решителността на Белия дом ще продължи и в бъдеще, ако двете страни не продължат напред в кратък период от време, предава  RTK . \r\n„Нашето търпение винаги има предел. Едно от нещата, които казахме на двете правителства в Прищина и Белград, е, че САЩ се ангажират с подкрепа за процеса (за нормализация на двустранните им отношения). Президентът Тръмп, както е известно, писа на президента (Хашим) Тачи и президента (на Сърбия Александър) Вучич, за да подчертае, че американското правителство е напълно отдадено на процеса\", припомни Коснет. Но след това той добави, че не може да гарантира, че Вашингтон ще остане ангажиран с процеса и в бъдеще. \r\n„Това, което казахме, е, че считаме, че 2019 г. е годината, в която Косово и Сърбия трябва да постигнат всеобхватно споразумение. И за да се постигне договор през 2019 г., всички трябва да се върнат към масата на преговорите и да постигнат развитие възможно най-скоро. Не искам да свързвате процеса с някакви фиксирани дати“, подчерта американският дипломат.  \r\nКоснет оцени, че дискусиите за обединение на Митровица не може да бъдат продуктивни в този момент и призова двете правителства да не предприемат действия, които допълнително усложняват ситуацията. \r\n***  За първи път от седем години насам Германия поема ротационното председателство на Съвета за сигурност на ООН, съобщава националният ежедневник  Die Frankfurter Allgemeine Zeitung , като уточнява, че е за едномесечен срок. \r\nМинистърът на външните работи на ФРГ Хайко Маас ще отпътува за Вашингтон, за да поеме председателството от френския си колега Жан-Ив Ле Дриан.  \r\nГермания ще председателства заседанията на Съвета за сигурност до края на април и може да наложи собствен дневен ред на сесиите, който да не е свързан с актуалните кризи. Федералното правителство иска да подчертае темите за сексуалното насилие срещу жени в конфликтите, разоръжаването и контрола над въоръженията. \r\n***  Започва кампанията за шестите президентски избори в югозападната ни съседка, съобщава електронното издание на македонския вестник  „Вечер“ . \r\nКандидатът на управляващия СДСМ Стево Пендаровски започва кампанията си от Прилеп, претендентът на опозиционната ВМРО-ДПМНЕ Гордана Силяновска – от Охрид, а Блерим Река от \"Алианс за албанците\" – от столицата Скопие. Предизборната кампания ще продължи до 19 април, последвана от ден за размисъл.  \r\nНа предстоящите президентски избори правото на глас ще имат 1,808,131 граждани. За да бъдат успешни изборите, най-малко 40% от регистрираните избиратели или малко над 723 000 души ще трябва да упражнят правото си на глас на втория тур на 5 май. \r\nОт редакцията припомнят, че в неделя кандидатите за висшия държавен пост подписаха кодекс за провеждането на честни и демократични избори. Така те се ангажираха с обещанието, че изборната надпревара ще се води аргументирано и демократично. \r\n***", "date": "2019.04.01", "title": "Преглед на международните новини до 13 часа (Агенция „Фокус“)"}
{"url": "http://www.focus-news.net/news/2019/04/01/2641469/montana-nad-300-dka-suhi-trevi-i-hrasti-sa-goreli-oblastta.html", "text": "337 дка сухи треви и храсти са горяха на 31 мартт в област Монтана, съобщиха от  ОДМВР – Монтана . 14 сигнала са подадени към РСПБЗН и огнеборците са гасили запалени площи в селата Винище – 2 дка, Смолямовци – 60 дка, Студено буче – 25 дка, Спанчевци – 3, Мокреш – 2 дка, Лютаджик – 6 дка, Помеждин- 35 дка, Копиловци – 100 дка, Долно Линево – 5 дка, Трифоново- 10 дка, Стояново – 4 дка, Мокреш -5 дка, град Лом, местност „Чучурката” – 10 дка.", "date": "2019.04.01", "title": "Монтана: Над 300 дка сухи треви и храсти са горели областта"}
{"url": "http://www.focus-news.net/news/2019/04/01/2641470/bsk-biznesat-shte-plati-pet-pati-po-visoka-tsena-za-prilagane-na-novite-iziskvaniya-na-naredbata-za-kasovite-aparati-otkolkoto-sochat-predvaritelnite-otsenki.html", "text": "Бизнесът ще плати пет пъти по-висока цена за прилагане на новите изисквания на Наредбата за касовите апарати, отколкото сочат предварителните оценки на въздействието ѝ. Това се посочва в писмо на Българската стопанска камара (БСК) до премиера Бойко Борисов след влизането в сила на новите изисквания към търговците. В писмото се подчертава липсата на чуваемост от страна на НАП по предложенията на бизнеса. „Промените в Наредбата от есента на миналата година не целят изсветляване на икономиката и гарантиране на добра бизнес среда, а по-скоро генерират обществено напрежение, при това в година на европейски и местни избори. Не трябва българският бизнес да бъде поставян в ролята на заложник на политически интереси. Икономическа стабилност няма нужда от актове, които влошават бизнес средата“, посочват от БСК.  \r\nВ писмото отбелязват също, че наредбата има пряко въздействие върху цялото общество и ще се отрази и върху стойността на стоките и услугите за крайните потребители. Бизнесът настоява в оптимално кратки срокове натрупаните проблеми да бъдат преодолени.", "date": "2019.04.01", "title": "БСК: Бизнесът ще плати пет пъти по-висока цена за прилагане на новите изисквания на Наредбата за касовите апарати, отколкото сочат предварителните оценки"}
{"url": "http://www.focus-news.net/news/2019/04/01/2641474/haskovo-mitnicheski-sluzhiteli-otkriha-kontrabandna-valuta-za-nad-250-000-leva-v-kutii-s-biskviti-na-kapitan-andreevo.html", "text": "Недекларирани 130 000 евро откриха митническите служители на Митнически пункт \"Капитан Андреево\". Това съобщиха от  Агенция \"Митници\" . Контрабандната валута с левова равностойност над 250 000 лв. е била укрита на дъното на две кутии с бисквити и в подлакътник на лек автомобил. Колата с българска регистрация е пристигнала на МП Капитан Андреево на 28.03.2019 г., късно през нощта, на трасе за входящи леки автомобили от Турция за България. Въпреки че шофьорът и пътникът не декларирали ценности или акцизни стоки, влизащият в страната автомобил е отклонен за митническа проверка. Митническите служители откриват 100 000 евро в различни купюри от 50, 100 и 500 евро, укрити на дъното на две кутии с бисквити. Други 30 000 евро са открити в подлакътник на автомобила. Установено е, че цялата сума недекларирана валута е собственост на пътника в автомобила - турски гражданин,  пребиваващ  дългосрочно в България. \r\nНедекларираната валута от общо 130 000 евро е иззета. По случая е образувано наказателно производство по чл. 251 ал.1 от Наказателния кодекс, което се провежда от разследващ митнически инспектор, под надзора на Районна прокуратура - Свиленград.", "date": "2019.04.01", "title": "Хасково: Митнически служители откриха контрабандна валута за над 250 000 лева в кутии с бисквити на \"Капитан Андреево\""}
{"url": "http://www.focus-news.net/news/2019/04/01/2641473/smolyan-tri-pozhara-v-suhi-trevi-sa-gasili-ognebortsite-v-oblastta-za-1-den.html", "text": "Три пожара в сухи треви са гасили огнеборците в област Смолян за 1 ден - 31 март 2019 г. Това съобщиха от пресцентъра на  ОДМВР – Смолян . В 11.31 ч. на тел.112 е получен сигнал за пожар в сухи треви на площ около 6 000 кв. м, намиращи се в с. Турян общ. Смолян.  Причината е  небрежност при боравене с открит огън. Няма унищожено имущество. В 14.04 ч. на тел.112 е получен сигнал за пожар в сухи треви на площ около 25 000 кв. м, намиращи се в с. Оградна, общ. Неделино. Причината е небрежност при боравене с открит огън. Няма унищожено имущество, спасена е около 20 дка иглолистна гора, намираща се в непосредствена близост. Пожарът е потушен от екип на УПБЗН- Неделино с помощта на седем служители на  ДГС-Мадан и ДГС-Неделино, десет жители на с. Оградна и четирима служители на РСПБЗН-Мадан, с подръчни средства и гръбни пръскачки. В 14.35 ч. на тел.112 е получен сигнал за пожар в сухи треви на площ около 500 кв. м, намиращи се в град Девин. Причината е  небрежност при боравене с открит огън. Няма унищожено имущество, спасена е една сграда.", "date": "2019.04.01", "title": "Смолян: Три пожара в сухи треви са гасили огнеборците в областта за 1 ден"}
{"url": "http://www.focus-news.net/news/2019/04/01/2641472/burgas-ot-14-do-26-yuni-v-pomorie-za-deseti-poreden-pat-shte-se-provede-festivalat-na-klubovete-po-narodni-tantsi-horo-kray-pomoriyskiya-bryag.html", "text": "От 14 до 26 юни тази година в Поморие за десети пореден път ще се проведе фестивалът на клубовете по народни танци „Хоро край поморийския бряг”. Това съобщиха от пресцентъра на  Община Поморие . Събитието се провежда под патронажа на кмета Иван Алексиев и основната цел е да бъдат представени красотата, богатството и уникалността на българския фолклор. В приятелска атмосфера с много настроение, клубовете участници ще могат да представят своите любими народни танци, да научат нови такива и да покажат какво ги прави така оригинални и неповторими. Фестивалът няма състезателен характер. Клубовете ще играят едновременно хора́ от 5 области: Бучимиш (Тракийска област), Опас (Добруджанска област), Пайдушко хоро (Северняшка област), Копче (Шопска област) и Четворката (Пиринска област). Специален участник тази година ще бъде Групата за интерпретация на традиционен фолклор – село Садина. Някои от хора́та, които групата ще представи, ще бъдат разучени в рамките на семинара, ръководен от проф. Николай Цветков и доц. Георги Гаров, на 16 юни 2019 г. от 11.00 ч. Във връзка с юбилейното издание на фестивала ще бъдат представени два концерта – на 13 юни 2019 г. (четвъртък) в Летен театър – Бургас и на 15 юни 2019 г. (събота) в Народно читалище „Просвета 1888“ Поморие. В концертите ще вземат участие Студентски фолклорен ансамбъл при ЮЗУ „Неофит Рилски’, гр. Благоевград, Фолклорен танцов ансамбъл „На мегдана“-София и Танцов клуб „Чайка Бургас-Поморие“.", "date": "2019.04.01", "title": "Бургас: От 14 до 26 юни в Поморие за десети пореден път ще се проведе фестивалът на клубовете по народни танци „Хоро край поморийския бряг”"}
{"url": "http://www.focus-news.net/news/2019/04/01/2641475/burgas-neftohimik-2010-startira-s-uspeh-sreshtu-tsska-polufinalnata-seriya-pri-voleybolistite.html", "text": "Отборът на „Нефтохимик 2010“ стартира с успех срещу ЦСКА полуфиналната серия при волейболистите. Това съобщиха от пресцентъра на  Община Бургас . Играе се до 3 победи от 5 мача. В първата среща бургазлии надиграха съперника си като гости в столичната зала „Христо Ботев“ с 3:2 гейма. Мачът беше изключително драматичен, но с по-здрави нерви накрая се оказаха момчетата на треньора Николай Желязков. Резултатът в отделните геймове е 25:19, 23:25, 25:23, 23:25, а в тайбрека 15:12. Николай Учиков беше най-резултатен с 26 точки. Капитанът Георги Петров завърши с 15 точки.  \r\nВторият мач между двата отбора е тази вечер, понеделник, от 18.30 часа и ще се играе отново в зала „Христо Ботев“. Любителите на волейбола може да го наблюдават в прякото излъчване по един от каналите на „Диема Спорт“. После серията се мести в Бургас. Мач №3 е на 5 април, петък, от 18.30 часа, а евентуалният четвърти двубой е на следващия ден – събота отново в спортна зала „Младост“. В другия полуфинал се срещат отборите на „Хебър“ и „Добруджа 07“. Първата среща завърши 3:0 за пазарджиклии.", "date": "2019.04.01", "title": "Бургас: „Нефтохимик 2010“ стартира с успех срещу ЦСКА полуфиналната серия при волейболистите"}
{"url": "http://www.focus-news.net/news/2019/04/01/2641460/tass-kremal-nyama-da-dava-otsenka-na-izborite-v-ukrayna.html", "text": "Кремъл няма да дава оценка на президентските избори в Украйна, тъй като предстои втори тур на гласуването. Това заяви пред журналисти говорителят му Дмитрий Песков, предава  TACC . \r\n„Изборите в Украйна не са завършили, предстои втори тур, ето защо е рано да се правят каквито и да било заключения. Трябва да почакаме“, подчерта Песков. Тереза Герова", "date": "2019.04.01", "title": "ТАСС: Кремъл няма да дава оценка на изборите в Украйна"}
{"url": "http://www.focus-news.net/news/2019/04/01/2641471/unian-tsik-na-ukrayna-obraboti-nad-70-protsenta-ot-byuletinite-zelenskiy-prodalzhava-da-vodi.html", "text": "Централната избирателна комисия (ЦИК) на Украйна е обработила 70,03% от протоколите от избирателните комисии след президентските избори в страната. След обработването им Владимир Зеленский продължава да води с подкрепата на 30,45% от избирателите, предава кореспондент на украинската информационна агенция   УНИАН . \r\nЗа настоящия държавен глава на страната Петро Порошенко са гласували 16,19% от украинците. Вече е сигурно, че Зеленский и Порошенко ще участват във втория тур на гласуването. \r\nТрето място заема Юлия Тимошенко, която събира подкрепата на 13,15% от избирателите в Украйна. В петорката влизат още Юрий Бойко (11,55%) и Анатолий Гриценко (7,05%). Тереза Герова", "date": "2019.04.01", "title": "УНИАН: ЦИК на Украйна обработи над 70 процента от бюлетините, Зеленский продължава да води"}
{"url": "http://www.focus-news.net/news/2019/04/01/2641476/smolyan-obshtinata-prodalzhava-da-pochistva-grobishtnite-parkove.html", "text": "Община Смолян продължава да почиства гробищните паркове. Това съобщиха от  Общината . Община Смолян е поела инициатива за почистване на гробищните паркове. Вече втора седмица продължава чистенето и отстраняването на опасни клони и трайни насаждения в гробищен парк „Беклийца”. След това ще продължи почистването и на другите гробищни паркове, съобщи зам.-кметът инж.Мариана Цекова. Изключително много бяха запустелите гробове с израснали вътре увивни растения, които създават проблеми при придвижването. От община Смолян призоват хората да почистят гробните места на близките им, които вече не са между живите, както и да изхвърлят отпадъците на определените места.  \r\nПри проверка се оказа, че изчистени пространства в гробищата отново са замърсени с боклуци.", "date": "2019.04.01", "title": "Смолян: Общината продължава да почиства гробищните паркове"}
{"url": "http://www.focus-news.net/news/2019/04/01/2641477/sport-veselin-topalov-zapochna-s-remi-uchastieto-si-v-shamkir-ches.html", "text": "Веселин Топалов започна с реми участието си в шестото издание на супертурнира по шахмат „Шамкир Чес\" 2019 в азербайджанския град Шамкир. Българинът, който игра с черните фигури, подели точките с холандеца Аниш Гири след 50 хода игра, след което двамата направиха трикратно повторение на позицията. \r\nПо-късно днес е вторият кръг от надпреварата, като съперник на Топалов, който ще играе с белите фигури, е чехът Давид Навара.  \r\nТурнирът „Шамкир Чес\" продължава до 9 април.", "date": "2019.04.01", "title": "Спорт: Веселин Топалов започна с реми участието си в „Шамкир Чес“"}
{"url": "http://www.focus-news.net/news/2019/04/01/2641480/gd-granichna-politsiya-trafikat-e-normalen-na-vsichki-kontrolno-propuskatelni-punktove.html", "text": "Трафикът е нормален на всички български гранични контролно-пропускателни пунктове, по данни към 13.00 часа. Това съобщиха от  ГД \"Гранична полиция\" .", "date": "2019.04.01", "title": "ГД \"Гранична полиция\": Трафикът е нормален на всички контролно-пропускателни пунктове"}
{"url": "http://www.focus-news.net/news/2019/04/01/2641479/burgas-uchenitsi-ot-nemskata-gimnaziya-v-grada-osvezhavat-pametna-plocha-na-hristo-botev-v-rumaniya.html", "text": "По време на работата по училищен проект по програма „Еразъм+“ – „Градове на бъдещето“ в град Галац, Румъния, ученици от Немска езикова гимназия „Гьоте“ – Бургас поеха инициатива за освежаване на надписа на плочата на къщата, в която е живял великият поет и революционер Христо Ботев. Това съобщиха от пресцентъра на  Община Бургас . Идеята възниква спонтанно, а изпълнението е определено натоварено с много емоции и подкрепено не само от ръководителите на проекта Ангел Белорешки и Янчо Кудев, но и от партньорското училище в Галац – Лицеи Теоретик „Санта Мария“.", "date": "2019.04.01", "title": "Бургас: Ученици от Немската гимназия в града освежават паметна плоча на Христо Ботев в Румъния"}
{"url": "http://www.focus-news.net/news/2019/04/01/2641478/vap-otkri-narusheniya-v-obshtinski-naredbi-za-zastroyavane-na-zeleni-ploshti.html", "text": "От Върховната административна прокуратура е организирана поредна проверка по реда на надзора за законност спрямо норми от подзаконовите нормативни актове, приети от общинските съвети, касаещи застрояване, опазване и др. на озеленените площи на териториите на съответните общини. Това съобщиха от  Прокуратурата на Р България .   \r\nВ хода на проверката са установени 157 наредби, в които са допуснати различни нарушения.  \r\nРазкрити са случаи, в които от местните органи на власт се допуска възможност в обществените озеленени площи /паркове и градини/ да се разполагат кафенета, сладкарници и други покрити обекти, в съществено противоречие със Закона за устройство на територията. Този закон урежда императивно допустимото застрояване в изброените места и на практика с подзаконовите актове се разрешава в озеленените площи да се намират обекти, каквито законодателят не позволява.  \r\nНарушения са констатирани и по отношение разрешената площ на преместваемите обекти, които могат да се поставят в паркове и градини. Според Закона за устройство на територията подобни обекти могат да заемат до 10 на сто от площта на имота, като в ред общини е установено различно процентно съотношение.  \r\nОт ВАП са намерени норми, с които са регламентирани състави на административни нарушения в противоречие със закона. Най-честите случаи са на въвеждане на санкции: несъобразени със Закона за движение по пътищата при паркиране на пътни превозни средства в паркове и градини, със Закона за управление на отпадъците при замърсяване на озеленените площи, със Закона за ветеринарномедицинската дейност при неспазване на забраните за извеждането на кучета без повод, а на агресивни кучета - и без намордник, както и за разхождането на кучета на детски площадки и на места, обозначени от общините със забранителни знаци и т. н.  \r\nНамерени са и разпоредби, с които е предвиден режим за използване на озеленените площи, различен от Закона за местните данъци и такси. В закона с цел да не се злепоставят публични права се регламентира, че за ползване на терени - общинска собственост се внася такса. От своя страна, местните органи на власт изискват заплащане на наем и така компрометират интересите на общината, защото за дължимостта на наем е нужно сключване на договор, а за събиране на таксата - не.  \r\nВ други подзаконови актове са предвидени незаконосъобразни възможности за промяна предназначението на съществуващите озелени площи. По силата на Закона за устройство на територията не може да се променя предназначението на озеленените площи, които са реализирани и съществуващи. Изключението засяга единствено части от имоти, които не са реализирани и то за изграждане на елементи на техническата инфраструктура или на специални обекти, свързани с отбраната и сигурността на страната.  \r\nВ общински наредби местните органи на власт не правят подобно разграничение и по този начин допускат да се постигне промяна на предназначението против правилата на закона.  \r\nУстановени са и разпоредби, с които се дава възможност кметове на общини да овластяват други лица да издават наказателни постановления, чрез които се налагат санкции за нарушения. Процедирането в тази част е в нарушение на правилата на чл.47, ал.2 от Закона за административните нарушения и наказания и на чл.22, ал.5 от Закона за местното самоуправление и местната администрация, според които такива права могат да упражняват само от кмета или от заместник-кмета на общината. По този начин се създава вероятност в крайна сметка нарушители да не понесат нормативноустановена отговорност.  \r\nКъм настоящия момент, във връзка с образуваните преписки са подадени над 100 протести до административните съдилища.  \r\nНарушения от вида на посочените и други, с които са въведени различни режими в сравнение със законите са открити в 157 подзаконови актове, сред които действащите наредби в общини Пловдив, Варна, Велико Търново, Плевен, Русе, Сливен, Благоевград, Враца, Кюстендил, Кърджали, Перник, Силистра, Търговище, Монтана, Созопол, Поморие, Царево, Трявна, Казанлък, Девин, Ботевград, Троян, Димитровград, Асеновград,  Сапарева баня, Тетевен, Драгоман, Доспат, Свиленград, Минерални бани, Оряхово, Горна Оряховица, Симеоновград,  Харманли, Доспат, Тополовград и др.  \r\nЕфектът от проверката се открива в предприетите мерки за елиминиране на незаконосъобразните разпоредби с оглед опазване на общинската собственост, която следва да се управлява в интерес на населението в общината съобразно разпоредбите на закона и с грижата на добър стопанин и за обезпечаване на законосъобразността на санкционната дейност.  \r\nПроверката на ВАП продължава.", "date": "2019.04.01", "title": "ВАП откри нарушения в общински наредби за застрояване на зелени площи"}
{"url": "http://www.focus-news.net/news/2019/04/01/2641483/shumen-goryala-e-kashta-v-selo-drumevo.html", "text": "В 16:22 часа на 31 март е бил приет сигнал за пожар в къща в село Друмево. Това съобщиха от  ОДМВР-Шумен . Към адреса бил насочен противопожарен екип. Установено било, че 72-годишният собственик на имота запалил печка на твърдо гориво и излязъл. Когато се прибирал видял, че къщата гори. Пламъците унищожили 230 кв. м покривна конструкция, мебели, техника. Пожарът бил погасен с помощта на 40 тона вода. Помощ в гасенето е оказал втори екип от шуменската пожарна. Спасени са две сгради.", "date": "2019.04.01", "title": "Шумен: Горяла е къща в село Друмево"}
{"url": "http://www.focus-news.net/news/2019/04/01/2641482/sofiyska-gradska-prokuratura-povdigna-obvinenie-i-na-sauchastnitsite-na-kmeta-na-obshtina-sozopol.html", "text": "Софийска градска прокуратура /СГП/ повдигна обвинение на  Златка М. - главен счетоводител в Община Созопол, за извършено от нея длъжностно присвояване в особено големи размери, представляващо особено тежък случай, осъществено в съучастие, при условията на продължавано престъпление и чрез улесняващи документни престъпления – престъпление по чл.203 ал. 1, вр. с чл. 202,  ал. 1, т.1 и т.2, във вр. чл. 26, ал.1 от НК. Това съобщиха от  Прокуратурата на Р България .  \r\nЗлатка М. е привлечена като обвиняема за това че в периода от 29.08.2014 г. до 27.03.2017 г. в гр. Созопол, при условията на продължавано престъпление, с 34 отделни деяния, в качеството си на длъжностно лице и след като се е сговорила предварително с другите извършители - Панайот Р. - кмет на община Созопол, и Венцислав П., е присвоила чужди пари в обща размер над 2 000 000 лв.-собственост на Община Созопол.  \r\nЗлатка М. наредила изплащането на сумата в общ размер над 2 000 000 лв. да бъде преведена от община Созопол по две банкови сметки с титуляр физическо лице, нямащо нищо общо с фирмата изпълнител.  \r\nЗа улесняване на присвояването тя извършила и документни престъпления по чл. 316, във вр. с чл. 309 ал. 1 от НК.  \r\nКато основание за банковите преводи – общо 72 на брой, се сочели договори за различни СМР в села, находящи се на територията на общ. Созопол – от ремонт на детска градина до авариен ремонт на улици и подпорни стени за ликвидиране на последици от стихийно бедствие.  \r\nСпрямо Златка М. е взета мярка за неотклонение „подписка“.  \r\nАко бъде призната за виновна по повдигнатото й обвинение за престъплението по чл. 203 от НК  /длъжностно присвояване/ Златка М. може получи наказание „лишаване от свобода“ от 10 до 20 години, както и конфискация на част или цялото имущество, и лишаване от право да заема определена държавна или обществена длъжност и лишаване от право да упражнява определена професия или дейност“.  \r\nПо същото досъдебно производство е привлечен към наказателна отговорност и Венцислав П.  \r\nПовдигнато му е обвинение  за извършено от него присвояване в особено големи размери, представляващо особено тежък случай, осъществено в съучастие, при условията на продължавано престъпление и чрез улесняващи документни престъпления – престъпление по чл.203 ал. 1, вр. с чл. 202,  ал. 1, т.1 и т.2, във вр. чл. 26, ал.1 от НК.  \r\nНаказателната отговорност на Венцислав П. е ангажирана, за това че в периода от 29.08.2014 г. до 27.03.2017 г. в гр. Созопол, при условията на продължавано престъпление, с 34 отделни деяния, и след като се е сговорил предварително с другите извършители – Панайот Р. -кмет на община Созопол, и Златка М. -главен счетоводител в Община Созопол,  е присвоил чужди пари – сумата над 2 000 000 лв. собственост на Община Созопол.  \r\nСпрямо Венцислав П. е взета мярка за неотклонение „подписка“.  \r\nАко бъде признат за виновен по повдигнатото му обвинение за престъплението по чл. 203 от НК  /длъжностно присвояване/ Венцислав П. може получи наказание „лишаване от свобода“ от 10 до 20 години, както и конфискация на част или цялото имущество, и лишаване от право да заема определена държавна или обществена длъжност и лишаване от право да упражнява определена професия или дейност“.", "date": "2019.04.01", "title": "Софийска градска прокуратура повдигна обвинение и на съучастниците на кмета на община Созопол"}
{"url": "http://www.focus-news.net/news/2019/04/01/2641486/kyustendil-raznoobrazni-deynosti-sa-vklyucheni-v-programata-po-povod-sedmitsata-na-gorata-v-oblastta.html", "text": "Разнообразни дейности са включени в програмата по повод Седмицата на гората в област Кюстендил. Това каза пред  Радио „Фокус” – Кюстендил  инж. Здравчо Тодоров, директор на Регионална дирекция по горите – Кюстендил. По думите му официалното откриване в Кюстендил е било на 29 март. „Мотото, а и нашата основна задача, са историята и традицията в грижата за бъдещето на гората. В тази връзка сме предвидили голям брой мероприятия, свързани с това какво се прави в гората, как да накараме младото поколение – децата, да заобичат природата. Да дадем едно по-добро пояснение пред обществеността за това, какво се случва в гората”, заяви инж. Здравчо Тодоров. По думите му в обявения конкурс за ученици от областите Кюстендил и Перник са подадени над 100 рисунки и фотографии. Те са оценени, а победителите са наградени. „В рамките на седмицата предвиждаме дни на отворените врати в различните общини на територията на Регионална дирекция по горите. В тези дни ще даваме консултации, ще раздаваме различни по вид фиданки на хората, които искат да ги залесят. Ще посетим и детски градини, където ще представим лесовъдската професия. Ще имаме и залесявания”, каза Здравчо Тодоров. \r\nТой съобщи също, че е планирано да бъдат залесени 800 дка нови гори в областта, на територията на действащите към момента горски и ловни стопанства в региона. Част от площите, предвидени за залесяване, са били засегнати от болести, вредители, пожари и други природни въздействия. За част от териториите, освободени от иглолистни култури нападнати от върхов корояд, се предвижда да се засадят широколистни видове, които са устойчиви на климатичните промени. Вече е извършена проверка на всички разсадници за производство на фиданки, които ще бъдат ползвани за залесяване на горските територии. \r\nВенцеслав ИЛЧЕВ", "date": "2019.04.01", "title": "Кюстендил: Разнообразни дейности са включени в програмата по повод Седмицата на гората в областта"}
{"url": "http://www.focus-news.net/news/2019/04/01/2641484/kardzhali-nov-metod-za-ranna-diagnostika-na-rak-na-gardata-predstaviha-v-meditsinski-tsentar-v-grada.html", "text": "Нов метод за ранна диагностика на рак на гърдата, посредством контактна термография, беше представен в Медицински център „Авицена“ в Кърджали, предаде кореспондентът на  Радио „Фокус”  . Изкуствен интелект ще разпознава ранни симптоми на рака на гърдата преди заболяването да се развие фатално, стана ясно при представянето на диагностичния метод. Патентованото изобретение е метод, по който чрез матрици с емулсия от течни кристали се правят снимки на гърдата, които се обработват от изкуствен интелект, съдържащ 65 000 патологични образа. Технологията може да бъде приложена при жени на различна възраст и е много подходяща за жени с импланти. Специалистите допълниха, че при този метод няма облъчване, както при мамографията, като изследването е безболезнено. Системата е приложима за скринингови програми за изследване за рак на гърдата, за изследване на жени под 50-годишна възраст, които не попадат в програмите за скрининг, както и за изследване на жени със семейна история на рак на гърдата и генни мутации. Изследването може да се направи в комбинация с редовен преглед на пациента в лекарски кабинет при гинеколог. \r\nДарина ДЕЕНИЧИНА", "date": "2019.04.01", "title": "Кърджали: Нов метод за ранна диагностика на рак на гърдата представиха в медицински център в града"}
{"url": "http://www.focus-news.net/news/2019/04/01/2641485/veselina-taralova-obshtina-burgas-2-619-sa-registriranite-v-elektronnata-sistema-za-priem-za-detski-gradini-i-yasli-do-momenta.html", "text": "2 619 са регистрираните в електронната система за прием за детски градини и ясли в Бургас до момента. Това каза за  Радио „Фокус“-Бургас  Веселина Таралова, директор на Дирекция „Образование и демографски въпроси” в Община Бургас. По думите й регистрацията е стартирала успешно и спокойно. „До момента няма нито една обаждане от родител, който да търси помощ при регистрацията, няма оплаквания“, добави Таралова \r\nВ 08.00 ч. започна електронният прием за детски градини и ясли на територията на община Бургас. Обявените свободни места за детска градина и ясла в Бургас са общо 2991. Срокът за кандидатстване е до 20 април, а резултатите ще бъдат изнесени на 7 май.", "date": "2019.04.01", "title": "Веселина Таралова, Община Бургас: 2 619 са регистрираните в електронната система за прием за детски градини и ясли до момента"}
{"url": "http://www.focus-news.net/news/2019/04/01/2641487/burgas-atleticheski-probeg-pomorie-ran-shte-se-provede-za-parvi-pat-na-14-april-v-pomorie.html", "text": "Атлетически пробег „Поморие – Рън“ ще се проведе за първи път от 10.00 часа на 14 април 2019 г. в Поморие. Това съобщиха от пресцентъра на  Община Поморие . Атрактивното състезание е с трасе от 10.25 км, като силите на участниците ще бъдат предизвикани с 5 км бягане по пясък и още 5 км – по черния път на дигата между Поморийското езеро и Черно море. Старт-финалът ще бъде на ул. „Професор Стоянов“ 36 (Бунгала Мак Поморие).  \r\nНадпреварата е част от веригата Run Bulgaria и се организира със съдействието на Община Поморие. Състезанията са подходящи за всички любители на бягането и здравословния начин на живот. В тях участват както професионални бегачи и любители, така и хора, които с дебюта си в RUN BULGARIA поставят началото на физически активния си начин на живот. Сред основните идеи на кампанията са още: да се представят красивите места в България и да се набират средства за развитието на млади талантливи атлети. Право на участие имат всички желаещи, родени преди 2005-а година. Регистрацията се прави чрез сайта www.runbulgar.com.", "date": "2019.04.01", "title": "Бургас: Атлетически пробег „Поморие – Рън“ ще се проведе за първи път на 14 април в Поморие"}
{"url": "http://www.focus-news.net/news/2019/04/01/2641488/panayot-diveri-sdruzhenie-za-zashtita-na-ptitsite-via-pontika-prez-shablenskoto-i-durankulashkoto-ezero-preminavat-okolo-240-do-260-vida-ptitsi-137-ot-koito-sa-ot-evropeysko-znachenie.html", "text": "През Шабленското и Дуранкулашкото езеро преминават около 240 до 260 вида птици,  137 от които са от европейско значение. Това каза в интервю за  Агенция „Фокус“  председателят на Сдружение с общественополезна дейност „Сдружение за защита на птиците - Виа Понтика“ Панайот Дивери. „Шабленското и Дуранкулашкото езеро са защитени местности още от 1995 година със заповед на министерството на околната среда и водите и са включени в списъка на Манхаймската конвенция. В този смисъл това е местност от международно значение. Площта на Шабленското езеро е 5 312 декара, а на Дуранкулашкото е 4 000 дка“ обясни той. \r\nДивери отбеляза, че у нас зимува червеногушата гъска, която е световно застрашен вид. 80 - 90% от популацията зимува в България. Той каза още, че у нас зимуват и няколко вида потапници, които са много интересни.  \r\nТеодора ПАТРОНОВА  Пълния текст на интервюто четете по-късно в „Мнение”", "date": "2019.04.01", "title": "Панайот Дивери, „Сдружение за защита на птиците - Виа Понтика“: През Шабленското и Дуранкулашкото езеро преминават около 240 до 260 вида птици, 137 от които са от европейско значение"}
{"url": "http://www.focus-news.net/news/2019/04/01/2641467/berlin-podkrepyame-dialoga-ne-razmyanata-na-teritorii.html", "text": "Членовете на Бундестага Петър Бауер и Кристиан Шмид предадоха на Прищина позицията на Берлин  за разрешаване на косовския въпрос: Германия подкрепя диалога, а не размяната на територии, предава  RTK . \r\n„Германия има много ясна позиция по този въпрос. Ние сме против идеята. Не можете да решавате проблеми, като създавате нови такива. Този, който смята, че може да реши проблема по този начин, трябва да знае, че това ще създаде нови проблеми не само за Косово, но и за целия регион”, предупреди Шмид след среща с премиера на най-младата държава на Балканите Рамуш Харадинай.  \r\n„Моят колега и аз сме тук на официално посещение при министър-председателя. Това не е първото ни посещение, то е едно от многото във вашата страна. Нашата готовност Косово да се присъедини към европейското семейство е все още налице и ние ще продължим да работим в тази посока”, увери още Шмид. \r\nНа свой ред Бауер заяви:„Ние не сме тук само на официално посещение, тук сме сред приятели, защото хората от Косово са приятели на Германия. Обсъдихме бъдещите процеси и процеса на диалог и смятаме, че трябва да продължим. Разгледахме и въпроса за размяна на територии и се противопоставяме на идеята във всеки един неин аспект”. \r\nХарадинай благодари на германските депутати за тяхното посещение и заяви, че Косово е готово да продължи сътрудничеството си с Германия. \r\n„Говорихме за напредъка на двустранното сътрудничество между Косово и Сърбия. Потвърдих готовността си да продължим нашето сътрудничество. Също така изразих своята благодарност към канцлера Меркел“, поясни Харадинай. Тереза Герова", "date": "2019.04.01", "title": "Берлин: Подкрепяме диалога, не размяната на територии"}
{"url": "http://www.focus-news.net/news/2019/04/01/2641490/sofiya-12-nezakonni-migranti-sa-zadarzhani-blizo-do-selo-dragovishtitsa.html", "text": "12 незаконно пребиваващи чужденци са установени на територията на РУ- Костинброд. Задържани са водачите на два автомобила. Това съобщиха от пресцентъра на  МВР . Около 23.00 часа на 30 март, на второкласен път 81, близо до разклона за с. Драговищица, полицейски служители спрели за проверка лек автомобил „Мицубиши“. В колата били установени 12 чужди граждани, без документи за самоличност, самоопределящи се като афганистанци. Втори автомобил - „Фолксваген Поло“, чийто водач не се подчинил на даденото му полицейско разпореждане, е спрян минути по-късно. Мъжете са отведени в РУ-Сливница за извършване на проверка и продължаване на работата с тях от служители на група „Миграция“ към областната дирекция. Двамата водачи са задържани за срок до 24 часа. По случая е образувано досъдебно производство, разследването по което продължава.", "date": "2019.04.01", "title": "София: 12 незаконни мигранти са задържани близо до село Драговищица"}
{"url": "http://www.focus-news.net/news/2019/04/01/2641493/slavka-chakarova-kmet-na-chepelare-ulitsite-v-grada-se-pochistvat-ot-inertni-materiali-izkarpvaneto-na-dupkite-shte-se-izvarshi-sas-sobstveni-sredstva.html", "text": "Улиците в Чепеларе се почистват от инертните материали използвани през зимата, а изкърпването на дупките ще се извърши със собствени средства. Това каза за  Радио „Фокус“ – Смолян  кметът на Чепеларе, Славка Чакърова. По думите й в общината зимният сезон е приключил вчера и температурите до скоро са били минусови, а от днес реално се очакват по-добри метеорологични условия. „Засега почистваме пясъка от зимата. Тя беше доста тежка, в  началото нямаше много сняг, но имаше ниски температури, обледяване на пътните настилки и много инертни материали се хвърлиха, защото релефът при нас е такъв, че имаме много стръмни улици. Две седмици чистим тези материали и след това ще се ориентираме към изкърпване на дупките“, поясни Чакърова. Тя отбеляза, че за съжаление няма да имат възможност за асфалтиране, тъй като община Чепеларе все още няма приет бюджет за 2019 г.  \r\n„Отрязаха ни и изравнителната субсидия, спират ни капиталовите разходи тази година. Засега ще разчитаме на хората от проекта за социално предприемачество, по който имаме назначени строители и озеленители във всяко населено място в община Чепеларе. Така с тяхна помощ и със собствени средства ще извършим изкърпването на дупките“, коментира Чакърова. Тя допълни, че се извършва оглед на обектите, а самите дупки ще се изкърпват ръчно. В част от селата в общината, като Хвойна и Орехово, които се намират на по-ниска надморска височина, още преди две седмици се е извършило масово почистване и там вече се мисли и за озеленяване. В Чепеларе тази седмица е приоритет почистването и след това ще се изкърпят по-големите дупки из града, които ще се направят със собствени средства и предприятието,  в което са назначени 30 човека в озеленяване и строителство. По селата те са ангажирани и с възстановяване на паднали подпорни стени и леки ремонти, с които могат да се справят, каза още Славка Чакърова. \r\nНели ГЕРГЬОВСКА", "date": "2019.04.01", "title": "Славка Чакърова, кмет на Чепеларе: Улиците в града се почистват от инертни материали, изкърпването на дупките ще се извърши със собствени средства"}
{"url": "http://www.focus-news.net/news/2019/04/01/2641492/sport-balgariya-shte-uchastva-s-nay-silnite-si-sastezatelki-na-mezhdunarodniya-turnir-po-hudozhestvena-gimnastika-sofiya-kap.html", "text": "Татяна Воложанина, Вая Драганова, Йоана Николова и Лъчезара Пекова ще представят България в надпреварата при жените на международния турнир по художествена гимнастика „София Къп\", който ще се проведе от 4 до 6 април в зала „София\". Състезанието е за жени, девойки индивидуални и девойки ансамбъл. \r\nВ турнира ще има представителки на Беларус, Испания, Литва, както и ансамблите девойки на Русия, Беларус, Япония, Естония и други.  \r\nИндивидуално заявените гимнастички при жените са 32, при девойките - 68, ансамбли девойки са 14. Общо състезателките са от 29 държави. \r\nОфициалното откриване е на 5 април часа.", "date": "2019.04.01", "title": "Спорт: България ще участва с най-силните си състезателки на международния турнир по художествена гимнастика „София Къп\""}
{"url": "http://www.focus-news.net/news/2019/04/01/2641481/fokus-makedoniya-dsi-shte-agitira-za-pendarovski-ot-vrata-na-vrata.html", "text": "„Демократичен съюз за интеграция“ (ДСИ) ще участва активно в предизборната кампания за президентските избори, но и за кметските в Дебър, където те имат свой кандидат. ДСИ информира, че освен централния щаб в Скопие, ще открие над 30 други в цялата страна, съобщава електронното издание на македонския  „Фокус“ . \r\n„Всички сме мобилизирани, включително и ръководството на партията. ДСИ има свой представител на всички нива, хиляди активисти. Във всяко селище ще следваме нашата решимост. ДСИ се определя от концепцията за НАТО, ЕС, за единен компромисен президент“,  поясни Арбер Адеми от партията. \r\nТой добави, че дейностите на ДСИ ще включват директни срещи с граждани от „врата на врата“‘. \r\n„Ще се отбележи също, че пътят към НАТО и ЕС е определен и не може да бъде спрян\", допълни Адеми. \r\nДСИ открива общинските избирателни щабове в Сарай, Бутел и Студеничани. Изборната кампания официално стартира и ще приключи от Дебър. Тереза Герова", "date": "2019.04.01", "title": "„Фокус“ (Македония): ДСИ ще агитира за Пендаровски „от врата на врата“"}
{"url": "http://www.focus-news.net/news/2019/04/01/2641491/ruse-33-godishen-mazh-e-zadarzhan-za-napadenie-nad-vazrastna-zhena-v-byala-meditsinski-ekipi-se-boryat-za-zhivota-y.html", "text": "33-годишен мъж e задържан за нападение над възрастна жена в Бяла. Това съобщиха от пресцентъра на  МВР . Вчера сутринта около 08.40 часа в полицейското управление е получен сигнал за открита в дома си 78-годишна жена. Тя била в безпомощно състояние от нанесени тежки травми, настанена е в болница, където медицински екипи се борят за живота й. При извършения в дома й оглед дежурна оперативна група е установила и иззела доказателства за извършено престъпление. По случая било образувано досъдебно производство за опит за убийство  - престъпление по чл.115 вр. чл.18, ал.1 от НК, а в хода на  разследването криминалисти на ОДМВР – Русе и РУ – Бяла задържали 33-годишен мъж, който се движел гол до кръста в неадекватно състояние из града. Мъжът е отведен и настанен в психиатричната болница в града и е под полицейска охрана. Работата по разследването на случая продължава под надзора на Окръжна прокуратура.", "date": "2019.04.01", "title": "Русе: 33-годишен мъж e задържан за нападение над възрастна жена в Бяла, медицински екипи се борят за живота й"}
{"url": "http://www.focus-news.net/news/2019/04/01/2641494/aktsenti-v-predavaneto-sadovo-v-sartseto-na-trakiya-na-radio-fokus-plovdiv.html", "text": "През изминалата седмица РИОСВ-Пловдив извърши проверка на речните корита и сметища на територията на Община Садово. Какво показват проверките? Отговорите  на този и още въпроси ще научите в предаването  „Садово в сърцето на Тракия“  на  Радио „Фокус“-Пловдив  от Атанас Иванов, главен специалист „Екология, търговия и земеделие“ към Община Садово. От него ще научим и какво предстои по Капиталовата програма във връзка с екологията. Ще ви разкажем и за музея на Института по растителни генетични ресурси “К. Малков” в Садово. Откога съществува той и какви експонати се съхраняват в него, както и каква е тяхната стойност, ще ни каже Николая Велчева, завеждащ Информационен център за Растителни и генетични ресурси и Международно сътрудничество и проекти в Институт по растителни и генетични ресурси „К. Малков“ – Садово. Предаването „Садово в сърцето на Тракия“ се излъчва всеки понеделник, от 16.00 до 17.00 часа.", "date": "2019.04.01", "title": "Акценти в предаването „Садово в сърцето на Тракия“ на Радио „Фокус“-Пловдив"}
{"url": "http://www.focus-news.net/news/2019/04/01/2641495/pleven-23-godishen-mazh-e-sas-zagubeno-zrenie-sled-sbivane-v-selo-zagrazhden.html", "text": "Служители на РУ-Гулянци работят по установяването на обстоятелствата около възникнал скандал между две младежки компании, последван от сбиване. Това съобщиха от пресцентъра на  МВР . В ранните часове на вчерашния ден е получен сигнал за инцидента в село Загражден. От побоя е пострадал 23-годишен местен жител, за който е установена загуба на зрението. Местопроизшествието е посетено от разследващ полицай и екип на РУ Гулянци. Уведомен е прокурор. По случая е образувано  досъдебно производство.", "date": "2019.04.01", "title": "Плевен: 23-годишен мъж е със загубено зрение след сбиване в село Загражден"}
{"url": "http://www.focus-news.net/news/2019/04/01/2641489/biser-mihaylov-oblasten-upravitel-na-blagoevgrad-23-ot-teritoriyata-na-oblastta-sa-zaeti-ot-gori-koeto-spomaga-za-ikonomikata-i-turizma-v-regiona.html", "text": "2/3 от територията на област Благоевград са заети от гори, което спомага за икономиката и туризма в региона. Това каза областният управител на Благоевград Бисер Михайлов по време на националното откриване на „Седмица на гората”, предаде репортер на  Радио „Фокус” – Пирин . „Горите са икономически фактор за развитието на региона. Те способстват за туризма, риболова и лова, пчеларството и всички други сектори”, каза още Михайлов. Той добави, че всичко това не би било възможно без лесовъдите и служителите по опазване и възстановяване на горите. „Искам специално да ви благодаря и за работата по овладяване на горските пожари. Няма как да не спомена в тази връзка и големият пожар между Симитли и Кресна от 2017 г. Тогава служителите на ЮЗДП бяха на първа линия, заедно с пожарникарите”, каза още Михайлов. Областният управител връчи и почетен плакет на директора на Югозападното предприятие – инж. Дамян Дамянов за дейността му по опазване на горите. \r\nЛивия НИНОВА", "date": "2019.04.01", "title": "Бисер Михайлов, областен управител на Благоевград: 2/3 от територията на областта са заети от гори, което спомага за икономиката и туризма в региона"}
{"url": "http://www.focus-news.net/news/2019/04/01/2641496/kyustendil-da-otvorim-torbata-s-lazhite-e-ozaglavena-programata-po-povod-denya-na-shegata-v-dupnitsa.html", "text": "„Да отворим торбата с лъжите” е озаглавена програмата по повод Деня на шегата в Дупница. Това съобщиха за  Радио „Фокус” – Кюстендил  от общинския отдел „Култура”. Инициативата е на читалище „Пенчо Славейков”. Програмата включва представяне на историята на Деня на шегата. Ще бъдат разказани интересни и хумористични истории пред присъстващите. Едни приписват зараждането на празника на древния Рим, където в средата на февруари празнували Празника на глупците. Има и друга версия, според която дължим този празник на неаполитанския крал Монтерей, комуто поднесли по случай спирането на земетресение риба. След година владетелят поискал точно същата риба. Такава обаче не намерили и готвачът приготвил друга, която много приличала на предишната. И макар че кралят познал подмяната, той не се разгневил, а дори се развеселил. Оттогава станали обичайни шегите и лъжи на 1 април. \r\nВенцеслав ИЛЧЕВ", "date": "2019.04.01", "title": "Кюстендил: „Да отворим торбата с лъжите” е озаглавена програмата по повод Деня на шегата в Дупница"}
{"url": "http://www.focus-news.net/news/2019/04/01/2641498/adelina-stefanova-hram-vavedenie-bogorodichno-blagoevgrad-na-1-april-varvarite-praznuvali-posreshtaneto-na-proletta.html", "text": "На 1 април варварите празнували посрещането на пролетта, като обличали сламена кукла в женска премяна, разхождали я по улиците, след което я изгаряли, с което се надявали да излъжат злите зимни духове, че ги прогонват и да не се връщат повече. Това каза за  Радио „Фокус“-Пирин  Аделина Стефанова, уредник в храм „Въведение Богородично“-Благоевград. „Този обичай е запазен днес при кукерските игри – обличането на шуби с вълната навън , слагането на маски, удрянето на чанове и звънци, има абсолютно същата цел. Една от големите априлски лъжи е свързана с Лондон, където през 1860 година няколкостотин души получили красиво изработени покани да присъстват на ежегодната тържествена церемония по случай измиването на белите лъвове, която ще се състои в замъка-крепост Tower в 11,00 часа на 1 април. В определеното време големи тъпли започнали да обсаждат вратите на замъка и една тогава станало ясно, че всички са били излъгани, тоест шегата е била направена“, посочи тя. Според Аделина Стефанова е хубаво да се шегуваме на този ден, но не с драстични лъжи, защото тогава няма да са шеги. \r\nНатали СТЕФАНОВА", "date": "2019.04.01", "title": "Аделина Стефанова, храм „Въведение Богородично“-Благоевград: На 1 април варварите празнували посрещането на пролетта"}
{"url": "http://www.focus-news.net/news/2019/04/01/2641497/varna-pp-gerb-organizira-grazhdanski-dialog-za-obrazovanie-na-2-april.html", "text": "Граждански диалог, посветен на развитието на образованието, ще се проведе на 2 април (вторник), от 17.30 часа в Юнашкия салон във Варна. Това съобщиха от пресцентъра на  ПП ГЕРБ . \r\nВъв форума, организиран под мотото „Европа в нашия дом”, ще  вземат участие министърът на образованието и науката Красимир Вълчев, кметът на Община Варна Иван Портних, народни представители в 44-то НС. Поканени да се включат са областният управител на Варненска област Стоян Пасев, кметове и общински съветници, представители на висшите учебни заведения, на училища, детски градини и други институции, които работят в образователната сфера, общественици. \r\nДискусията е отворена и за всички граждани, които искат да споделят мнения и препоръки за развитието на образованието.", "date": "2019.04.01", "title": "Варна: ПП ГЕРБ организира граждански диалог за образование на 2 април"}
{"url": "http://www.focus-news.net/news/2019/04/01/2641499/varna-okrazhniyat-sad-nalozhi-efektivna-i-uslovna-prisadi-na-mazh-i-zhena-proizvezhdali-i-razprostranyavali-narkotitsi.html", "text": "Варненският окръжен съд одобри споразумение, постигнато между Окръжна прокуратура- Варна, 36-годишния Тихомир Ив. и 43-годишната Елица П., с което двамата се признават за виновни в държане на прекурсори, производство и разпространение на наркотици. Това съобщават от пресслужбата на  съда . Обвинението към двамата е, че на 29 август 2018 г. в съучастие, без надлежно разрешително държали прекурсори, съоръжения и материали за производство на високорисково наркотично вещество с цел разпространение – метамфетамин с нетно тегло 29.09 грама, на обща стойност 727.25 лева. Освен това Тихомир Ив. сам държал с цел разпространение марихуана и метамфетамин на обща стойност 124.75 лева. Елица П. сама държала с цел разпространение метамфетамин на обща стойност 602.50 лева. Със споразумението се прекратява наказателното производство срещу двамата. Елица П. прие да й бъдат наложени наказанията „лишаване от свобода“ за срок от 2 години, чието изтърпяване да бъде отложено с изпитателен срок в размер на 4 години и глоба от 10 000 лева. Тихомир Ив. прие да му бъдат наложени наказанията „лишаване от свобода“ за срок от 1г. и 8 месеца ефективно при общ режим на изтърпяване и глоба в размер на 10 000 лева. Определението на Окръжен съд – Варна е окончателно и не подлежи на обжалване или протест.", "date": "2019.04.01", "title": "Варна: Окръжният съд наложи ефективна и условна присъди на мъж и жена, произвеждали и разпространявали наркотици"}
{"url": "http://www.focus-news.net/news/2019/04/01/2641500/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването  „Петрич – древен и вековечен“  по  Радио „Фокус“ – Пирин  ще започнем с обзор на събитията от вече изминалата седмица. В Петрич бяха договорени по-добри условия в Общинския колективен трудов договор в сферата на образованието. Подробности представя колегата Ливия Нинова. От 18.30 часа в салона на Народно читалище „Антон Попов“ в село Скрът ще се проведе Фестивал на хумора и шегата, с участието на прочутата Скрътска академия. Наш събеседник по темата ще бъде секретарят на читалището – Румяна Стоева. В Петрич беше открито ново спортно игрище. Повече разказва колегата Денис Никифоров. Ще ви представим повече информация и за откриването на нов общински клуб на инвалида, както и за проверка детска площадка в квартал „Виздол“. Очакваме и Вас на телефоните в студиото: 0885 303 373 и 073/ 88-55-81, или на емаил: pirin@focus-news.net, за да коментирате всичко, което Ви интересува по отношение на втората по големина община в Благоевградска област – Петрич. \r\nСлушайте предаването „Петрич – древен и вековечен“, за да опознаете и да обикнете древната и вечна община Петрич. \r\nПредаването „Петрич – древен и вековечен“ се излъчва на честотите на Радио „Фокус“ – Пирин всеки понеделник, от 15.00 до 16.00 часа, с водещ Натали Стефанова.", "date": "2019.04.01", "title": "Акценти в предаването „Петрич – древен и вековечен“ по Радио „Фокус“ – Пирин"}
{"url": "http://www.focus-news.net/news/2019/04/01/2641502/dimitar-popov-bdzp-gotse-delchev-v-mezhdunarodniya-den-na-ptitsite-tryabva-da-znaem-che-pernatite-ne-poznavat-granitsi.html", "text": "В Международния ден на птиците трябва да знаем, че пернатите не познават граници. Това каза за  Радио „Фокус“ – Пирин  Димитър Попов, председател на „Българско дружество за защита на птиците“ – Гоце Делчев. Той посочи, че те прелитат от място на място в зависимост от сезоните. „Ние знаем, че те извършват миграции, за да могат да оцелеят през неблагоприятните зимни месеци или пък, за да могат да отгледат своите малки“, допълни Димитър Попов. Той заяви, че по този начин най-важното нещо е да се опазват местообитанията на птиците като съответно самите птици. „Съществуват уникални видове птици, които може да се наблюдават в Благоевградска област по време на миграция“, каза още Димитър Попов.  По думите му съществуват и зимуващи видове, които пристигат от северните държави в средата на зимата. „Белочелата сврачка се наблюдава в Благоевградска област, която е изключително рядък вид птица“, добави Димитър Попов. Той коментира, че има й видове, които прелитат далеч от пътя си от северните страни. „Това са ибиси, кокилобегач и още много други видове, които наблюдаваме по време на миграция като застрашената белоока потапница, белошипа ветрушка и много други“, каза още Димитър Попов. \r\nТой отбеляза също, че без птиците се нарушава природният баланс и човек не може да живее и да съществува нормално. Димитър Попов посочи, че за птиците е необходимо да се грижим разумно, тъй като доста от видовете са уязвими или критично застрашени като имат нужда от специално внимание. „Доста се стреля по тях и е необходимо ловците да го вземат под внимание. Те е необходимо да не стрелят по видове, които не могат да разпознаят“, посочи Димитър Попов. Той заяви, че ливадния дърдавец прилича на пъдпъдък и ако човек е неопитен, съвсем спокойно може да застреля ливаден дърдавец, който е световно застрашен вид като числеността му е изключително малка. „Същото важи и за други видове птици, но някои от тях са разпознаваеми“, добави Димитър Попов. По думите му птиците са част от средата, в която живеем като съответно са много важна част от екосистемите. „Знаем какво представлява хранителната верига в природата като те се хранят с различни други организми и тяхното намаляване показва, че нещо не е наред в средата, в която живеем, което се разбира чрез динамиката на техните популации.“, допълни Димитър Попов.  Той заяви, че призивът му е да не се обръща гръб на пернатите ни приятели. „Причината е, че те са изключително ценни за нас включително и при борбата със селскостопанските вредители. Знаете, че птиците помагат на земеделските производители, за да огледат една качествена продукция, която не се нуждае от използване на пестициди или изкуствени торове и други отрови“, коментира Димитър Попов. \r\nДенис НИКИФОРОВ", "date": "2019.04.01", "title": "Димитър Попов, БДЗП – Гоце Делчев: В Международния ден на птиците трябва да знаем, че пернатите не познават граници"}
{"url": "http://www.focus-news.net/news/2019/04/01/2641501/sofiya-spetsializiranata-prokuratura-i-gdbop-shte-dadat-brifing-vav-vrazka-s-operatsiyata-v-kazanlashko.html", "text": "В 15.30 ч. на ул. \"Черковна\" 90 ще бъде даден брифинг на Специализираната прокуратура и ГДБОП във връзка с операцията в Казанлъшко. Това съобщиха от пресцентъра на  Специализираната прокуратура . Ще участват и.ф. ръководителят на СП Димитър Петров и зам.-директорът на ГДБОП Стоян Темелакиев.", "date": "2019.04.01", "title": "София: Специализираната прокуратура и ГДБОП ще дадат брифинг във връзка с операцията в Казанлъшко"}
{"url": "http://www.focus-news.net/news/2019/04/01/2641503/vorik-grup-izkustvenite-problemi-koito-tselyat-da-poprechat-na-izgrazhdaneto-na-park-za-krematsiya-i-urnopolagane-v-kameno-imat-politicheski-privkus.html", "text": "Кметът на община Камено, ръководен от своите правомощия и приетото законодателство на Република България, не би следвало да се поддава на външни влияния, а да работи в интерес на гражданите и бизнес начинания, които ще допринесат за положителното икономическо развитие на общината, която управлява, и ще повишат жизнения стандарт и доходи на населението й. Това се посочва в  право на отговор на фирма „Ворик груп“ ЕООД относно „Становище на Сливенска митрополия по повод изграждане крематориум в гр. Камено“ и позицията на кмета на община Камено .  Публикуваме текста без редакторска намеса:  \r\n„В становището си Сливенският митрополит нарежда на кмета: „Уважаеми Г-н Вардунски, с искрена загриженост за бъдещата съдба на поверените ми от Бога православни християни се обръщаме към Вас и членовете на Общинския съвет, да отклоните това ненужно и вредно инвестиционно предложение на фирма „ВОРИК ГРУП” ЕООД гр. Бургас за жителите, не само на Община Камено, но и съседните до нея общини”. В същото време, в края на своя текст, Сливенският митрополит изтъква: „Това наше становище се подкрепя и от жителите на гр. Камено видно от подписката, 400 от които са против крематориума , а 170 за”, без да отчете, че в община Камено живеят близо 13 000 души. Не е известно дали данните от подписката, които цитира Сливенският митрополит, отговарят в пълнота на истината, но без съмнение трябва да се обърне внимание, че Сливенският митрополит отбелязва и желанието на не малка група хора, които искат реализацията на инвестиционното ни намерение за изграждане на „Парк за кремация и урнополагане“ в землището на гр. Камено. Не без значение е и фактът, че не всички българи са християни, както и не всички са вярващи. Погребението чрез кремация е алтернатива, от която гражданите не бива да бъдат лишавани. „Ворик груп“ ЕООД е на мнение, че изкуствените проблеми, които се инспирират и целят да попречат за изграждането на Парк за кремация и урнополагане в Камено и на разкриването на нови 40 работни места (със стартови заплати от 1200 лева), имат политически привкус и зад тях стоят общинските съветници на Камено Елена Димитрова-Мутафова (БСП) и Иван Тенев (Реформаторски блок). С действията си те създават напрежение и паника сред обществото в община Камено, разединяват и настройват един срещу друг хората, като за това използват нашето инвестиционно намерение, въвеждайки местните жители в заблуждение – че кремирането ще замърсява околната среда. По този начин те предварително насаждат омраза и създават негативни настроения към нашето инвестиционно намерение, без да са се запознали с документацията, решенията на компетентните органи, като РИОСВ-Бургас и Общински съвет - Камено, и без да е проведено обществено обсъждане с гражданите. Уверяваме, че слуховете, които се разпространяват в община Камено, са безпочвени и не отговарят на истината, което ще докажем на експертно ниво при бъдещо обществено обсъждане в град Камено. Прави силно впечатление, че становището до Вас от Сливенския митрополит Йоаникий започва така: „От електронните медии узнахме, че в Община Камено е внесен за разглеждане Инвестиционен проект за строеж на КРЕМАТОРИУМ в землището на гр. Камено”. Верни на истината и обективността, трябва да отбележим, че в нито една медийна публикация не се споменава за събиране на подписки „за“ и „против“ изграждането на „Парк за кремация и урнополагане“! Този факт буди огромно безпокойство и дава основателна причина да смятаме, че Сливенският митрополит е получил тази информация от горепосочените Елена Мутафова и Иван Тенев, като преповтаря техните думи и изразява тяхната воля. \r\nВаше Високoпреосвещенство, \r\nИнвестиционното намерение на фирма „Ворик груп“ ЕООД за изграждането на „Парк за кремация и урнополагане“ е бизнес начинание, което ще разкрие нови 40 работни места в община Камено и ще акумулира допълнителни средства към общинския бюджет. С огромното си уважение към Православието, Християнската вяра и Църковните канони и обреди, припомняме, че България е парламентарна република, правова държава и се управлява според Конституцията и законите на страната. Инвестиционното ни намерение е в рамките на българското и европейското законодателства, съобразено е с екологичните норми и стандарти, и не Църквата, а Българските легални власти и техните органи имат правомощията и са компетентни да се произнесат по изложените от Вас съждения, които не са подкрепени с доказателства. \r\nНамираме Вашето становище за недостатъчно проучено и аргументирано, което създава възможности за въвличане на гражданите и миряните в заблуждения. Считаме, че Вашето становище би могло да се изтълкува като груба намеса на духовната власт в работата на светската власт, като уврежда и пречи на свободното развитие на стопанския живот, пазарната икономика и конкуренция в държавата. От друга страна, то може да се изтълкува и като политизиране в настоящия момент на предстоящи европейски и местни избори, като се използва недобронамерено и недобросъвестно за политически цели и пиар. Отделно от това сме длъжни да споделим с Вас, че погребението чрез кремация, както и погребението чрез заравяне, са личен, субективен волеви избор и акт, който покойникът преди смъртта си и/или неговите близки и роднини могат да заявят като желание за приключване на земния път. И не на последно място, погребението чрез кремация се практикува на всички континенти по света и във всички държави, в които Християнството е възприето като основна религия – Русия, Гърция, Сърбия, Румъния, Италия, Испания, Португалия, Дания, Германия, Великобритания, Чехия, Норвегия, Финландия, Франция, Холандия, Унгария и много други, сред които е и България, където от дълги години действа крематориум в столицата София. „Ворик груп“ ЕООД уважава Вашето мнение и смята, че духовниците трябва да изпълняват освен своята религиозна роля, но и социалните си функции, като отчитат нарастващия брой на гладните, бедните и безработните, които имат нужда от нашата инвестиция, която ще осигурява тяхната прехрана в земния им път. Християнството е Любов към ближния, а не заклеймяване и анатемосване на хора и стопански дейности!", "date": "2019.04.01", "title": "„Ворик груп“: Изкуствените проблеми, които целят да попречат на изграждането на Парк за кремация и урнополагане в Камено, имат политически привкус"}
{"url": "http://www.focus-news.net/news/2019/04/01/2641505/rumen-petkov-abv-partiyata-i-initsiativen-obshtestven-komitet-zapochvat-podpiska-za-referendum-za-nerazpolagane-na-yadreni-orazhiya-i-agresivni-kontingenti-na-teritoriyata-na-balgariya.html", "text": "Партия АБВ и Инициативен обществен комитет започват подписка за референдум за неразполагане на ядрени оръжия и агресивни контингенти на територията на България. Това съобщи на пресконференция в Сливен председателят на партията Румен Петков, предаде репортер на  Радио „Фокус“ – Сливен . „Разрешаването на разполагане на ядрено оръжие ще ни превърне в цел и този важен въпрос трябва да се реши не от политическите партии, а от цялото общество“, заяви Румен Петков. Той изрази съмнения, че са били водени разговори и поети ангажименти за предоставяне на морска база „Атия“ и разполагане на ядрени съоръжения, в това число дронове с възможност за носене на ракети, на базата край Шабла и по българското Черноморие. Румен Петков подчерта, че затова България трябва да изрази твърдата си позиция, че няма да допусне разполагането на такова оръжие на територията на страната ни.  \r\nТой коментира също, че трябва да бъде спряна и сделката за покупката на F16, защото си купуваме несъществуващи самолети. „Няма завод който да произведе, той не е построен. Освен това, България в момента има възможност да вдигне 30 самолета. Тази сделка само ще налее 2 млрд долара в американската икономика, а ние няма да изплашим никого с тези 8 самолета.“, посочи той. \r\nРумен Петков отбеляза още, че партия АБВ и „Коалиция за България“ продължават и подготовката за изборите за Европейски парламент. 23 са номинациите за евродепутати до момента, очакват се и предложенията на партньорите в коалицията. Листата ще бъде сформирана тази събота. Петков допълни, че въпреки, че се надяват на силно представяне,  не е толкова важен броят на местата, които „Коалиция за България“ би могла да спечели, а това, че всеки един техен евродепутат ще защитава българския национален интерес. В своя програмен документ „Европа за България“ Коалиция за България залага развитие на българската икономика, борба с демографската криза, отпадане на санкциите срещу Русия и защита на България и борба двойните стандарти в страните-членки на ЕС. \r\nЛюдмила ЙОРГОВА", "date": "2019.04.01", "title": "Румен Петков, АБВ: Партията и Инициативен обществен комитет започват подписка за референдум за неразполагане на ядрени оръжия и агресивни контингенти на територията на България"}
{"url": "http://www.focus-news.net/news/2019/04/01/2641506/ombudsmanat-maya-manolova-deputatite-da-izberat-koi-interesi-shte-zashtityat-na-30-banki-ili-na-65-mln-grazhdani.html", "text": "Както обещах внесох промени в Гражданския процесуален кодекс (ГПК), които да променят баланса на интересите и правомощията, правото на защита между икономически силните и между гражданите. Това каза омбудсманът Мая Манолова при участието си в сутрешния блок по Българската национална телевизия, съобщиха от  пресофиса на институцията на омбудсмана .  \r\nТя бе категорична, че в момента законодателството в съдебната фаза е изцяло в интерес на монополните дружества, топлофикации, мобилни оператори и банки. Затова, с инициираните от нея промени се цели преди съдът да се произнесе и да издаде съответните заповеди за изпълнение по искане на монополист или на банка, да му бъдат предоставени всички договори и анекси, общи условия, между монополиста и гражданина, за да може да направи служебна проверки. Предложените текстове предвиждат това да става включително и в случаите, в които гражданинът не е възразил срещу неравноправна клауза - съдът да може да я обяви за нищожна.  \r\nМанолова посочи, че сега само по извлечения на сметки длъжникът бива съден и започва разпродажба на неговото имущество.   \r\nТя подчерта, че внася за четвърти път тези предложения, но този път на нейна страна и на страната на гражданите вече е и Европейската комисия, която предупреди България, че ако не промени своето законодателство и не защити гражданите срещу банките и монополите, ще търпи санкции. \r\n„Изключително съм притеснена, че освен предложенията, които внесох, които изработихме, заедно с граждани, с адвокати,  магистрати, с експерти, са внесени и други предложения, както се твърди, изготвени от Министерството на правосъдието, които на практика ще обезсмислят това законодателно усилие, които отново ще оставят и ножа, и хляба у банките, които ще имитират промяна, които ще излъжат хората и които в крайна сметка ще доведат до последващи санкции от ЕК, вече имуществени“, отбеляза омбудсманът.  \r\nТя подчерта, че в момента в ръцете на народните представители е да защитят гражданите и че те трябва да избират за кого да работят, дали за 30 банки и за монополистите, или за 6,5 милиона български граждани.  \r\n„И този път предупреждавам, че няма да оставя да се опитат да си измият ръцете с мен“, отсече Манолова.  \r\nВ студиото на БНТ омбудсманът коментира и казусът със строежа на небостъргача „Златен век“ в столичния квартал „Лозенец“.   \r\nТя уточни, че в институцията са постъпили множество жалби срещу свръхзастрояване, строителство в зелени площи, изграждане на небостъргачи, а специално за случая „Златен век“ – институцията е работила повече от една година.   \r\n„Това е разговор, който не е политически, а свързан със законността и правилата. Всякакви опити на политици, защитавайки себе си, да се опитат да окалят няколко институции, че не са си свършили работата, са некоректни. Това не е държавнически подход. Опитвайки се да спасиш и да защитиш себе си, да нападнеш институции, които си вършат работата. Ако г-н Цветанов се интересуваше какво институцията на омбудсмана е направила по „Златен век“, можеше да попита. Като народен представител и председател на ПГ ГЕРБ имаше достатъчно механизми да разбере”, каза Манолова. \r\nОмбудсманът подчерта, че първата институция, която е реагирала по отношение на строежа „Златен век“, е именно тази на омбудсмана – през 2017 г., когато граждани сигнализират да се предизвикат проверки по законността на строителните разрешения и книжа и за съответствие между изграждането на небостъргача и устройствените планове на София.  \r\n„Предизвикахме проверка в ДНСК, обърнахме се към кмета на София, към кмета на кв. „Лозенец“ – кметовете на София и „Лозенец“. Те не отговарят извършили ли са проверки, но ДНСК подробно отговаря за наличната документация, за извършената проверка, която ние сме предоставили на инициативния комитет. ДНСК твърдят, че документите са законни и в съответствие с българското законодателство“, обобщи Манолова.  \r\nТя допълни, че по жалба на граждани институцията е предизвикала и втора проверка във връзка с писмо на зам.-министър на регионалното министерство, в което „той се опитва да тълкува и пренаписва закона“, както и във връзка с нарушения на екологични норми.  \r\n„Тогава единственият орган, който ни отговаря,  е Министерството на околната среда и водите, като казва, че няма необходимост от провеждането на оценка за въздействието върху околната среда. През тази седмица ще имам срещи и с инициативния комитет от „Лозенец“, и с инициативния комитет „Стрелбище“. Аз и моите експерти сме в непрекъсната връзка с гражданите и подкрепяме тяхната битка за законност, за правила и за възможност да реализират гражданското си право да живеят в чиста и благоприятна околна среда“, завърши Манолова.", "date": "2019.04.01", "title": "Омбудсманът Мая Манолова: Депутатите да изберат кои интереси ще защитят - на 30 банки или на 6,5 млн. граждани"}
{"url": "http://www.focus-news.net/news/2019/04/01/2641509/kyustendil-895-485-leva-sa-predvidenite-sredstva-za-remont-na-ulichnata-mrezha-v-dupnitsa-i-malkite-naseleni-mesta-v-obshtinata.html", "text": "895 485 лева са предвидените средства за ремонт на уличната мрежа в Дупница и малките населени места в общината. Това каза пред  Радио „Фокус” – Кюстендил  Христо Апостолов, пресаташе на Община Дупница. По думите му най-много средства са заложени за селата – 408 000 лева, а за града са 400 000 лева. За четвъртокласната пътна  мрежа са предвидени 50 000 лева, а за републиканските пътища в чертите на Дупница – 37 485 лева. Пет фирми са подали документи за участие в обявената от страна на Община Дупница обществена поръчка. Най-голям е интересът към ремонтите на улиците в града и селата. „След проверка на документите, комисията ще се произнесе с решение за дата и час на отваряне ценовите оферти на допуснатите участници”, каза Христо Апостолов. По думите му сред новостите в заложените условия е това, че максималните срокове за ремонт на асфалтовата настилка са до 45 дни. \r\nВенцеслав ИЛЧЕВ", "date": "2019.04.01", "title": "Кюстендил: 895 485 лева са предвидените средства за ремонт на уличната мрежа в Дупница и малките населени места в общината"}
{"url": "http://www.focus-news.net/news/2019/04/01/2641512/stara-zagora-90-signala-sa-otcheteni-na-bezplatniya-goresht-telefon-na-obshtina-stara-zagora-ot-29-do-31-mart.html", "text": "На безплатния Горещ телефон на Община Стара Загора - 0800 157 37, от 29 до 31 март, са отчетени около 90 сигнала. Граждани са информирали за около 40 неправилно паркирани МПС в града. Това съобщиха от пресцентъра на  Община Стара Загора . За силен шум от форсиране на мотоциклети, в тъмната част на деня, в междублоково пространство, в кв. „Три чучура – север“, е подадено оплакване от живущи в района.  \r\nСигнализирано е за бездомни кучета в кв. „Железник“. За куче, порода „Хъски“ с каишка и маркер, разхождащо се без стопанин в рамките на Зоопарка е получен сигнал. Същото е нападнало птицата нанду. Бързата намеса на служителите на зооградината е предотвратила фатални последици. Продължава издирването на собственика на кучето. Информацията е подадена към Общинския приют за безстопанствени животни. Сигнал е подаден за домашно куче ухапало дете в кв. „Лозенец“.  \r\nСлед получени обаждания на Горещия телефон е извършен ремонт на улично осветление, обезопасени са шахти. Премахнати са изсъхнали клони на дървета. Сигнал е подаден още за замърсяване около контейнер за смет с едри битови отпадъци в района на ул. „П. Р. Славейков“ №62.  \r\nГражданин е информирал за запалени 4 хиляди бали, намиращи се на пасище в село Маджерито.  \r\nСигнали са получени още за силна музика от заведения и жилищни сгради, както и за струпване на шумни компании на открито. За група вандалстващи младежи е съобщено в района на Летния театър в парк „Митрополит Методий Кусев“.  \r\nОбщина Стара Загора е отреагирала на сигналите, за които има правомощия, а останалите са насочени към компетентните органи. На гражданите е върната обратна информация.", "date": "2019.04.01", "title": "Стара Загора: 90 сигнала са отчетени на безплатния горещ телефон на Община Стара Загора от 29 до 31 март"}
{"url": "http://www.focus-news.net/news/2019/04/01/2641511/veliko-tarnovo-kaso-saedinenie-e-predizvikalo-pozhar-v-darvodelski-tseh-v-selo-momin-sbor-izgoryala-e-i-kashta-v-selo-vladisla.html", "text": "Късо съединение е предизвикало пожар в дърводелски цех в село Момин сбор. Това съобщиха за  Радио „Фокус“ – Велико Търново  от Регионална дирекция „Пожарна безопасност и защита на населението“  – Велико Търново. Сигнал за инцидента е подаден рано тази сутрин, малко преди 4.30 часа, на тел. 112. Според обаждането е горяла сушилня за дървен материал. Огънят е унищожил котел на твърдо гориво и част от сградата. Спасени са 50 куб. метра дървен материал.  \r\nПрез изминалото денонощие пожарникарите от областта са гасили и къща в село Владислав, като при този пожар е изгоряла цялата сграда, а причините са в процес на установяване. Подадени за последните 24 часа са и осем сигнала за запалени сухи треви. \r\nЛуиза ТРАНЧЕВА", "date": "2019.04.01", "title": "Велико Търново: Късо съединение е предизвикало пожар в дърводелски цех в село Момин сбор, изгоряла е и къща в село Владисла"}
{"url": "http://www.focus-news.net/news/2019/04/01/2641513/v-galeriya-sofiya-gostuva-izlozhba-na-regionalen-istoricheski-muzey-dobrich.html", "text": "В галерия „София“ гостува изложба на Регионален исторически музей – Добрич. Това съобщиха от пресцентъра на  Столична Община . На 3 април 2019 г. от 18:00 ч. в галерия „София“ на Столична библиотека ще бъде открита изложбата „С порива на птиците“ на Регионален исторически музей - Добрич.  \r\nИзложбата е посветена на 110-годишнината от рождението на Петър Славински (Петър Атанасов Чолаков) и 140-годишнината от обявяването на София за столица на България. Тя включва ценни оригинали: книги, писма и ръкописи на писателя, неговата пишеща машина, както и част от уникална колекция от накити.  \r\nПетър Славински има решаваща роля за развитието на Градската библиотека на София, за утвърждаването ѝ като най-голямата столична общодостъпна библиотека и библиотека за безплатен домашен прочит. Негова заслуга е и дейността по съставянето и поддържането на единен централен каталог на цялото градско книжно богатство. Непосредствено след Деветосептемврийския преврат през 1944 г. за кратко време Петър Славински заема поста кмет на гр. София. Входът е свободен.", "date": "2019.04.01", "title": "В галерия „София“ гостува изложба на Регионален исторически музей - Добрич"}
{"url": "http://www.focus-news.net/news/2019/04/01/2641508/nzok-poe-funktsiite-na-fonda-za-lechenie-na-detsa-i-komisiyata-za-lechenie-v-chuzhbina-obzor.html", "text": "От 1 април 2019 г. Националната здравноосигурителна каса (НЗОК) пое функциите на  Фонда за лечение на деца и Комисията за лечение в чужбина. От Касата осигуряват необходимите условия за нормалното протичане на процеса.  В Приемна родителите на малките пациенти, както и здравноосигурените над 18-годишна възраст лица, ще бъдат консултирани от експерти на институцията. Приемната се намира в сградата на Централното управление на НЗОК, на ул. „Кричим“1. Приемното време за граждани - „Свободно движение на хора” – европейски регламенти и двустранни спогодби за социално осигуряване – е всеки работен ден от 09.00 ч. до 12.00 ч. и от 14.00 ч. до 15.30 ч. След като НЗОК поема функциите на Фонда и Комисията всички заявления за лечение ще се подават в Касата, както и в районните здравноосигурителни каси. Създадени са две специализирани комисии, които ще разглеждат заявленията на гражданите, в това число и преписките, които са прехвърлени от Фонда и нямат все още решение. Здравноосигурените, които са подали заявления към Фонда за лечение на деца, както и към Комисията за лечение в чужбина към МЗ, не трябва да подават нови заявления в НЗОК. На сайта на институцията – www.nhif.bg, линк „Услуги за граждани“, подрубрика „Лечение в България и чужбина“, е публикувана информация за документите, които задължително се представят от заявителя при кандидатстване за лечение. Всеки ще може да се запознае с нормативната база, въз основа на която действат двете комисии в НЗОК, както и да проследява движението на заявлението си. Към настоящия момент 146 са заявленията, които не са разгледани от закрития вече Фонд за лечение на деца и 24 – от Комисията за лечение в чужбина, които трябва да бъдат финализирани от НЗОК. \r\nНа брифинг  директорът на Дирекция „Лечение в чужбина и координация на системите за социална сигурност“ д-р Галя Йорданова  помоли за глътка въздух, за да започнат в кратки срокове да се разглеждат преписките на гражданите за лечение в чужбина. По думите ѝ няма да има прекъсване, а приемственост, доразвиване и надграждане.  Д-р Йорданова обясни, че лечението в чужбина продължава и извън ЕС, както е било предвидено до момента. Тя уточни, че то продължава освен за страните от ЕС, в Европейското икономическо пространство, в Швейцария, във всички, с които има сключени спогодби и споразумения, плюс трети страни. Д-р Йорданова увери също, че няма да има проблеми при случаите, за които предстои граждани да заминат за лечение в чужбина. Стана ясно, че на 2 април, първият малък пациент заминава за лечение в Австрия по правилата на НЗОК.  \r\nДеница КИТАНОВА", "date": "2019.04.01", "title": "НЗОК пое функциите на Фонда за лечение на деца и Комисията за лечение в чужбина (ОБЗОР)"}
{"url": "http://www.focus-news.net/news/2019/04/01/2641507/blagoevgrad-inzh-damyan-damyanov-direktor-na-yugozapadno-darzhavno-predpriyatie-poluchi-otlichieto-lesovad-na-godinata-za-2018-g.html", "text": "Инж. Дамян Дамянов – директор на Югозападно държавно предприятие (ЮЗДП) получи отличието „Лесовъд на годината“ за 2018 г. по време на националното откриване на „Седмица на гората“ в Благоевград, предаде репортер на  Радио „Фокус“ – Пирин . Той заяви, всички са на ясно с това къде са силните и слабите им страни по отношение опазването на горите. „Тoзи плакет е резултат и признание за работата на всички над 1500 служители в ЮЗДП. Надявам се, че в бъдеще, когато се оценява нашата работа ще можем да гледаме хората в очите без да се налага да отговаряме на неудобни въпроси“, каза още инж. Дамянов. \r\nНаградата му бе връчена от зам.-министъра на земеделието, храните и горите Атанас Добрев, който каза, че тя се дава на инж. Дамян Дамянов за неуморния и денонощен труд, който извършва като директор на Югозападно държавно предприятие. Негови подгласници станаха инж. Румен Начев, зам.-директор на Лесовъдна станция – Пловдив, Станко Деянов, директор на Държавно горско стопанство – Смолян и инж. Цветелина Пенчева, Държавно горско стопанство – Ловеч.  \r\nВръчена бе и наградата – „Служител по контрола и опазването на горските територии“. Тя бе дадена на Пенчо Йорданов, служител в Регионална дирекция по горите – Велико Търново за високия принос на служителя. Инж. Тони Кръства, началник отдел в Изпълнителна агенция по горите също бе сред отличените горски служители и лесовъди. В рамките на награждаването бяха връчени и редица други отличия, които отидоха при заслужили експерти, работещи  в сферата на опазването, популяризирането и съхраняването на горите. \r\nЛивия НИНОВА", "date": "2019.04.01", "title": "Благоевград: Инж. Дамян Дамянов – директор на Югозападно държавно предприятие, получи отличието „Лесовъд на годината“ за 2018 г."}
{"url": "http://www.focus-news.net/news/2019/04/01/2641516/varna-po-iskane-na-rayonnata-prokuratura-sadat-zadarzha-pod-strazha-trima-obvinyaemi-za-krazhba-na-avtomobil.html", "text": "Състав на Варненския районен съд е уважил искането на Районната прокуратура и е взел мярка за неотклонение „Задържане под стража“ на Красимир Г., Марин Н. и Мирослав К. Това съобщиха от пресцентъра на  Апелативна прокуратура - Варна . Красимир и Мирослав са били  привлечени като обвиняеми за кражба на автомобил „Мазда“, извършена в съучастие на 22 срещу 23 март тази година във Варна.  \r\nТретият извършител - Марин Н., е обвиняем за същата кражба, но в момента на извършване на престъплението той е действал в условията на опасен рецидив. Мъжът е осъждан ефективно за противозаконно отнемане на автомобил. Откраднатият автомобил е намерен. Действията по разследването продължават. Определенията на Варненския районен съд, с които са наложени най-тежките мерки за процесуална принуда – задържане под стража, спрямо тримата извършители, подлежи на обжалване пред Варненския окръжен съд.", "date": "2019.04.01", "title": "Варна: По искане на Районната прокуратура съдът задържа под стража трима обвиняеми за кражба на автомобил"}
{"url": "http://www.focus-news.net/news/2019/04/01/2641514/veliko-tarnovo-obshtinski-praznik-pod-nadslov-zasmyana-prolet-organizirat-v-debelets.html", "text": "Общински празник под надслов „Засмяна пролет“ организират в Дебелец. Събитието, което е част от културния календар на Община Велико Търново, се провежда за 22-ри пореден път. Това съобщиха за  Радио „Фокус“ – Велико Търново  от Кметство Дебелец. В концерта и тази година ще участват състави, освен от Дебелец, и други населени места в общината, сред които Дичин, Шемшево, Беляковец, Самоводене, Шереметя, Арбанаси, Балван, Килифарево, Церова Кория, Русаля и други. Те ще представят различни танцови и певчески изпълнения, характерни за Великотърновския край. Празникът ще започне в 18.00 часа и ще се проведе в Читалище „Съгласие“ – Дебелец. Организатори са Общината и културната институция. \r\nЛуиза ТРАНЧЕВА", "date": "2019.04.01", "title": "Велико Търново: Общински празник под надслов „Засмяна пролет“ организират в Дебелец"}
{"url": "http://www.focus-news.net/news/2019/04/01/2641515/plovdiv-premahvat-se-nezakonni-kashti-v-sheker-mahala.html", "text": "Премахват се незаконни къщи в „Шекер махала” в Пловдив, предаде репортер на  Радио „Фокус”-Пловдив . „Днес трябва да бъдат съборени 6 постройки”, каза районният кмет Ральо Ралев. Полицейското присъствие в махалата е засилено. „Вече е спокойно, полицията си свърши професионално работата”, посочи Ралев. По думите му, когато има къщи за събаряне, хората винаги са недоволни. Било е предвидено в началото да бъдат съборени само две къщи, пет стопански постройки и две конюшни, но в последствие се е установило, че къщите са четири. „Вървим нататък, защото трябва да освободим цялата ограда на училище „Панайот Волов”, каза районният кмет и поясни, че западната стена на къщите е оградата на училището. „И отделно къщите са запушили цялата улица „Деница”, не може да мине нито пожарна, нито линейка”, каза Ралев. В районното кметство е постъпило и писмо от директорката на училището, с което настоява да се премахнат къщите. Районният кмет обясни още, че проблемите с тези къщи са стари. Във времето са издавани няколко заповеди, някои от тях са били обжалвани в съда и се е чакало да влязат в сила заповедите, за да може да се пристъпи към събаряне за всички наведнъж. Бутането на незаконни постройки през миналата година приключи през ноември и в първия възможен ден, след зимата то продължава. Само през ноемвир миналата година бяха съборени 50 къщи. А от 2012 година досега те са повече от 100. \r\nДнес две от многодетните майки са опитали да провокират работата по събарянето на незаконните къщи, като са заплашили ,че ще хвърлят пред багерите децата си, но това е било възпрепятствано. По думите на Ралев, двете майки реално не се водят на адреса, където се работи днес. Те имат регистрация на ул.”Лобелия”, а не на ул. „Деница”. По тази причина те не са подали и заявления за осигуряване на подслон. „А и ние не сме длъжни да подсигуряваме подслон на всички, които сторят незаконно”, каза кметът. „Ако днес незаконните къщи и постройки не бъдат съборени, работата ще продължи и утре”, каза още районният кмет. „Хората трябва да знаят, че има ред и той трябва да се спазва”, добави Ральо Ралев. \r\nЦветана ТОНЧЕВА", "date": "2019.04.01", "title": "Пловдив: Премахват се незаконни къщи в „Шекер махала”"}
{"url": "http://www.focus-news.net/news/2019/04/01/2641517/shumen-zamestnik-kmetat-nayden-kosev-otkri-rabotnata-sreshta-po-proekta-evropoli.html", "text": "Заместник-кметът Найден Косев откри работната среща по проекта „Европоли“ в Шумен, предаде репортер на  Радио „Фокус“-Шумен . Той приветства участниците в събитието, чието начало бе дадено в Областния информационен център. „От името на кмета на община Шумен Любомир Христов и от името на колегите, с които работим заедно по въпросите на европейската интеграция, комуникация и мобилност, сме радостни да ви приветстваме с „Добре дошли!“ в нашия град. Към финала сме на един проект, който с колегите от Италия разработихме и предложихме това сътрудничество, надяваме се то да бъде ползотворно и занапред.  На добър час на настоящата среща!“, пожела Найден Косев. Събитието с участието на представители на партньорите по проекта от Испания, Италия, Румъния, Унгария, Словения и  Хърватска продължи с презентацията „Шумен в ЕС: ползи за местното общество“ на Галина Минчева, директор на Областен информационен център. Центърът за международно сътрудничество към ШУ „Епископ Константин Преславски“  презентира своя опит  по Еразъм+“ – водеща европейски програма за мобилност. Работната среща, която се явява седма по проекта Европоли – иновативен подход „отдолу-нагоре“ за борба с евроскептицизма чрез работа в мрежа“, е  на тема „Мобилност в ЕС“ и ще продължи до 3 април. Проектът представлява опит за преодоляване на поколенческите различия между „родители“ и „деца“, и по-конкретно между евроскептично настроените „стари“ и проевропейски настроените „млади“, посредством работни срещи между представители на партньорските организации и с активното участие на местното население. \r\nИвелина ИВАНОВА", "date": "2019.04.01", "title": "Шумен: Заместник-кметът Найден Косев откри работната среща по проекта „Европоли“"}
{"url": "http://www.focus-news.net/news/2019/04/01/2641519/kyustendil-zapochva-zapisvaneto-na-badeshtite-parvoklasnitsi-v-uchilishtata-ot-obshtinata.html", "text": "тЗапочва записването на бъдещите първокласници в училищата от община Кюстендил. Това съобщиха за  Радио „Фокус” – Кюстендил  от Дирекция „Култура, образование, младежки дейности и спорт” към Община Кюстендил. Записването е съгласно утвърдения график и правила за прием в първи клас. То ще продължи до края на месец май. Родителите трябва да подадат документи в избраното училище. Заявлението е по образец на съответното училище. Към него се предоставят удостоверението за раждане на детето, личната карта на родителя, които са само за удостоверение. Предоставят се и съпътстващи документи. Няма предимство по отношение на по-ранното подаване на документите. Съществуват основни критерии, с които комисиите за прием се съобразяват. Основният критерии е близостта на учебното заведение до адреса на детето. Следват критерии, свързани с дете с трайни увреждания, дете с двама починали родители, други деца обучавани в съответното училище, както и дете, обучавано в подготвителната група на учебното заведение. Всяко училище може да въведе и допълнителни критерии, които задължително трябва да са публикувани и достъпни до всеки един от родителите на децата, предстоящи да бъдат записани в първи клас. \r\nВенцеслав ИЛЧЕВ", "date": "2019.04.01", "title": "Кюстендил: Започва записването на бъдещите първокласници в училищата от общината"}
{"url": "http://www.focus-news.net/news/2019/04/01/2641518/blagoevgrad-proektat-izsledvane-na-protivoobshtestveni-proyavi-pri-uchenitsi-ot-14-do-18-godishna-vazrast-e-s-prodalzhitelnost-osem-mesetsa.html", "text": "Проектът „Изследване на противообществени прояви при ученици от 14 до 18-годишна възраст” е с продължителност осем месеца. Това стана ясно по време на встъпителна пресконференция по проекта, предаде репортер на  Радио „Фокус“ – Пирин . Инициативата се осъществява от екип от преподаватели в катедрите „Психология“ и „Социология“ към Философския факултет на Югозападния университет „Неофит Рилски” в партньорство с Местната комисия за борба с противообществените прояви на малолетни и непълнолетни при Община Благоевград. Проектът предвижда изследване на конкретната среда и нейните характеристики, които са свързани с извършването на противообществени прояви. Общата му стойност е 5 500 лева. \r\nДенис НИКИФОРОВ", "date": "2019.04.01", "title": "Благоевград: Проектът „Изследване на противообществени прояви при ученици от 14 до 18-годишна възраст” е с продължителност осем месеца"}
{"url": "http://www.focus-news.net/news/2019/04/01/2641522/narodniyat-predstavitel-ot-gerb-ruse-plamen-nunev-poe-angazhiment-da-sadeystva-za-remonta-na-blizo-160-godishnata-tsarkva-v-s-chervena-voda.html", "text": "Народният представител от ГЕРБ – Русе Пламен Нунев пое ангажимент да съдейства за ремонта на близо 160 – годишната църква в село Червена вода. Това съобщиха от пресцентъра на  ПП ГЕРБ . Той ще проведе срещи с Негово Високопреосвещенство Русенския митрополит Наум и представители на дирекция „Вероизповедания“ към Министерски съвет. Това стана ясно по време на посещението на депутата в храм „Свети Архангел Михаил“, където разговаря с местния свещеник и жители на с. Червена вода. Те споделиха опасенията си за лошото състояние на църквата и като основна причина за това те изтъкнаха минаващите тежкотоварни автомобили по главния път Русе – Кубрат, намиращ се на няколко метра. Според жителите на Червена вода камионите създават вибрации, от които стените отвътре са започнали не просто да се напукват, но и да се отделят от покрива. В резултат мазилката и стенописите също се увреждат. Църквата е ремонтирана за последен път през 2000 година. По – късно народният представител се запозна на място и с друг проблем, свързан с тежкотоварния трафик в посока близката зърнобаза. Живеещите в района коментираха, че движението на тези камиони уврежда пътната настилка и там са необходими спешни мерки за ремонт.", "date": "2019.04.01", "title": "Народният представител от ГЕРБ – Русе Пламен Нунев пое ангажимент да съдейства за ремонта на близо 160 – годишната църква в с. Червена вода"}
{"url": "http://www.focus-news.net/news/2019/04/01/2641521/yens-stoltenberg-stranite-ot-nato-shte-vlozhat-260-mln-v-stroitelstvoto-na-voenna-infrastruktura-za-silite-na-sasht-v-polsha.html", "text": "Страните-членки на НАТО ще вложат $260 млн. в строителството на военна инфраструктура за силите на САЩ в Полша, заяви в понеделник генералният секретар на НАТО Йенс Столтенберг на пресконференция преди срещата на външните министри от Алианса на 2-3 април във Вашингтон, където ще бъде отбелязана 70-ата годишнина от създаването на Северноатлантическия съюз, предава  ТАСС . \r\n„Страните от НАТО се договориха за големи инвестиции в размер от повече над $260 млн. за строителството на военна инфраструктура за силите на САЩ в централната част на Полша“, заяви той. „По този начин ние увеличаваме нашите усилия за повишаване на разходите, но трябва да направим повече“. \r\nПревод и редакция:", "date": "2019.04.01", "title": "Йенс Столтенберг: Страните от НАТО ще вложат $260 млн в строителството на военна инфраструктура за силите на САЩ в Полша"}
{"url": "http://www.focus-news.net/news/2019/04/01/2641520/pleven-na-tsentralniya-ploshtad-se-provede-pohod-sreshtu-diabeta-s-bezplatno-izmervane-na-kravnata-zahar.html", "text": "На централния площад се проведе \"Поход срещу диабета\", предаде кореспондент на  Радио \"Фокус\" . Инициативата е на благотоврителната организация \"Лайънс Интернешънъл\". Провежда се от 30 март до 06 април и днес премина през Плевен. На централния площад \"Възраждане\" се раздаваха информационни материали, проведе се благотворителен базар с продажба на тениски и други брандирани продукти. Студентите от медицински университет-Плевен безплатно мериха кръвна захар. Всички събрани средства ще се използват за закупуване на сензори с трансмитери за деца с диабет тип 1. Тези уреди спестяват убождане и ще бъдат дарени на НЗОК. За да бъдат отпуснати тези сензори на децата от Касата, гражданите се включиха в подписка.  \r\nВиолета КРЪСТЕВА", "date": "2019.04.01", "title": "Плевен: На централния площад се проведе \"Поход срещу диабета\" с безплатно измерване на кръвната захар"}
{"url": "http://www.focus-news.net/news/2019/04/01/2641523/kardzhali-nad-1-000-artikula-s-nepravomerno-izpolzvane-na-zashtiteni-targovski-marki-sa-izzeti-pri-aktsiya-na-ikonomicheska-politsiya-v-grada.html", "text": "Над 1 000 артикула с неправомерно използване на защитени търговски марки са иззети при акция на Икономическа полиция в града. Това съобщиха от пресцентъра на  ОДМВР - Кърджали  . Акцията, проведена в края на март, е за противодействие на разпространението на защитени търговски марки. Полицаите са извършили проверка на офис в Кърджали, където са намерили 315 чанти, 636 броя колани, 69 портмонета и 65 парфюми, като всички стоки са носили лого на защитени търговски марки, използвани без разрешение на притежателя на авторското право. Артикулите са иззети и са на съхранение в полицията. Образувано е досъдебно производство. Работата продължават сектор „Противодействие на икономическата престъпност“ и разследващ полицай.", "date": "2019.04.01", "title": "Кърджали: Над 1 000 артикула с неправомерно използване на защитени търговски марки са иззети при акция на Икономическа полиция в града"}
{"url": "http://www.focus-news.net/news/2019/04/01/2641504/v-tarsene-na-taynata-kam-klyucha-na-uspeha-na-vladimir-zelenskiy-komentari-v-svetovni-izdaniya-agentsiya-fokus.html", "text": "Резултатите от първия тур на президентските избори в Украйна все още не са официално обявени, но вече са ясни две неща - на 21 април гражданите на страната ще гласуват на втори тур, а изборът им ще бъде сведен между настоящия държавен глава Петро Порошенко и Владимир Зеленский. Редица средства за масова информация отбелязаха нестандартния подход на комика по професия и се опитват да дадат отговор на въпроса каква е тайната на успеха му.   представя част от по-интересните коментари във водещите световни издания.  \r\nБританският вестник  The Guardian  обяснява силната подкрепа за Зеленский с насочеността на кампанията му предимно към младите избиратели в Украйна. Според изданието комикът разчита на хората, които „жадуват“ за промени в управлението и са недоволни от застоя в икономиката.  \r\nВестникът добавя, че много граждани на страната смятат, че обещанията за от „Евромайдана“ не са изпълнени. В същото време кандидатът предпочита да участва в комедийни предавания, вместо да провежда традиционни митинги и срещи с пресата.  \r\nСпоред  Politico  в предизборния щаб на Зеленский е царила „карнавална атмосфера“: привържениците му са дочакали първите екзит полове на чаша вино или бира, играейки пинг-понг или въздушен хокей. Въпреки това, изданието отбелязва, че младият кандидат за висшия пост никога не е заемал длъжности в държавната служба – нещо, което – според статията, отваря въпрос дали той има необходимите умения да води държава с население от над 40 милиона души и да се справя с предизвикателствата, пред които е изправена: от конфликта в източната част на до корупцията и проблемите в икономиката. Политическите му позиции като цяло остават неясни, пише Politico, като припомня, че по време на предизборната си кампания Зеленский е избягвал да участва в телевизионни дебати с други кандидати. \r\nФренският ежедневник  Liberation  отдава почит на Зеленский, който успя да събере два пъти повече гласове, отколкото настоящия президент на Украйна. В статията се отбелязва, че макар победата на Зеленский в първия тур да бе предвидена в социологическите проучвания, успехът му, подобно на неуспеха на Порошенко, може да създаде грешно впечатление. И все пак – комикът, който става президент по случайност, вдъхновява повечето украинци, разочаровани от корумпирания политически елит начело с Порошенко. \r\nСпоред  Le Figaro  държавата с население от 45 млн. души, която стои „на прага на Европейския съюз“, е една от най-бедните на Стария континент и преживява една от най-лошите политически кризи от обявяването на независимост през 1991 г.  \r\nАмериканският вестник  The Hill  пише, че Порошнеко е критикуван заради корупция и именно с това свързва успеха на Зеленский. Подобна е и позицията на испанския национален ежедневник  El Pais . Като фактори за доброто представяне на Зеленский редакцията посочва корупцията, олигархическата система, изостаналостта. „Тези обстоятелства връчиха сметката на ветераните в политиката и издигнаха на върха 41-годишния актьор Зеленский“, се казва в статията, посветена на изборите в Украйна.  \r\nВодещото в САЩ издание  Washington Post  добавя, че за разлика от Зеленский, Порошенко е използвал патриотични теми в предизборната си кампания: популяризиране на украинския език, подкрепа за военните, църковни въпроси. \r\nВлиятелният френски ежедневник  Le Monde   отбелязва, че Порошенко е избегнал „унизителна загуба\" в първия кръг само заради провала на друг политически гигант от  украинската политическа сцена - Юлия Тимошенко. Тереза Герова", "date": "2019.04.01", "title": "В търсене на тайната към ключа на успеха на Владимир Зеленский (Коментари в световни издания – Агенция „Фокус“)"}
{"url": "http://www.focus-news.net/news/2019/04/01/2641524/gradskiyat-savet-na-bsp-organizira-kragla-masa-s-misal-za-sofiya-na-2-april.html", "text": "Градският съвет на БСП организира кръгла маса „С мисъл за София“, посветена на 140-ата годишнина от обявяването на София за столица на България, на 2 април. Това съобщиха от пресцентъра на  ГС на БСП София . Лидерът на столичните социалисти Калоян Паргов ще открие форума, а въвеждащо изказване ще направи бившият министър на културата Георги Йорданов. Събитието ще се проведе от 15.30 часа в зала №3 на НТС (ул. „Г. С. Раковски“ №108, етаж 2).", "date": "2019.04.01", "title": "Градският съвет на БСП организира кръгла маса „С мисъл за София“ на 2 април"}
{"url": "http://www.focus-news.net/news/2019/04/01/2641525/ministar-petya-avramova-osnovniyat-printsip-na-tol-taksite-shte-e-koyto-rushi-i-zamarsyava-poveche-da-plashta-poveche.html", "text": "Основният принцип на тол таксите ще е, който руши и замърсява повече, да плаща повече. Това каза на брифинг министърът на регионалното развитие и благоустройството Петя Аврамова, предаде репортер на  Агенция „Фокус“ . „Нашите партньори от Световната банка изготвиха тарифи за тол системата. Тарифата, която днес представихме пред превозвачите, е консервативен вариант, който искаме да обсъдим“, заяви Аврамова и посочи, че никой не е смятал, че разговорите ще бъдат тихи и смирени. „Това всъщност е една тежка, трудна, но безкрайно необходима реформа. Близо 70% от българите смятат, че е по-справедливо тежкотоварните автомобили да заплащат повече за пътуването по републиканската пътна мрежа, коментира тя. „Около 1 млрд. лв. са необходими на година, за да може АПИ да изпълнява своите задължения и да се движим по добра пътна мрежа“, обясни регионалният министър. Тя посочи, че на превозвачите е представена комбинация от тарифи за различните превозни средства, както и в зависимост от екологичния клас. „Основният принцип, който е приложен, е този, който руши повече, да плаща повече и който замърсява повече, да плаща повече“, обясни Аврамова. \r\nЦветилена СИМЕОНОВА", "date": "2019.04.01", "title": "Министър Петя Аврамова: Основният принцип на тол таксите ще е- който руши и замърсява повече, да плаща повече"}
{"url": "http://www.focus-news.net/news/2019/04/01/2641526/georgi-stoyanov-pp-vrachanski-balkan-skalniyat-orel-i-planinskiyat-keklik-sa-edni-ot-redkite-ptitsi-koito-se-sreshtat-v-severozapadna-balgariya.html", "text": "Скалният орел и планинският кеклик са едни от редките птици, които се срещат в Северозападна България, каза за  Радио „Фокус“ – Видин  орнитологът в ПП „Врачански Балкан“ Георги Стоянов в Деня на птиците. Той посочи, че планинският кеклик е намалял през последните години. „Има редица пойни птици, които са интересни и летят по скалните местообитания. Орнитолозите ги установяваме по звук и с финна оптика – бинокли и зрителни тръби.Хищните птици, които гнездят по скалите са много предпазливи и страхливи, не допускат човек наблизо и е трудно да бъдат забелязани“, каза Стоянов.  \r\nТой обясни, че в Северозападна България има много подходящи скални местообитания не само във Врачанския Балкан, но и в Белоградчишкия регион има подходящи места и големи територии, които са важни за опазването на тези птици. „Важно е за скалните местообитания да не се разработват безогледно кариери за инертни материали за това защото те са много голям проблем.Там има различни процедури, които трябва да са изпълнени, но тези кариери са проблем за скалните местообитания и за птиците“, допълни орнитологът. Той обясни, че много характерен вид за скалите в Северозападна България е бухалът, който го има на доста места, като той може да се чуе само нощно време. Според орнитолога бухалът в миналото е бил много рядка птица, но сега го има на доста места и е с добра численост. Проектът на природен парк „Врачански Балкан“ за опазване на лешоядите, както и проектите с ЧЕЗ за обезопасяване на електрическите стълбове са част от мерките, които се взимат за опазване на птиците, допълни орнитологът Георги Стоянов. \r\nАнна ЛОЗАНОВА", "date": "2019.04.01", "title": "Георги Стоянов, ПП „Врачански Балкан“: Скалният орел и планинският кеклик са едни от редките птици, които се срещат в Северозападна България"}
{"url": "http://www.focus-news.net/news/2019/04/01/2641530/sport-grigor-dimitrov-izvan-top-60-za-2019-godina.html", "text": "Григор Димитров е на 61-о място в ранглистата за представянето на тенисистите през 2019-а година с 270 точки. Първата ракета на България е изиграл едва 9 мача от януари насам, като е спечелил само 6 от тях. Задната позиция на Димитров до голяма степен е повлияна от това, че той претърпя контузия в рамото, заради която пропусна турнирите в Ротердам, Акапулко и Индиън Уелс.", "date": "2019.04.01", "title": "Спорт: Григор Димитров извън топ 60 за 2019 година"}
{"url": "http://www.focus-news.net/news/2019/04/01/2641527/kardzhali-30-godishen-mazh-e-zadarzhan-pri-spetsializirana-operatsiya-sreshtu-razprostranenieto-na-narkotitsi.html", "text": "30-годишен мъж е задържан при специализирана операция срещу разпространението на наркотици. Това съобщиха от пресцентъра на  ОДМВР - Кърджали  . Мъжът е спрян за проверка в кв. \"Възрожденци\", като пред полицаите е опитал да погълне найлоново пликче с кафяво прахообразно вещество. С наркополеви тест е установено, че субстанцията е хероин. При последвало претърсване в дома, обитаван от 30-годишния мъж, полицаите открили 130 грама бяло прахообразно вещество, което при тестване реагирало на хероин, 74 хапчета, за които след тест се установило, че са екстази, 36 таблетки с надпис оксикодон и 5 грама бяло кристалообразно вещество, реагиращо на метаамфетамин. Наркотиците са иззети и са на съхранение в РУ-Кърджали, а притежателят им задържан за срок до 24 часа.", "date": "2019.04.01", "title": "Кърджали: 30-годишен мъж е задържан при специализирана операция срещу разпространението на наркотици"}
{"url": "http://www.focus-news.net/news/2019/04/01/2641531/yambol-muzikalnite-praznitsi-zlatnata-diana-sabirat-otnovo-virtuozi-ot-svetovna-velichina.html", "text": "През 2019 г. музикалното събитие „Златната Диана“ отново отправя предизвикателство към почитателите на класическата музика с амбициозна и изключителна разнообразна програма. Това съобщиха от пресцентъра  Община Ямбол . В четирите дни на фестивала от 21 до 24 април на ямболска сцена идват виртуози от световна величина. Сред тях са неподражаемият цигулар Светлин Русев и соло обоистът на Щутгартската опера Иван Данко. Талантливият музикант, родом от Словакия, ще бъде звездата на тържественото откриване на 21 април, неделя. Концертът е от 11.30 часа в залата на ямболския Безистен. Иван Данко е добре познат на българската публика като солист на Симфоничния оркестър на БНР през 2018 г., както и на Софийска филхармония под палката на маестро Илиевски през 2016 г. Програмата на откриването стартира с два концерта за обой от Антонио Вивалди и Алесандро Марчело. Домакините от Камерен оркестър „Дианополис\" ще я допълнят с едно от най-познатите за широката публика произведения - Адажиото на Томасо Албинони. Концертмайстор е Красимира Султанова, диригент – Константин Илиевски.  \r\nПрез втората вечер на фестивала в Ямбол гостува Държавна опера Пловдив с оперния спектакъл „Така правят всички“ от Волфганг Амадеус Моцарт. Изключително забавният сюжет на операта е базиран върху едноименната комедия на Уилям Шекспир. Представлението на пловдивската опера е гаранция за класически хумор и прекрасни мелодии в Зрителната зала на читалище „Съгласие“ на 22 април (понеделник), от 19:00 часа. \r\nТретият концерт в програмата на музикалните празници ще изненада публиката с интересно предложение в пълен контраст с останалите вечери от фестивала. Това е соловият концерт (рецитал) на младия и харизматичен виртуоз Стоян Караиванов - на 23 април, вторник, от 19:00 часа в залата на Безистена. Караиванов е носител на поредица награди от национални и международни конкурси по акордеон и баян, отличен е с почетна грамота за показано високо изпълнителско майсторство от Българската академия на науките и изкуствата.  \r\nЗаключителният концерт на 24 април ще бъде логичен апотеоз на музикалните празници. Фестивалният симфоничен оркестър, както винаги е подготвил много изненади и разнообразни мелодии. Тази уникална по рода си среща на музиканти, традиционно ръководени от маестро Константин Илиевски и концертмайстора Красимира Султанова, винаги успява да развълнува и вдигне публиката на крака. Специален гост и солист на тържественото закриване е виртуозният цигулар  Светлин Русев, като това е второто му участие в ямболския фестивал в рамките на две години. \r\nМузикалните празници „Златната Диана 2019“ се реализират с изключителната подкрепа на община Ямбол. Организатори са още Общинско предприятие „Туризъм и култура“, Камерен оркестър „Дианополис“ с диригент и главен художествен ръководител Константин Илиевски, Ямболска регионална туристическа асоциация, партньор – Народно читалище „Съгласие – 1862“. Билети за концертите могат да бъдат закупени от касата във фоайето на Голямата зала на общината. Телефон за контакт и заявки: 0876 694 083.", "date": "2019.04.01", "title": "Ямбол: Музикалните празници „Златната Диана“  събират отново виртуози от световна величина"}
{"url": "http://www.focus-news.net/news/2019/04/01/2641534/yambol-prevantivni-merki-za-pozharna-bezopasnost-prez-letniya-period-sa-predvideni-v-dve-zapovedi-na-kmeta-georgi-slavov.html", "text": "Превантивни мерки за пожарна безопасност през летния период са предвидени в две заповеди на кмета на Община Ямбол Георги Славов. Това съобщиха от пресцентъра  Община Ямбол . Предписани са действия с цел предотвратяване опасността от възникване на пожари по обектите, населените места и посевите, както и предотвратяването и гасенето на пожари в горските територии на община Ямбол. \r\nВ срок до 20 май 2019 г., ръководителите на фирми и обекти следва да изготвят планове за летния период, в които да залегнат конкретни мероприятия, осигуряващи пожарна и взривна безопасност.  \r\nЗабранява паленето на огън в дворовете на предприятията, в частните фирми и обекти и в кварталите на града, забранено е също паленето на стърнищата, крайпътни тревни ивици и канавки през периода на кампанията. Регламентира се организирането и провеждането на основно почистване на дворовете на предприятията, обектите, фирмите и междублоковите пространства от горими отпадъци и тревна растителност. Ръководителите на земеделски кооперации следва да вземат всички предвидени от нормативната уредба мерки за опазване на земеделските обекти, зърнените храни и фуражите от възникване на пожари.  \r\nЗабранява се също така паленето на открит огън на по-малко от 100 метра от границите на горски територии, а изхвърлянето на горими отпадъци следва да става само на определените за целта места. Предписват се превантивни мерки на териториалното поделение на Държавно горско стопанство „Тунджа“, военните формирования, противопожарната служба и др. да поддържат повишена бдителност и активност през пожароопасния сезон.  \r\nПълните текстове на двете заповеди са публикувани на сайта на община Ямбол: www.yambol.bg, в рубриката „Актуално“.", "date": "2019.04.01", "title": "Ямбол: Превантивни мерки за пожарна безопасност през летния период са предвидени в две заповеди на кмета Георги Славов"}
{"url": "http://www.focus-news.net/news/2019/04/01/2641533/predsedatelyat-na-narodnoto-sabranie-tsveta-karayancheva-shte-prisastva-na-2-april-2019-gna-ofitsialnoto-otkrivane-na-natsionalnata-kampaniya-pohodat-na-knigite.html", "text": "Председателят на Народното събрание Цвета Караянчева ще присъства на 2 април 2019 г., от 11.00 часа на официалното откриване на Националната кампания „Походът на книгите“. Това съобщиха от пресцентъра на  Народното събрание . Инициативата е посветена на Международния ден на детската книга и е организирана от Асоциация „Българска книга“ и Столична библиотека. Председателят на парламента ще поздрави учениците от 149 СУ „Иван Хаджийски“ и децата от детските градини „Ханс Кристиан Андерсен“ и „Шарл Перо“. Събитието ще се проведе в Детския център на Столична библиотека, който се намира на адрес пл. „Славейков“ № 4А.", "date": "2019.04.01", "title": "Председателят на Народното събрание Цвета Караянчева ще присъства на официалното откриване на Националната кампания „Походът на книгите“"}
{"url": "http://www.focus-news.net/news/2019/04/01/2641532/ministar-petya-avramova-tsenite-na-tol-taksite-za-avtomobilite-ot-35-do-12-tona-zalozheni-v-predlozhenieto-na-svetovnata-banka-sa-nay-niskite-v-evropa.html", "text": "Цените на тол таксите, които са заложени в предложението на Световната банка за автомобилите от 3,5 до 12 тона, са най-ниските в Европа. Това каза на брифинг министърът на регионалното развитие и благоустройството Петя Аврамова, предаде репортер на  Агенция „Фокус“ . Аврамова посочи, че цените на тол таксите за автомобилите над 12 тона са средни за Европа, а за автобусите тарифата е ниска. „Като общите приходи, които са заложени да бъдат събрани, са в същия размер, който държавата получава като средства от винетки от тези превозвачи. Т.е. държавата ще събира същия размер от тези превозвачи като обща сума, но в самия бранш тежестите ще бъдат преразпределени – тези, които пътуват повече, ще заплащат повече“, заяви Аврамова. Тя обясни, че МРРБ търси конструктивен диалог с транспортния бранш. „Очакваме да се появят множество спекулации по отношение повишаване цените на храните и билетите за автобусния транспорт, затова Световната банка изготви сравнителни таблици. За пример – в Германия при въвеждането на тол системата също е имало спекулации за увеличение цените на продуктите със 7-8%, след това се оказва, че реалното увеличение е 0,15%. И още нещо -  не цялата републиканска пътна мрежа влиза в обхвата на толуването – около 50% ще бъде със заплащане по преминаване по нея“, коментира Петя Аврамова. По думите ѝ това е необходима, важна и тежка реформа в пътния сектор. „Някои от второкласните и третокласните пътища, които са в добро състояние, ще бъдат включени в тол системата“, каза още регионалният министър. \r\nЦветилена СИМЕОНОВА", "date": "2019.04.01", "title": "Министър Петя Аврамова: Цените на тол таксите за автомобилите от 3,5 до 12 тона, заложени в предложението на Световната банка, са най-ниските в Европа"}
{"url": "http://www.focus-news.net/news/2019/04/01/2641528/prokuror-dimitar-petrov-6-litsa-sa-zadarzhani-v-spetsializiranata-aktsiya-v-kazanlak-za-proizvezhdane-targuvane-i-darzhane-na-orazhie-bez-razreshenie.html", "text": "6 лица са задържани в специализираната акция в Казанлък за произвеждане, търгуване и държане на оръжие без разрешение. Това каза изпълняващият функциите ръководител на Специализираната прокуратура Димитър Петров по време на брифинг във връзка с операцията в Казанлъшко, предаде репортер на  Агенция „Фокус“   \r\nТой поясни, че акцията е била за неутрализиране на организирана престъпна група, която е имала за цел произвеждането, търгуването и държането на оръжие без разрешение. „Става дума за различни видове оръжия, в конкретния случай са задържани седем броя автомати „Калашников“, пистолет Макаров, картечен пистолет, пет броя карабини, оловни пушки, множество боеприпаси. Има и множество части за автомати“, каза още Петров.  \r\nДеница КИТАНОВА", "date": "2019.04.01", "title": "Прокурор Димитър Петров: 6 лица са задържани в специализираната акция в Казанлък за произвеждане, търгуване и държане на оръжие без разрешение"}
{"url": "http://www.focus-news.net/news/2019/04/01/2641539/sdvr-izdirva-sobstvenika-na-namerena-suma-pari.html", "text": "СДВР издирва собственика на намерена сума пари. Това съобщиха от пресцентъра на  МВР . Те са на съхранение в Четвърто РУ - СДВР. На 29 март, в района на бул. “Симеоновско шосе“, в участъка между бул. „П. Яворов“ и бул. „Г.М. Димитров“ е намерена сума пари. Тя е предадена от гражданин в столичното Четвърто РУ. Тъй като до настоящия момент в управлението не е постъпил сигнал за изгубените пари, от полицията съобщават, че те са на съхранение в управлението и собственикът им може да отиде и да ги получи, след като удостовери подробности около случката – сума, купюри и евентуално други детайли.", "date": "2019.04.01", "title": "СДВР издирва собственика на намерена сума пари"}
{"url": "http://www.focus-news.net/news/2019/04/01/2641541/yambol-kamen-donev-gostuva-v-grada-sas-zrelishtniya-si-spektakal-za-svatbite-na-22-may.html", "text": "Феноменалният спектакъл „За сватбите“ на Камен Донев ще бъде представен в Ямбол на 22 май, в зала „Диана“. Това съобщиха от пресцентъра на  Община Ямбол . Култовият режисьор, драматург, актьор и хореограф е сред най-обичаните от ямболската публика гостуващи театрални дейци, за което свидетелстват множеството представления на негови спектакли - „За всеобщата просвета“ и „За народното творчество“. иналата година именно в Ямбол бе първото представяне на концерта „Македонски песни“, веднага след премиерата му в зала 1 на НДК. \r\nПоставянето на ямболска сцена и на „сватбите“ е специален жест на режисьора към ямболската публика и е посветено на Деня на българската просвета и култура и на славянската писменост - 24 май. \r\n„Песни, танци и истории из балканските земи ЗА СВАТБИТЕ!“ е сред най-грандиозните и впечатляващи театрални продукти в България. В спектакъла главната роля е поверена на смеха и забавлението, но и на истински важните неща в живота, онези, които ни карат да се замислим и да отворим очите си. Както казва самият Камен Донев: „…Ами, сватбата, Райне, е просто една метафора … символ на градежа. Защото в живота първо ти дават, а ти, ако си умен, вземаш… после с наученото създаваш и ти на свой ред… и най-подир трябва да започнеш и ти да даваш… а ако във всичката тая работа няма любов, значи си живял напусто. Бил си един себелюбец.“  \r\nКамен Донев е единственият актьор в България, който препълни пет пъти зала „Арена Армеец”, именно със спектакъла „За сватбите!”. Ямбол е сред малкото градове, в които той ще бъде представен и извън столична сцена. Началото е в 19.30 часа, в зала „Диана“. Събитието се реализира с подкрепата на обшина Ямбол. \r\nБилети могат да бъдат закупени от мрежата на „Ивентим“, както и от билетната каса във фоайето на Голямата зала на община Ямбол или да бъдат заявени на тел. 0876 694 083.", "date": "2019.04.01", "title": "Ямбол: Камен Донев гостува в града със зрелищния си спектакъл „За сватбите“ на 22 май"}
{"url": "http://www.focus-news.net/news/2019/04/01/2641535/st-komisar-stoyan-temelakiev-gdbop-ediniyat-ot-uchastnitsite-v-prestapnata-grupa-za-orazhiya-v-kazanlak-e-sluzhitel-v-zavoda-arsenal-i-se-e-opitval-da-verbuva-svoi-kolegi.html", "text": "Единият от участниците в престъпната група за оръжия в Казанлък е служител в завода „Арсенал“ и се е опитвал да вербува свои колеги. Това каза заместник-директорът на ГДБОП ст. комисар Стоян Темелакиев по време на брифинг във връзка с операцията в Казанлъшко, предаде репортер на  Агенция „Фокус“ . Той уточни, че има данни, че служителят на „Арсенал“ е на ниско ниво, но явно доходите не са му достигали. Темелакиев обясни, че служителят е правил опити да осъществява вербовки на други служители в завода, които да го подпомагат в изнасянето на части и компоненти, които впоследствие да послужат за сглобяването на огнестрелно оръжие. „Нямаме данни нещата да му се случили, но факт е, че той е бил активен в тази връзка“, допълни зам.-директорът на ГДБОП. Той посочи, че всички задържани имат регистрации и присъди за различни престъпления.  \r\nДеница КИТАНОВА", "date": "2019.04.01", "title": "Ст. комисар Стоян Темелакиев, ГДБОП: Единият от участниците в престъпната група за оръжия в Казанлък е служител в завода „Арсенал“ и се е опитвал да вербува свои колеги"}
{"url": "http://www.focus-news.net/news/2019/04/01/2641510/tass-sled-prebroyavane-na-nad-80-protsenta-ot-byuletinite-predninata-na-zelenskiy-se-ponizhi-za-parvi-pat.html", "text": "Централната избирателна комисия на Украйна публикува резултатите от гласуването на президентските избори в страната след обработката на 80,20% от протоколите. От тях става ясно, че кандидатът на партията „Слуга на народа“ Владимир Зеленский получава 30,40% от гласовете. Така за първи път от началото на преброяването на бюлетините преднината на комика пред втория след гласуването – настоящия президент Петро Порошенко, се понижи, предава  TACC . \r\nПорошенко събира 16,03%, а лидерът на „Баткивщина“ Юлия Тимошенко – 13,24%.  Тереза Герова", "date": "2019.04.01", "title": "ТАСС: След преброяване на над 80 процента от бюлетините – преднината на Зеленский се понижи за първи път"}
{"url": "http://www.focus-news.net/news/2019/04/01/2641542/prokuror-dimitar-petrov-organiziranata-prestapna-grupa-v-kazanlak-za-orazhiya-se-e-zanimavala-i-s-brakonierstvo.html", "text": "Организираната престъпна група в Казанлък за оръжия се е занимавала и с бракониерство. Това каза изпълняващият функциите ръководител на Специализираната прокуратура Димитър Петров по време на брифинг във връзка с операцията в Казанлъшко, предаде репортер на  Агенция „Фокус“ . „Извършени са претърсвания на лицата“, посочи прокурорът. По думите му при претърсванията са намерени оръжия. „Намерена е убита кафява мечка. Съответно това съставлява престъпление по Наказателния кодекс“, заяви прокурорът. Той уточни, че автоматите са продавани със заглушители. „Нуждата и търсенето на такива автомати е най-вече от хора, които са занимават с бракониерство. Съответно разбирате, заглушаването на изстрела е част от незаконния лов. Оръжията са разпространявани на територията на общината. Няма данни за разпространение извън страната“, допълни още Петров. Той посочи, че утре ще се гледат мерките за неотклонение на шестимата задържани. Прокурор Димитър Петров разказа каква е била схемата на организираната престъпна група. „Имало е служител на завод „Арсенал“, който е успявал да изнесе от територията на завода множеството части за оръжие. Извън завода те са се сглобявали при направена поръчка от образно казано – клиент. Получавали са се предварително парите. За различните видове оръжия са били с различна цена. При приемане на поръчката съответното оръжие се е сглобявало и се е предоставяло на клиент“, коментира още Петров.  \r\nДеница КИТАНОВА", "date": "2019.04.01", "title": "Прокурор Димитър Петров: Организираната престъпна група в Казанлък за оръжия се е занимавала и с бракониерство"}
{"url": "http://www.focus-news.net/news/2019/04/01/2641540/zam-ministar-nikolay-nankov-na-prevozvachite-im-se-strupa-mnogo-s-tol-sistemata-nie-nyama-da-se-prevarnem-v-ubiytsite-na-transportniya-bransh.html", "text": "На превозвачите им се струпа много, с тол системата ние няма да се превърнем в убийците на транспортния бранш. Това каза на брифинг зам.-министърът на регионалното развитие и благоустройството Николай Нанков, предаде репортер на  Агенция „Фокус“ . „С тол таксата ще възстановим справедливостта в пътния сектор. Европейският, солидарният модел е точно този – този, който натоварва повече пътя, плаща повече“, заяви Нанков. Той посочи, че днешната среща с преводачите няма да бъде единствена, разговорите ще продължат, като за 16.00 ч. днес е предвидена среща с автобусните превозвачи. \r\n„Разглеждаме вариант, при който 10 700 км от републиканската пътна мрежа да бъде толувана. Ние няма да се превърнем в убийците на транспортния бранш. На превозвачите много им се струпа – пакета „Макрон“ и тн. Затова проявяваме разбиране към тях, но това, което сме започнали като политика, ще успеем да го довършим“, каза още регионалният зам.-министър. Нанков посочи, че като цифра в доклада на Световната банка е заложено 1,160 млрд. лв. да бъдат приходите от тол такси за година.  \r\n„Реверансът, който правим с това предложение за цени, е към онези автомобили, които возят на къси разстояния – вътрешните превози. При автобусите и камионите от 3,5 т. и 12 т. цените ще са най-ниски в ЕС точно за да направим реверанс към българския бизнес“, заяви Нанков. \r\nЦветилена СИМЕОНОВА", "date": "2019.04.01", "title": "Зам.-министър Николай Нанков: На превозвачите им се струпа много, с тол системата ние няма да се превърнем в убийците на транспортния бранш"}
{"url": "http://www.focus-news.net/news/2019/04/01/2641537/predstaviteli-na-initsiativniya-komitet-na-protestirashtite-sreshtu-zastroyavane-na-park-v-kvartal-karshiyaka-v-plovdiv-sa-proveli-sreshta-sas-sekretarya-i-eksperti-na-mrrb.html", "text": "Представители на Инициативния комитет на протестиращите срещу застрояване на парк в квартал „Кършияка” в Пловдив са провели среща със секретаря и експерти на Министерството на регионалното развитие и благоустройството (МРРБ), в рамките на работна среща, която бе обещана от зам.-министър Николай Нанков, съобщи за  Радио „Фокус”-Пловдив  председателят на Инициативния комитет Асен Костов. Протестиращите настояват да се запази парка, който е единствената зелена площ в гъсто населения квартал. Те са представили цялата документация, с която разполагат, в която се виждат всичките несъответствия по отношение на спорния имот. Разминавания има между кадастралната карта, Подробния устройствен план и Общия устройствен план. Според хората от квартала, несъответствията в документацията показват съвсем ясно корупционна практика и те са решени да стигнат до край, за да се изчисти казуса. От МРРБ са обещали да проучат документите и да излязат с резултати и със становище до една седмица. \r\nВ същото това време е изпратено запитване и в Министерството на отбраната за това дали подземните съоръжения – известни като бункерите, се водят в активите им и ако не-кога са били отписани. \r\nПротестиращите от квартала ще настояват прокуратурата да се заеме с причините за заличаването и отписването на иначе съществуващи съоръжения, които всички могат да видят и към днешна дата. Трябва да бъдат наказани и тези, които позволиха там да бъдат изсечени 64 здрави стари дървета. \r\nПротестите на хората от Кършияка набират скорост. В онлайн петиция продължават да се подписват хора и от чужбина. Подписката в парка също набъбва – в нея вече са се подписали над 4000 души. Подкрепа се получава и от други квартали на Пловдив, където също съществуват подобни казуси. \r\nХората от Кършияка няма да отстъпят и планират ефективни протести, ако не получат желаните резултати след срещите си с държавните институции. \r\n„Тези протести имат и емоционално съдържание“, твърдят възрастни жители на квартала. Много от тях са потомци на войници и офицери от славния 9-ти пехотен пловдивски полк, чиито първи казарми са били именно на това място. На един от протестите бе направено дори предложение там да бъде издигнат мемориал на полка, а не жилищни комплекси. Подозренията на хората са, че арабски инвеститор има апетити да застроява терена. „Нашите дядовци са давали живота си за родината, нямат пленено знаме, а ние сега с лекота затриваме и последното късче земя, свързано с тяхната войнска слава“, каза 83-годишният дядо Коце, който живее точно срещу парка. \r\nПротестиращите от квартала категорично се разграничават от всякакви политически партии, сдружения и организации и няма да допуснат да бъдат употребени с такава цел. Хората си искат парка. \r\nЦветана ТОНЧЕВА", "date": "2019.04.01", "title": "Представители на Инициативния комитет на протестиращите срещу застрояване на парк в квартал „Кършияка” в Пловдив са провели среща със секретаря и експерти на МРРБ"}
{"url": "http://www.focus-news.net/news/2019/04/01/2641543/margarita-dorovska-dom-na-humora-i-satirata-gabrovo-veche-47-godini-domat-na-humora-i-satirata-uspyava-da-sahrani-traditsiite-na-izvestniya-po-tsyal-svyat-gabrovski-humor.html", "text": "47 години от създаването си отбелязва музеят Дом на хумора и сатирата в Габрово. Идеята за него стартира като проект още през 60-те години на миналия век, като основен двигател е Стефан Фъртунов. На 1 април 1972 година той е назначен „да води мероприятието Дом на хумора и сатирата“, тъй като все още няма физическо пространство за музей. Това разказа в ефира на  Радио „Фокус“ – Велико Търново  настоящата директорка Маргарита Доровска. Година по-късно, през 1973-та, се провежда и първото Биенале на хумора и сатирата в изкуството. През 2019-та предстои 24-то издание на форума. Първата официална сграда на Дома на хумора е открита през 1975 година. „Това е един от първите случаи, в които стара фабрична сграда се преобразува в културен институт. Това е практика, която в последните десетилетия виждаме на все повече места по света. Развитието на културната институция протича много бързо. През 1985 година е открит Експериментален вариететен сатиричен театър, който съществува до 1998 година. 80-те са годините на най-голям възход. Още в началото на 90-те Домът губи ¾ от персонала си и финансирането драстично намалява, но това не ни пречи и до днес да продължаваме дейността си“, поясни още Доровска. \r\nДомът на хумора и сатирата е обявен за музей с решение на Общински съвет – Габрово през 2006 година. Днес колекциите му съдържат над 50 000 произведения на изкуството и етнографски артефакти от над 170 държави. \r\nЛуиза ТРАНЧЕВА", "date": "2019.04.01", "title": "Маргарита Доровска, Дом на хумора и сатирата - Габрово: Вече 47 години Домът на хумора и сатирата успява да съхрани традициите на известния по цял свят габровски хумор"}
{"url": "http://www.focus-news.net/news/2019/04/01/2641545/eso-i-ia-inovatsii-i-mrezhi-podpisaha-sporazumenie-za-bezvazmezdno-finansirane-na-balgarskiya-uchastak-na-mezhdusistemniya-elektroprovod-400-kv-maritsa-iztok-nea-santa.html", "text": "ЕСО и Изпълнителна агенция „Иновации и мрежи“ към ЕК подписаха Споразумение за безвъзмездно финансиране изграждането на българския участък на междусистемния електропровод 400 kV „Марица Изток – Неа Санта“. Това съобщиха от пресцентъра на  ЕСО . Споразумението за безвъзмездно финансиране изграждането на българския участък на междусистемния електропровод 400 kV от п/ст „Марица Изток“, България до п/ст „Неа Санта“, Гърция беше подписано в рамките на срещата на високо равнище в рамките на  инициативата за свързаност в региона на Централна и Югоизточна Европа (CESEC), която се проведе в гр. Букурещ, Румъния. По време на сесията, посветена на напредъка и следващите стъпки в изпълнението на Меморандума за разбирателство на CESEC и плана за действие в областта на електроенергетиката, се състоя подписването на споразумението за безвъзмездна помощ. В края на месец януари тази година Координационният комитет към европейския финансов „Механизъм за свързване на Европа“ взе решение да отпусне безвъзмездно финансиране в максимален размер от близо 28,6 милиона евро за изграждането на българския участък от електропровода между п/ст Марица Изток, Република България и п/ст Неа Санта, Република Гърция. Сумата е в размер на 50% от необходимите средства за строителството на електропровода, които са на обща стойност 58 милиона евро. Другата половина ЕСО ще покрие със собствени средства. Междусистемният електропровод 400 kV между п/ст Марица Изток, Република България и п/ст Неа Санта, Република Гърция, се реализира от ЕСО съвместно с гръцкия независим преносен оператор. Електропроводът е с дължина 123 км на българска територия и 29 км на гръцка територия, и капацитет от 1500 MW. Електропроводът ще подсили мрежа 400 kV в региона, значително ще повиши възможността за обмен на електроенергия между двете държави и ще подпомогне реализацията на произведената електроенергия от възобновяеми източници на територията на Североизточна Гърция и Южна България. Междусистемният електропровод 400 kV „Марица Изток – Неа Санта“ е един от петте проекта, които реализира Електроенергийният системен оператор, със статут на проекти от общ европейски интерес, съгласно Регламент 347/2013 за изграждане на трансевропейската инфраструктура. Общата дължина на новите електропроводи 400 kV e приблизително 470 километра с инвестиционна стойност 250 милиона евро.", "date": "2019.04.01", "title": "ЕСО и ИА „Иновации и мрежи“ подписаха Споразумение за безвъзмездно финансиране на българския участък на междусистемния електропровод 400 kV „Марица Изток – Неа Санта“"}
{"url": "http://www.focus-news.net/news/2019/04/01/2641547/ek-svetovno-izvestniyat-rezhisyor-vim-venders-zaedno-s-evrokomisarya-mariya-gabriel-v-balgariya-za-dialog-s-grazhdanite.html", "text": "На 5 април (петък), по покана на българския комисар по цифровата икономика и цифровото общество Мария Габриел, в София пристига Вим Вендерс - едно от големите имена на европейското и световното кино, съобщава  Представителството на ЕК в България . \r\nГерманският режисьор, фотограф, писател и сценарист, ще е на посещение в България, за да се включи заедно с комисар Габриел в две важни дискусии с българските граждани, посветени на европейските политики. \r\nОт 14:00 ч. Мария Габриел и Вим Вендерс ще дискутират въпросите за безопасността в интернет с ученици от Втора английска езикова гимназия „Томас Джеферсън“. Вим Вендерс е посланик на кампанията #SaferInternet4EU на Европейската комисия. Адресът на гимназията е ж.к. Стрелбище, ул. Траяновa врата, № 26. Молим представителите на медиите, желаещи да отразят събитието, да се идентифицират на охраната с лична и журналистическа карта не по-късно от 13:45 ч. \r\nОт 18:00 ч. двамата ще посетят Дома на киното за специална прожекция на филма „Хотел за милион долара“. Непосредствено след прожекцията, в 20:15 ч еврокомисарят Мария Габриел и Вим Вендерс ще влязат в диалог с публиката в киносалона на тема „Европа създава: нови възможности за европейските творци“. В дискусията ще вземе участие и министърът на културата Боил Банов. \r\nДостъпът до събитието е с вход свободен, но задължително с предварителна регистрация на следния адрес http://bit.ly/EUDialoguesBG  до изчерпване капацитета на залата.", "date": "2019.04.01", "title": "ЕК: Световно известният режисьор Вим Вендерс заедно с еврокомисаря Мария Габриел в България за диалог с гражданите"}
{"url": "http://www.focus-news.net/news/2019/04/01/2641548/inzh-damyan-damyanov-yuzdp-pozhar-gori-nad-blagoevgrad-kato-do-momenta-e-obhvanal-okolo-150-dka.html", "text": "Пожар гори над Благоевград, като до момента е обхванал около 150 дка. Това каза за  Радио „Фокус“ – Пирин  инж. Дамян Дамянов, директор на Югозападно държавно предприятие (ЮЗДП). По думите му пожарът е започнал от двор в село Бистрица и се разпространява бързо поради силния вятър. „Растителността е иглолистна, като има и храсти като шипки“, посочи инж. Дамянов. Той добави, че към момента екипи потушават огъня, за да не стигне до къщите. „Пожарът е възникнал от двор в село Бистрица като в момента се разпространява по околните местности“, отбеляза инж. Дамянов. \r\nДенис НИКИФОРОВ", "date": "2019.04.01", "title": "Инж. Дамян Дамянов, ЮЗДП: Пожар гори над Благоевград, като до момента е обхванал около 150 дка"}
{"url": "http://www.focus-news.net/news/2019/04/01/2641551/bulgartransgaz-ead-poluchava-blizo-55-mln-lv-po-mehanizma-za-svarzvane-na-evropa-za-modernizatsiya-i-razshirenie-na-balgarskata-gazoprenosna-mrezha.html", "text": "С решение на координационния комитет към Механизма за свързване на Европа се отпускат 27,184 млн. евро безвъзмездна финансова помощ за проекта „Рехабилитация, модернизация и разширение на българската преносна система - Фаза 2“ на „Булгартрансгаз” ЕАД. Това съобщиха от пресцентъра на  „Булгартрансгаз“ ЕАД . Дейностите обхващат рехабилитацията на два участъка от северния полупръстен на газопреносната система с обща дължина около 81 км. Това са участъците „ОС Беглеж - КВ Дерманци – КВ Батулци – КВ Калугерово“ с дължина 58 км. и „ОС Вълчи дол - КВ Преселка“ с дължина около 23 км. Средствата са предназначени за доставка, строителство и въвеждане в експлоатация на двата участъка, както и за свързаните с това дейности по строителен надзор. С рехабилитацията на участъците ще се гарантира по-сигурен и надежден пренос на природен газ. Предвижда се  дейностите по рехабилитация на участъците да се изпълняват в периода януари 2019 – юни 2022 година. Основната цел на проекта от общ интерес „Рехабилитация, модернизация и разширение на българската преносна система – Фаза 2“ е адаптиране на газопреносната мрежа на „Булгартрансгаз“ ЕАД към плановете за развитие на инфраструктурата в региона. По този начин ще се осигури техническa възможност за пренос на допълнителни количества природен газ през територията на страната, постъпващи през съществуващите и нови входни и изходни точки като интерконекторите Гърция-България, България-Сърбия, концепцията за изграждане на Газов хъб „Балкан”, както и плановете за разширение на ПГХ „Чирен”.", "date": "2019.04.01", "title": "„Булгартрансгаз“ ЕАД получава близо 55 млн. лв. по Механизма за свързване на Европа за модернизация и разширение на българската газопреносна мрежа"}
{"url": "http://www.focus-news.net/news/2019/04/01/2641552/veliko-tarnovo-edin-ot-shestima-mladi-hora-namira-rabota-ili-stazh-po-vreme-na-karierni-borsi.html", "text": "Един от шестима млади хора намира работа или стаж по време на кариерни борси. Това сочи статистика, изготвена от фирма, ангажирана с провеждането на подобни събития. Данните бяха изнесени пред журналисти от Светлозар Петров, управител на фирмата организатор на  борсата, която се провежда в Търново, предаде репортер на  Радио „Фокус“ – Велико Търново . Той припомни, че  в града гостуват 20 фирми от различни сектори и държави. Всички те, по думите му, имат интерес към набирането на персонал или стажанти.  \r\n„Най-общата статистика показва, че 1 от 6-ма си намира работа или стаж. Напоследък има повече шансове, тъй като не достигат хора на пазара на труда и си мисля, че най-вероятно тази година статистиката ще е още по-благоприятна. Ползите за студените са не само да си намерят стаж или работа, а  и да се запознаят с големите фирми на пазара – кой какво иска, какво предлага, за да знаят ако нещо им липсва да го наваксат в учебния процес“, обобщи още Светлозар Петров. Той допълни и, че е трудно да се прогнозира какви работници ще се търсят след 10 години, но са важни уменията, които младите хора трябва да имат. Основните са дигитални познания и много сериозно развити комуникативни умения. Според него навлизането на новите технологии изисква все по-голяма креативност от хората.  \r\nПетров обобщи, че към днешна дата в почти всички големи фирми има недостиг на квалифицирани кадри. \r\nЛуиза ТРАНЧЕВА", "date": "2019.04.01", "title": "Велико Търново: Един от шестима млади хора намира работа или стаж по време на кариерни борси"}
{"url": "http://www.focus-news.net/news/2019/04/01/2641550/ministar-petya-avramova-za-proekta-zlaten-vek-nay-lesno-e-da-badat-poiskani-i-podavani-ostavki-neka-izchakame-reshenieto-na-sada-i-proverkata-na-prokuraturata.html", "text": "Най-лесно е да бъдат поискани и подавани оставки, нека изчакаме решението на съда и проверката на прокуратурата. Това каза на брифинг министърът на регионалното развитие и благоустройството Петя Аврамова във връзка с исканите от инициативен комитет „Лозенец“ оставки на зам.-министър Валентин Йовев и на началника на ДНСК арх. Иван Несторов във връзка с изграждането на проекта „Златен век“ на фирма „Артекс“, предаде репортер на  Агенция „Фокус“ .  \r\n„Най-лесно е да бъдат поискани и подавани оставки. Предлагам по тази тема да изчакаме решението на Софийския административен съд и Специализираната прокуратура, която проверява всичко около проекта „Златен век“. И тогава ще разберем дали има в момента разрешение за строеж и този обект трябва ли да продължи с ново разрешение за строеж или важи старото. Ще изчакам решението на съда и това, което Специализирана прокуратура ще направи като проверка по случая“, заяви министър Аврамова. Тя посочи, че ДНСК е институцията, която може да проверява, и ако има нарушения в строителството, да го спре до отстраняването им. \r\nЦветилена СИМЕОНОВА", "date": "2019.04.01", "title": "Министър Петя Аврамова за проекта „Златен век“: Най-лесно е да бъдат поискани и подавани оставки, нека изчакаме решението на съда и проверката на прокуратурата"}
{"url": "http://www.focus-news.net/news/2019/04/01/2641553/aktsenti-v-predavaneto-sofiyska-tribuna-po-radio-fokus.html", "text": "В първата част на днешното издание на предаването „Софийска трибуна“, продукция на БСП-София и Радио „Фокус“, ще се върнем 140 години назад във времето, когато през 1879 София е избрана за столица на България и ще си припомним историята на това значимо събитие. С бившия областен управител на София Росен Малинов ще проследим развитието на града, как изглежда столицата днес и от каква промяна има нужда тя. Във втората част ще влезем в Литературния салон „Леге 10“ и ще разговаряме с журналиста Петър Волгин за политическата некоректност в днешно време, за неговата книга „Политически НЕкоректно“ и предстоящото й представяне в салона на първия етаж в Градския съвет на БСП - София на ул. \"Леге\" №10 на 4 април от 18.00 часа. \r\nГостите в студиото ни ще отговарят на слушателски въпроси на телефон 0882 802 802. \r\nПредаването „Софийска трибуна“ се излъчва от 17.00 часа на честотите на софийската програма на Радио „Фокус“ с водещ Веселка Иванова.", "date": "2019.04.01", "title": "Акценти в предаването „Софийска трибуна“ по Радио „Фокус“"}
{"url": "http://www.focus-news.net/news/2019/04/01/2641549/prokuror-dimitar-petrov-v-sluchaya-s-organiziranata-prestapna-grupa-v-kazanlak-se-kasae-za-nisko-nivo-na-kontrol-v-zavoda-arsenal.html", "text": "В случая с организираната престъпна група в Казанлък се касае за ниско ниво на контрол в самия завод „Арсенал“. Това каза изпълняващият функциите ръководител на Специализираната прокуратура Димитър Петров по време на брифинг във връзка с операцията в Казанлъшко, предаде репортер на  Агенция „Фокус“ . Той определи това като системен проблем в завода и отчете, че там са извършвани проверки. Прокурорът потвърди, че групата е задържаната в момента на сделка. „Част от парите са намерени, тъй като те са дадени предварително в другите членове на групата“, посочи още Петров и уточни, че парите са били белязани. Прокурор Петров обясни, че допълнително към операцията е установено, че в едно от лицата е намерен разсад марихуана. „Подготвят се за нещо друго. Това наистина не се очакваше да се намери, както и мечката“, каза още Димитър Петров. \r\nДеница КИТАНОВА", "date": "2019.04.01", "title": "Прокурор Димитър Петров: В случая с организираната престъпна група в Казанлък се касае за ниско ниво на контрол в завода „Арсенал“"}
{"url": "http://www.focus-news.net/news/2019/04/01/2641538/stoyan-temelakiev-gdbop-nyama-danni-za-saprichastnost-na-organiziranata-prestapna-grupa-v-kazanlak-kam-teroristichni-organizatsii.html", "text": "Няма данни за съпричастност на организираната престъпна група в Казанлък към терористични организации. Това каза заместник-директорът на ГДБОП ст. комисар Стоян Темелакиев по време на брифинг във връзка с операцията в Казанлъшко, предаде репортер на  Агенция „Фокус“ . „Говорим за ниско ниво, за престъпен бизнес, чрез който се опитват да се набавят допълнителни доходи“, обясни Темелакиев. Той благодари на колегите си от териториална дирекция БОП – Стара Загора. „Бяха включени и колеги от териториалните сектори на Пловдив, Хасково и Сливен, които взеха активно участие в действия в разследването. Действията се проведоха във вчерашния ден под ръководството и надзор на спецпрокуратурата“, допълни още Стоян Темелакиев. Той допълни, че сигналът е постъпил в ГДБОП в началото на август миналата година.    \r\nДеница КИТАНОВА", "date": "2019.04.01", "title": "Стоян Темелакиев, ГДБОП: Няма данни за съпричастност на организираната престъпна група в Казанлък към терористични организации"}
{"url": "http://www.focus-news.net/news/2019/04/01/2641554/blagoevgrad-festival-na-humora-i-shegata-shte-se-provede-v-selo-skrat.html", "text": "Фестивал на хумора и шегата ще се проведе в село Скрът. Това каза за  Радио „Фокус“-Пирин  Румяна Стоева, секретар на Народно читалище (НЧ) „Антон Попов-1952“ в селото. Тя отбеляза, че фестивалът започва в 18.30 часа в салона на читалището. По думите й входът за всички ще бъде свободен. „Нашето село има честта за 15 поредна година да бъде домакин на този невероятен и забавен фестивал. Ще има много хумор, весели сценки, шеги, песни и танци. Гарантирам, че всички ще се забавляват от сърце и ще се заредят с положителни емоции и добро настроение“, подчерта секретарят на читалището. Румяна Стоева благодари на всички участници, на ръководителя на ансамбъл „Подгорие“ – Илия Йовчев, на Община Петрич за финансирането, както и на всички зрители, за това, че заедно с тях съхраняват и поддържат тази традиция вече цели 15 години. Тя уточни, че тази година мотото на фестивала е „Колкото хора – толкова умове“. Стоева посочи, че във фестивала ще участва и прочутата „Скрътска академия“, които отдавна са готови със сценария и много добре знаят как да накарат публиката да плаче от смях. По думите й домакините няма да участват в класирането, за да бъде всичко честно. Тя подчерта, че най-добрите ще получат специални статуетки, а за всички ще има грамоти. \r\nРумяна Стоева отбеляза също, че за участие във фстивала няма обявена възрастова граница. „Участниците са Средно училище „Паисий Хилендарски“- село Първомай, НЧ „Антон Попов-1926“ – село Самуилово, НЧ „Просвета – 1928“ – село Габрене, НЧ „Просвета – 1936“ – село Беласица, Пенсионерски клуб село Първомай и домакините от НЧ „Антон Попов-1952“ – село Скрът“. По думите й във фестивала се включват предимно участници от Общината, но тази година ще имат гости и от Ново село, Македония. Стоева добави, че ще има много хумор и весели сценки. Тя уточни, че песните и танците трябва да са хумористични и  изобщо всичко трябва да бъде с хумористична тематика. \r\nСекретарят на читалището в село Скрът отправи апел към всички хора да не забравят да се усмихват, защото усмивките са полезни за здравето и са напълно безплатни. \r\nНатали СТЕФАНОВА", "date": "2019.04.01", "title": "Благоевград: Фестивал на хумора и шегата ще се проведе в село Скрът"}
{"url": "http://www.focus-news.net/news/2019/04/01/2641555/burgas-zhurnalistat-i-hudozhnik-latinka-minkova-gostuva-s-izlozhba-v-galeriya-atelie-r-na-4-april.html", "text": "Журналистът и художник Латинка Минкова ще гостува с най-новите си творби в Галерия „Ателие R“ на ул. „Възраждане“ 25 в Бургас. Това съобщиха от пресцентъра на  Община Бургас . Експозицията ще бъде открита на 4 април, от 18.00 часа. Латинка Минкова е журналист, писател и художник. До момента има представени 15 самостоятелни изложби в страната и множество участия в чужбина. Нейни картини са в частни колекции в България, Италия, Англия, Белгия, Русия, Испания, Холандия, Чехия, Швейцария, Катар, Израел и Германия. Автор е на 6 книги.", "date": "2019.04.01", "title": "Бургас: Журналистът и художник Латинка Минкова гостува с изложба в Галерия „Ателие R“ на 4 април"}
{"url": "http://www.focus-news.net/news/2019/04/01/2641556/veliko-tarnovo-uchenichka-ot-profiliranata-humanitarna-gimnaziya-specheli-vtoro-myasto-v-natsionalen-zhurnalisticheski-konkurs.html", "text": "Ученичка от Профилираната хуманитарна гимназия спечели второ място в национален журналистически конкурс. Това съобщиха от  Общината . Вълнуващото и изпълнено с емоции интервю на Ива Георгиева от Профилирана хуманитарна гимназия „Св. св. Кирил и Методий“ беше наградено на Седмия национален ученически журналистически конкурс „Григор Попов” в Разград. Интервюто беше отличено с второ място в раздела в третата възрастова група, в която се състезаваха ученици от девети до дванадесети клас. В конкурса са участвали 153 индивидуални участници и 41 колектива с общо 244 творба. Деветокласничката от профилираната паралелка на гимназията с „Журналистика и връзки с обществеността“ е единствената ученичка от Велико Търново, която спечели награда, а тазгодишното участие е първото ѝ. Интервюто на бъдещата журналистка е с пра-пра-правнучката на Райна Княгиня – доц. д-р Наталия Футекова, която е и управляващ партньор на ERP България. Тя беше един от специалните гости на срещите от инициативата „Известните от другата им страна“ на Градски ученически парламент - Велико Търново, където членува и Ива. „Когато разбрах за тази среща, видях идеална възможност за едно интересно, добро и въздействащо интервю, а въпросите веднага започнаха да изскачат в главата ми. Очаквах с нетърпение тази среща. Тогава не предполагах, че разговорът ми с Наталия Футекова ще се получи толкова добър, за да ми спечели награда от национален конкурс. Горда съм с това интервю, защото благодарение на него направих първите си големи крачки в сферата на журналистиката, но и заради въздействието, което ми оказаха думите и чувствата на събеседничката ми“, сподели десетокласничката. Награждаването се състоя в един от последните мартенски дни в залата на  Разградската филхармония, където се бяха събрали талантливи деца от II до XII клас от различни краища на България, заедно със своите ръководители. На следващия ден в Центъра за ученическо техническо и научно творчество всеки от тях имаше възможността да се представи пред останалите наградени. Посещението в Разград завърши с разходка до Абритус, древноримски град и една от забележителностите на региона, и посещение на интерактивния музей. „От тези прекрасни, изпълнени с толкова топлина и приятни моменти дни няма да остане само наградата ми, а нещо повече – много спомени и нови приятелства, зародили се, благодарение на обичта към изразяването чрез писмено слово.“, разказа талантливата Ива Георгиева.", "date": "2019.04.01", "title": "Велико Търново: Ученичка от Профилираната хуманитарна гимназия спечели  второ място в национален журналистически конкурс"}
{"url": "http://www.focus-news.net/news/2019/04/01/2641546/prof-oleg-asenov-api-izgrazhdaneto-na-vtoriya-etap-ot-tol-sistemata-varvi-po-grafik.html", "text": "Изграждането на втория етап от тол системата върви по график. Това каза на брифинг проф. Олег Асенов - началник отдел „Управление на информационните системи и инфраструктура“ в Националното ТОЛ управление в АПИ, предаде репортер на  Агенция „Фокус“ . Проф. Асенов обясни, че по време на срещата с превозвачите днес е била обменена информация на експертно ниво, за да се достигне до справедливо решение, което да отговаря на реалните потребности на пътната инфраструктура в България. „От утре буквално започват да текат редовни такива срещи с бранша, за да може да постигнем съгласие за политиките по транспорта“, заяви проф. Асенов. По думите му изграждането на втория етап от тол системата върви по график, като повече от месец вече се провеждат „сухи тренировки“. \r\nЦветилена СИМЕОНОВА", "date": "2019.04.01", "title": "Проф. Олег Асенов, АПИ: Изграждането на втория етап от тол системата върви по график"}
{"url": "http://www.focus-news.net/news/2019/04/01/2641544/ministar-petya-avramova-balgariya-shte-bade-s-edna-ot-nay-evtinite-kato-izdrazhka-tol-sistema.html", "text": "Според Световната банка България ще бъде с една от най-евтините като издръжка тол система - около 15% от общите приходи, ще отиват за издръжка. Това каза на брифинг министърът на регионалното развитие и благоустройството Петя Аврамова, предаде репортер на  Агенция „Фокус“ . \r\n„Срещата с превозвачите днес беше по-скоро емоционална. Нормално е, че когато кажем на някого, че трябва да заплаща повече за нещо, той ще реагира емоционално. Разбрахме се да им предоставим повече информация, за да обсъдим вариантите за намаляване на разликите между категория Евро 1 и Евро 6, както и трансформации вътре в самата тарифа. Знаехме предварително, че това ще предизвика бурно коментари от страна на бранша, но смятаме, че до консенсус трябва да се стигне в диалог, защото това е важна реформа за пътния бранш“, обясни министър Аврамова.  \r\nЦветилена СИМЕОНОВА", "date": "2019.04.01", "title": "Министър Петя Аврамова: България ще бъде с една от най-евтините като издръжка тол система"}
{"url": "http://www.focus-news.net/news/2019/04/01/2641558/pernik-regulyarnata-mesechna-sreshta-s-kmetovete-na-naseleni-mesta-shte-se-provede-na-2-april.html", "text": "Регулярната месечна среща с кметовете на населени места ще се проведе утре (2 април), от 10.00 часа, в заседателната зала на Община Перник. Това съобщиха от пресцентъра на  Общината", "date": "2019.04.01", "title": "Перник: Регулярната месечна среща с кметовете на населени места ще се проведе на 2 април"}
{"url": "http://www.focus-news.net/news/2019/04/01/2641557/bsp-shte-vnese-iskane-v-ministerstvo-na-energetikata-za-informatsiya-za-kontsesiyata-za-dobiv-na-vaglishta-ot-pernishkiya-vaglishten-baseyn.html", "text": "На 2 април 2019 г. (вторник) от 11:00 часа водачът на листата на \"БСП за България\" за европейските избори и говорител на ПГ на \"БСП за България\" Елена Йончева и депутати от групата на левицата ще внесат в Министерството на енергетиката (ул. \"Триадица\" 8) искане за предоставяне на информация и документи относно концесията за добив на въглища от Пернишкия въглищен басейн. Това съобщиха от пресцентъра на  Националния съвет на БСП.   От партията припомнят, че жителите на село  Дивотино и собственици на земи протестират срещу заграбването на нивите им.", "date": "2019.04.01", "title": "БСП ще внесе искане в Министерство на енергетиката за информация за концесията за добив на въглища от Пернишкия въглищен басейн"}
{"url": "http://www.focus-news.net/news/2019/04/01/2641560/sliven-izlozhbata-140-g-ot-uchreditelnoto-sabranie-i-priemaneto-na-tarnovskata-konstitutsiya-shte-bade-otkrita-v-grada-na-2-april.html", "text": "Изложбата „140 години от Учредителното събрание и приемането на Търновската конституция“ ще бъде открита на 2 април 2019 г., от 10.00 часа, в зала „Сирак Скитник“ в Сливен. Домакин на събитието е областният управител Чавдар Божурски, в партньорство с община Сливен и Художествената галерия в града. Това съобщиха от пресцентъра на  Областната администрация .  \r\nИзложбата е подготвена по инициатива на Народното събрание със съдействието на Държавна агенция „Архиви“. В нея са представени исторически и биографични данни за народните представители от състава на Учредителното събрание, портрети и документи за тяхната дейност. Показани са моменти от работата върху Търновската конституция, както и развитието на конституционния процес на фона на историческите събития, които го следват. Гордост за Сливенския край е, че един от подпредседателите на Учредителното събрание е роденият в Жеравна борец за църковна самостоятелност, общественик, публицист и писател Тодор Икономов. \r\nИзложбата ще е отворена за безплатни посещения до 4 април, включително.", "date": "2019.04.01", "title": "Сливен: Изложбата „140 г. от Учредителното събрание и приемането на Търновската конституция“ ще бъде открита в града на 2 април"}
{"url": "http://www.focus-news.net/news/2019/04/01/2641561/sliven-obshtinata-i-regionalnata-zdravna-inspektsiya-organizirat-sportna-proletna-vakantsiya.html", "text": "Община Сливен и Регионална здравна инспекция – Сливен организират спортна пролетна ваканция „Ваканция – движение и здраве“ от 1 до 5 април. Това съобщиха от пресцентъра на  Общината . През този период за всички ученици от 5-и до 12-и клас достъпът до баскетболното игрище в зала „Васил Левски“  е свободен от 13.00 до 14.00 часа. Лицето за контакт в залата е Събин Маринов. \r\nВходът за волейболното игрище в двора на  Медицински филиал – Сливен, ул. „Ген. Столетов“ № 30 също е свободен, от 16.00 до 18.00 часа.  Лице за контакт: Николай Динков – в двора на Филиала. \r\nСвободен е достъпът и до лекоатлетическа писта в покрита зала. Желаещите да се запознаят с основите на леката атлетика могат да се обърнат към  Илиян Данев, който ще бъде на разположение в залата на 3 април, от 15.00 до 16.30 часа. \r\nСвободни за посещение са и Спортните площадки на открито, изградени от Община Сливен в кварталите: „Сини Камъни“, „Дружба“, „Стоян Заимов“, „Комлука“, „Ново село“, парка по поречието на река Асеновска, „Клуцохор“, „Българка” и северно от ,,Двата Аслана”, както и  Футболната площадка на спортен клуб „Сини камъни“ до спортен комплекс „Асеновец“. \r\nОрганизаторите са категорични, че редовните физически упражнения премахват чувството на напрегнатост, тревожност и безпокойство. Намаляват агресивността. Идеята на инициативата е да се осигури достъп до спортни съоръжения и да се насочи  интересът на младите хора към спорта и двигателната активност.", "date": "2019.04.01", "title": "Сливен: Общината и Регионалната здравна инспекция организират спортна пролетна ваканция"}
{"url": "http://www.focus-news.net/news/2019/04/01/2641563/plovdiv-pozhari-goryat-v-mestnostta-padezh-v-rayona-na-klisura-i-mezhdu-selata-parvenets-i-brestovitsa.html", "text": "Пожар гори в местността „Падеж“ в района на Клисура. Това съобщи за  Радио „Фокус”-Пловдив  говорителят на РДПБЗН-Пловдив инспектор Цвятко Дешев. Сигналът е подаден малко след 12.00 часа. Пожарът е низов, в широколистна гора. Обхванати са около 20 дка площ от сухи треви. На място са два противопожарни автомобила от Карлово и свободен наличен състав от пожарникари, както и служители на Горско стопанство. Пожарът е в трудно достъпна местност и се гаси трудно. \r\n„След 14.36 часа е постъпил и още един сигнал - за пожар в сухи треви, в землището между село Първенец и Брестовица”, каза Нешев. На място са изпратени 4 противопожарни автомобила. \r\nЦветана ТОНЧЕВА", "date": "2019.04.01", "title": "Пловдив: Пожари горят в местността „Падеж“ в района на Клисура и между селата Първенец и Брестовица"}
{"url": "http://www.focus-news.net/news/2019/04/01/2641559/6-litsa-sa-zadarzhani-pri-spetsializirana-aktsiya-v-kazanlak-za-proizvezhdane-targuvane-i-darzhane-na-orazhie-bez-razreshenie-obzor.html", "text": "6 лица са задържани при специализирана акция в Казанлък за произвеждане, търгуване и държане на оръжие без разрешение.  \r\nЛицата са задържани при мащабна операция на ГДБОП и Специализираната прокуратура в неделя в Казанлък.  \r\nНа брифинг  изпълняващият функциите ръководител на Специализираната прокуратура прокурор Димитър Петров  поясни, че акцията е била за неутрализиране на организирана престъпна група, която е имала за цел произвеждането, търгуването и държането на оръжие без разрешение. Той обърна внимание, че организираната престъпна група се е занимавала и с бракониерство. По думите му при претърсванията освен оръжия е намерена убита кафява мечка.  \r\nТой уточни, че става дума за различни видове оръжия, в конкретния случай са задържани седем броя автомати „Калашников“, пистолет Макаров, картечен пистолет, пет броя карабини, оловни пушки, множество боеприпаси, както и части за  автомати. Прокурор Димитър Петров разказа каква е била схемата на организираната престъпна група. „Имало е служител на завод „Арсенал“, който е успявал да изнесе от територията на завода множеството части за оръжие. Извън завода те са се сглобявали при направена поръчка от образно казано – клиент. Получавали са се предварително парите. За различните видове оръжия са били с различна цена. При приемане на поръчката съответното оръжие се е сглобявало и се е предоставяло на клиент“, коментира още Петров. Заместник-директорът на ГДБОП ст. Комисар Стоян Темелакиев  допълни, че служителят в завода „Арсенал“ се е опитвал да вербува свои колеги. „Нямаме данни нещата да му се случили, но факт е, че той е бил активен в тази връзка“, допълни зам.-директорът на ГДБОП. Той уточни, че има данни, че служителят на „Арсенал“ е на ниско ниво, но явно доходите не са му достигали. Темелакиев посочи, че всички задържани имат регистрации и присъди за различни престъпления. \r\nЗаместник-директорът на ГДБОП увери, че няма данни за съпричастност на организираната престъпна група в Казанлък към терористични организации. Стана ясно, че сигналът е постъпил в ГДБОП в началото на август миналата година. \r\nДеница КИТАНОВА", "date": "2019.04.01", "title": "6 лица са задържани при специализирана акция в Казанлък за произвеждане, търгуване и държане на оръжие без разрешение (ОБЗОР)"}
{"url": "http://www.focus-news.net/news/2019/04/01/2641564/sofiya-dvizhenieto-v-tunel-praveshki-hanove-na-am-hemus-v-posoka-sofiya-shte-se-osashtestvyava-v-edna-lenta-poradi-remontni-deynosti-na-osvetitelnata-sistema-na-2-april.html", "text": "Утре  движението в тунел „Правешки ханове“ на АМ „Хемус“  в посока София ще се осъществява в една лента поради ремонтни дейности на осветителната система от 9.30 ч. до 15.30 ч. утре. Това съобщиха от пресцентъра на  Агенция \"Пътна инфраструктура\" . Движението ще бъде ограничено по изпреварващата лента. Трафикът ще преминава по активната лента.", "date": "2019.04.01", "title": "София: Движението в тунел „Правешки ханове“ на АМ „Хемус“  в посока София ще се осъществява в една лента поради ремонтни дейности на осветителната система на 2 април"}
{"url": "http://www.focus-news.net/news/2019/04/01/2641568/kyustendil-dupnitsa-shte-bade-domakin-na-parvi-atleticheski-probeg-dupnitsa-ran-na-7-april.html", "text": "Дупница ще бъде домакин на първи атлетически пробег „Дупница – Рън”. Това съобщи за  Радио „Фокус” – Кюстендил  Христо Апостолов, пресаташе на Община Дупница. Спортната проява ще се проведе на 7 април, от 10.00 часа, а право на участие имат родените преди 2005 година. За 6 април е предвидена регистрация на участниците и получаване на стартов пакет. Масовият старт ще бъде на 7 април от 10.00 часа на площад „Свобода”. В програмата са предвидени занимания „Детска атлетика”, както и награждаване на победителите. В генералното класиране първите места при жени и мъже ще получат по 100 лева и ваучер, а на второ място – 80 лева и ваучер. Класираните на трето място ще бъдат наградени с по 70 лева и ваучер. Класирането е до шесто място. \r\nВенцеслав ИЛЧЕВ", "date": "2019.04.01", "title": "Кюстендил: Дупница ще бъде домакин на първи атлетически пробег „Дупница – Рън” на 7 април"}
{"url": "http://www.focus-news.net/news/2019/04/01/2641567/tass-dve-fregati-na-nato-vlyazoha-v-pristanishteto-na-odesa.html", "text": "Два кораба на НАТО – фрегати от кралските военноморски сили на Канада и ВМС на Испания влязоха в пристанището на Одеса, съобщи в понеделник мениджърът по връзките с обществеността на Одеското пристанище Евгений Прокопец, предава  ТАСС . \r\n„Канадският кораб пристигна в 08:00, а преди 20 минути испански военен кораб хвърли котва в морската гара“, цитира думите му агенция УНН. При това Прокопец уточни, че става дума за фрегата от кралските ВМС на Канада Toronto и фрегатата Santa Maria от ВМС на Испания. \r\nПо-рано от посолството на Канада в Киев съобщиха, че два кораба на НАТО ще пристигнат в Одеса на 1 април след изпълнението на задачи за патрулиране в Черно море. Капитаните на корабите, както отбелязват от дипломатическото ведомство, ще се срещнат с украински моряци, както и с представители на градските власти. За жителите на Одеса ще бъде организирано посещение на фрегатите. \r\nПревод и редакция:", "date": "2019.04.01", "title": "ТАСС: Две фрегати на НАТО влязоха в пристанището на Одеса"}
{"url": "http://www.focus-news.net/news/2019/04/01/2641570/sofiya-ekipat-na-direktsiya-zelena-sistema-kam-obshtinata-zapochva-poetapna-obrabotka-na-zelenite-ploshti-sreshtu-karlezhi-komari-i-grizachi.html", "text": "Екипът на Дирекция „Зелена система“ към Столична община започва поетапна обработка на зелените площи срещу кърлежи, комари и гризачи. Това съобщиха от пресцентъра на  Столична община . Обработката ще се провежда по предварително съгласуван график и ще обхване общинските зелени площи на територията на цялата община. Извън площите, които са обхванати в графика, при постъпили сигнали от граждани, ще се предвижда и допълнителна обработка на общински зелени площи.  \r\nПредстоящите за непосредствено третиране терени ще се обозначават от фирмите - изпълнители с информационни табели, в които е посочен вида обработка, вкл. използвания препарат, карантинен период, фирмата изпълнител и телефон за контакт. \r\nНапомняме, че задължителните годишни обработки са, както следва: \r\n- трикратна обработка срещу комари, в т.ч. 1 ларвицидни през м.март-април, и при необходимост допълнителни ларвицидни през април-май и 2 имагоцидни – юни-юли, август - септември;  \r\n- двукратна обработка срещу кърлежи през м.април-май и август-септември; \r\n- еднократна обработка срещу бълхи през м.юни-юли; \r\n- двукратна обработка срещу гризачи през  м. март-април и септември-октомври. \r\nГрафик за изпълнение на обработките се публикува на официалната страница на Столична община и на видно място в районната администрация. Графиците са валидни при благоприятни климатични условия за всички обработки и при ниско (окосена) трева за кърлежите и бълхите. Обработките се извършват рано сутрин до 10.00 часа, а срещу комари късно вечерта след 20.00 часа. Специализиран контрол ще се осъществява  от експерти на Столичната РЗИ.", "date": "2019.04.01", "title": "София: Екипът на Дирекция „Зелена система“ към Общината започва поетапна обработка на зелените площи срещу кърлежи, комари и гризачи"}
{"url": "http://www.focus-news.net/news/2019/04/01/2641565/blagoevgrad-proektat-izsledvane-na-protivoobshtestveni-proyavi-pri-uchenitsi-ot-14-do-18-godishna-vazrast-obedini-usiliyata-na-eksperti-ot-yuzu-neofit-rilski.html", "text": "Проектът „Изследване на противообществени прояви при ученици от 14 до 18-годишна възраст” обедини усилията на експерти от Югозападния университет (ЮЗУ) „Неофит Рилски“ и Местната комисия за борба срещу противообществените прояви на малолетните и непълнолетните към Община Благоевград. По време на встъпителна пресконференция по проекта стана ясно, че в рамките на инициативата ще бъдат индефицирани факторите, които поставят в риск по извършване на противообществени прояви децата във възрастова група 14 – 18 години, предаде репортер на  Радио „Фокус“ – Пирин . Научните и методологическите подходи по проекта са свързани с контент анализ, скрининг и фокус групи, като ще бъдат извършени следните проектни дейности: организация и управление, информация и публичност, подготовка на инструментите за изследователската работа по проекта, изготвяне на информационни материали, научно-изследователската и подготовка на сборник и публикации за издания, които са индексифицирани в Scopus и Web of Science. Преките целеви групи на проекта са ученици на възраст между 14 и 18-годишна възраст, които имат противообществени прояви. Непреките целеви групи са лица работещи с младежи с противообществени прояви – психолози, педагози, здравни медиатори, служители от областната структура на БЧК в Благоевград. \r\nДенис НИКИФОРОВ", "date": "2019.04.01", "title": "Благоевград: Проектът „Изследване на противообществени прояви при ученици от 14 до 18-годишна възраст” обедини усилията на експерти от ЮЗУ „Неофит Рилски“"}
{"url": "http://www.focus-news.net/news/2019/04/01/2641536/ukrainskaya-pravda-osse-prizna-izborite-v-ukrayna-za-svobodni.html", "text": "Първият тур на президентските избори в Украйна е бил конкурентен и гражданите са имали възможност да изразят свободно волята си, заявиха от Мониторинговата мисия на Парламентарната асамблея на Организацията за сигурност и сътрудничество в Европа, предава  електронното издание на вестник „Украинская правда“ . \r\n„Можем да кажем, че, без съмнение, това бяха конкурентни избори и бе осигурена възможност да се гласува за избрания от гражданина кандидат“, заяви специалният координатор на ОССЕ и почетен президент на ПА на ОССЕ Илка Канерва. \r\nПревод и редакция:", "date": "2019.04.01", "title": "„Украинская правда“: ОССЕ призна изборите в Украйна за свободни"}
{"url": "http://www.focus-news.net/news/2019/04/01/2641569/blagoevgrad-poveche-ot-100-dobrovoltsi-na-balgarskiya-mladezhki-cherven-krast-uchastvat-v-natsionalnoto-sabranie-na-organizatsiyata-v-grada.html", "text": "Повече от 100 доброволци на Българския младежки червен кръст (БМЧК) участват в Националното събрание на организацията в  Благоевград, предаде репортер на  Радио „Фокус“ – Пирин . Събранието ще се проведе в рамките на 3 дни. Откриващото заседание на Националното събрание на БМЧК се провежда в аудиторията на Балкански академичен център към Американски университет – Благоевград, а домакин е Областната организация на БЧК – Благоевград. То започна с музикален поздрав от фолклорна формация „Пиринска китка” към Центъра за личностно и творческо развитие на децата на Благоевград.  \r\nБлагоевград за първи път е домакин на Националното събрание на Български младежки червен кръст. Червенокръсткият форум ще премине в две части. През първия ден ще бъдат разгледани и подложени на гласуване отчет за дейността на организацията за изминалата за изминалия мандат (2017-2019) и отчет на Комисията по съответствието. \r\nЗа 2 април предварителният дневен ред предвижда избор на ръководни органи на младежката организация, в това число - избор за председател на БМЧК, членове на Изпълнителния съвет и съветник по съответствието. В този ден е предвидено също приемане на годишен план за дейността на БМЧК през 2019 година и насоки за развитие на дейността на БМЧК до 2021 година. Официални  гости са председателят на БЧК акад. Христо Григоров, зам.-генералният директор на БЧК д-р Славита Джамбазова, директорът на Секретариата на Областния съвет на БЧК – Благоевград Йорданка Стойчева, партньори и съмишленици на организацията, областният управител Бисер Михайлов, представители на държавни и културни институции. \r\nЛивия НИНОВА", "date": "2019.04.01", "title": "Благоевград: Повече от 100 доброволци на Българския младежки червен кръст участват в Националното събрание на организацията в  града"}
{"url": "http://www.focus-news.net/news/2019/04/01/2641566/anadolska-agentsiya-tsik-na-turtsiya-napravi-izyavlenie-za-izborite-v-istanbul.html", "text": "Ръководителят на Висшата избирателна комисия (ЦИК) на Турция Сади Гювен направи изявление по повод проведените 19-и в историята на страната избори за органи на местно самоуправление. По неговите думи е започнал процес на разглеждане на жалбите, предава  „Анадолската агенция“ . \r\nВ хода на броенето на бюлетините, Висшата избирателна комисия е споделяла информация за внесените в системата гласове на избирателите с всички политически партии, заяви началникът на ЦИК. \r\n„В момента политическите партии са информирани за резултатите от гласуването на повече от 80% от избирателните секции. По-късно вечерта ще бъде предоставена информация и за други избирателни секции, от които не са постъпвали жалби“, заяви Гювен. \r\nОсвен това ръководителят на ЦИК коментира резултатите от гласуването за градоначалник на Истанбул. \r\n„В момента в системата са внесени резултатите от гласуването в 31 102 избирателни секции от 31 186. За останалите 84 избирателни секции се разглеждат жалби. Понастоящем внесените в системата резултати са такива: кандидатът от Републиканската народна партия (РНП) Екрем Имамоглу има 4 159 650 гласа, а кандидатът от управляващата „Партия на справедливостта и развитието (ПСР) Бинали Йълдъръм има 4 131 761 гласа. Разглеждането на жалби продължава“, обясни Гювен. \r\nПревод и редакция:", "date": "2019.04.01", "title": "„Анадолска агенция“: ЦИК на Турция направи изявление за изборите в Истанбул"}
{"url": "http://www.focus-news.net/news/2019/04/01/2641572/ministar-angelkova-shte-uchastva-v-globalnata-sreshta-na-varha-na-svetovniya-savet-za-patuvaniya-i-turizam-wttc-v-sevilya.html", "text": "Министърът на туризма Николина Ангелкова ще участва в 19-ата Глобална среща на върха на Световния съвет за пътувания и туризъм (WTTC). Това съобщиха от пресцентъра на  Министерството на туризма . Форумът се провежда от 2 до 4 април 2019 г. в Севиля, Испания, и е под общ надслов Визионери в туристическия сектор (Changemakers). Министър Ангелкова ще направи изказване за устойчивото развитие на българския туризъм като национален приоритет по време на една от най-важните прояви на срещата - диалога на лидерите на световния туризъм. Тя ще представи страната ни като дестинация, предлагаща много разнообразни форми за почивка и пътуване, но и като място с голям потенциал за инвестиции в сектора. Почетен гост на събитието в Севиля е Барак Обама, президент на САЩ за периода 2009-2017 г. Той е гост-лектор и ще изрази своята гледна точка за ключовата роля на туризма в контекста на световната икономика. В програмата на работната визита на министър Ангелкова в Севиля са включени и двустранни срещи с министрите на туризма на Испания, Гърция, Кения, Китай и др., както и с висшия мениджмънт на международни туристически корпорации и медии.", "date": "2019.04.01", "title": "Министър Ангелкова ще участва в Глобалната среща на върха на Световния съвет за пътувания и туризъм (WTTC) в Севиля"}
{"url": "http://www.focus-news.net/news/2019/04/01/2641573/daniela-dimova-ot-nis-na-zhgerb-uchastva-vav-forum-na-enp-zheni-v-bryuksel.html", "text": "Даниела Димова от НИС на ЖГЕРБ участва във форум на ЕНП Жени в Брюксел. Това съобщиха от пресцентъра на  ПП ГЕРБ . Основна тема на него бе бъдещето на пазара на труда в Европейския съюз и събра в белгийската столица жени от 26 страни-членки на ЕНП и присъединени организации. Събитието бе открито от д-р х.к. Дорис Пак - председател на ЕНП Жени, с кратко слово за положителните резултати от приетите стъпки за работа на предходни форуми и постави акцент върху предстоящите избори за ЕП и участието на жените. В дискусията между различните организации Даниела Димова от ЖГЕРБ запозна дамите с номинираните кандидати от листата на ГЕРБ с водач еврокомисарят Мария Габриел, която наскоро бе преизбрана и за зам.-председател на ЕНП Жени. Специалистът по работа със социални медии Алваро де ла Круз запозна аудиторията с последни тенденции за успешна комуникация във Facebook, Twitter и Instagram. Колоквиумът за бъдещето на труда бе воден от еврокомисар Мариан Тейсен, която отговаря за заетостта, социалните въпроси и приобщаването. Обстойно бе засегнат въпросът с придобиването на нови умения - дигитални, технически и др. с оглед променящото се търсене на пазара на труда и очакванията за изчерпване на традиционни професии за сметка на появата на съвсем нови. Накрая бе споделена и информация за проблемни за жените места и региони извън ЕС и се обсъждаха мерки за въздействие чрез форуми и обучителни сесии, каквато добра практика бе цитирана от Мароко.", "date": "2019.04.01", "title": "Даниела Димова от НИС на ЖГЕРБ участва във форум на ЕНП Жени в Брюксел"}
{"url": "http://www.focus-news.net/news/2019/04/01/2641574/dots-rumen-bostandzhiev-psiholog-samoironiyata-izdava-nashata-gavkavost-i-sklonnost-da-se-promenyame.html", "text": "Самоиронията издава нашата гъвкавост и склонност да се променяме. Това каза за  Радио „Фокус“ – Бургас  доц. Румен Бостанджиев психолог, сексолог и преподавател, по повод Деня на шегата. „Зад чувството за хумор, зад способността да сме самоиронични, а и да поглеждаме комично към ситуациите в отношенията си с други хора, винаги прозира едно по-интелигентно и по-креативно отношение към света“, добави доц. Бостанджиев. Според него това е умение, защото какво всяко друго нещо, човек се учи на тази способност - да гледа на света и през тази призма. По думи на специалиста, ако дори в много трудни моменти и ситуации можем да се погледнем със самоирония и да виждаме комичните страни в нашето поведение, това означава, че виждаме алтернативи и други начини, които, ако успеем да реализираме, най-вероятно ще се справим с трудните моменти. \r\nМария КУРТЕВА", "date": "2019.04.01", "title": "Доц. Румен Бостанджиев, психолог: Самоиронията издава нашата гъвкавост и склонност да се променяме"}
{"url": "http://www.focus-news.net/news/2019/04/01/2641575/kardzhali-poetichna-vecher-s-tvorchestvoto-na-margarita-petkova-se-organizira-za-60-godishninata-ot-sazdavaneto-na-bibliotekata-v-grada.html", "text": "Поетична вечер с творчеството на поетесата Маргарита Петкова се организира в рамките на  60-годишнината от създаването на Регионална библиотека „Н. Й. Вапцаров“ в Кърджали. Това съобщи за  Радио „Фокус“  директорът Уляна Ганева. Поетичната вечер ще се състои на 4 април от 17.30 часа в Литературен салон „Петя Караколева“ -  фоайето на големия салон на читалище „Обединение-1913“. Голямата българска поетеса ще прочете стихове от хитовата си книга „Тъй рече Виктор“.  Проявата се организира в рамките на 60-та годишнина на библиотеката,  създадена на 20 април 1959 година с решение на Окръжния народен съвет - Кърджали. \r\nДарина ДЕЕНИЧИНА", "date": "2019.04.01", "title": "Кърджали: Поетична вечер с творчеството на Маргарита Петкова се организира за 60-годишнината от създаването на библиотеката в града"}
{"url": "http://www.focus-news.net/news/2019/04/01/2641576/evrohold-otpravi-individualna-oferta-za-pridobivaneto-na-aktivite-na-chez-grup-v-balgariya.html", "text": "След задълбочено проучване и обстоен анализ на финансовите резултати на българските подразделения на чешката енергийна компания ЧЕЗ Груп, най-големият публичен холдинг в България и една от водещите независими бизнес групи в Централна и Югоизточна Европа - Еврохолд България АД, отправи днес обвързваща оферта за придобиването на активите на ЧЕЗ Груп в България. Това съобщиха от  Еврохолд . Еврохолд участва самостоятелно в процедурата и не е партньор с някой от останалите кандидати. Еврохолд ще финансира сделката със собствени средства и с подкрепата на водещи западноевропейски банки. \r\nНамерението за придобиването на активите на ЧЕЗ Груп в България е част от дългосрочната стратегия на холдинга за навлизане в нови регулирани бизнес сегменти, предлагащи големи възможности за растеж. Едновременно със сделката за придобиване на активите на ЧЕЗ Груп в България, Еврохолд разглежда възможността да продаде част от активите си извън застрахователния бизнес, за да се фокусира върху сегментите с най-голям потенциал за растеж.                        \r\nЕврохолд планира увеличение на капитала с близо 80 млн. нови акции, от което очаква да набере 80 млн. евро. Решението трябва да бъде одобрено от акционерите на компанията на извънредно общо събрание на 22 април. Ръководството на холдинга е получило уверение и подкрепа за увеличението на капитала от основните акционери.  \r\nДо избора на купувач за активите на ЧЕЗ Груп в България, Еврохолд България АД не може да разкрива повече детайли по темата, доколкото последните са конфиденциална информация, която може да увреди интересите на участниците в търга и акционерите на холдинга.  \r\nВ съответствие със своята корпоративна политика, дружеството няма да коментира слухове или спекулации на пазара, особено, когато това засяга трети страни. Еврохолд е публична компания, чийто акции се търгуват на Българската и Варшавската фондова борса и като такава, тя спазва стриктно законовите разпоредби и правилата за разкриване и разпространение на корпоративна информация. В случай на чувствителна информация, свързана със сделката за активите на ЧЕЗ Груп в България, която засяга акционерите и останалите заинтересовани от холдинга лица, компанията ще информира последните своевременно.", "date": "2019.04.01", "title": "Еврохолд отправи индивидуална оферта за придобиването на активите на ЧЕЗ Груп в България"}
{"url": "http://www.focus-news.net/news/2019/04/01/2641580/sofiya-fondatsiya-mini-art-organizira-mini-art-prolet-za-startirane-na-proekta-sotsialen-tsirk-za-nadezhda.html", "text": "На 4 Април от 16.00 часа Фондация Мини Арт ще представи подхода Социален цирк за работа с деца със затруднения. Събитието ще се проведе в Жълтата къща на „Цариградско шосе“ 17. Това съобщиха от пресцентъра на  Столична община . Събитието ще започне в 14.00 часа с отворена тренировка за деца и младежи от центрове за деца в квартал „Надежда“. Ще се включат и други деца (групата е до 30 деца). Ще се учат да жонглират, да карат Юнисайкъл, да правят акробатични номера.  \r\nВ 16.00 часа, Н.Пр Сорен Якобсон, посланик на Дания ще открие официалната програма, като представи проекта „Социален цирк за Надежда“, финансиран от Столична община и Френския културен институт. Ще се дискутират с хора от НПО и академичните среди ефекта от подхода, както и възможностите за разширяване на приложението.   \r\nОсновната цел на събитието е да дадем официален старт на кампанията за набиране на средства за Циркова тента, за да можем да създадем място където да събираме участници, професионалисти и съмишленици на каузата и да популяризираме Социалния цирк в България. \r\nОчакваме да дойдат посланици на страни от Европейския съюз, който ни подкрепят – Дания, Белгия, Франция. Там  в последните 20 години социалния цирк набира все по-голяма популярност и дава добри резултати за подобряване на когнитивните и комуникативни умения на участниците. Нещо, от което имаме нужда всички, но най-вече тези които трябва да се борят за достоен и пълноценен живот.", "date": "2019.04.01", "title": "София: Фондация „Мини Арт” организира Мини Арт Пролет за стартиране на проекта „Социален Цирк за надежда”"}
{"url": "http://www.focus-news.net/news/2019/04/01/2641579/ministar-krasimir-valchev-shte-poseti-varna-na-2-april-2019-g.html", "text": "Министърът на образованието и науката Красимир Вълчев ще бъде утре (2 април 2019 г.), на посещение във Варна. Това съобщиха от пресцентъра на  Министерство на образованието и науката (МОН).   В 15.30 ч. той ще се срещне с експерти от Регионалното управление по образованието (РУО) в града, а по-късно ще се включи в гражданския диалог на ГЕРБ „Европа в нашия дом“. Преди обяд министърът ще разговаря и с експертите от РУО-Добрич, и ще посети Професионалната гимназия по земеделие „Тодор Ранчински“ в Генерал Тошево. Министър Вълчев ще отговори на журналистически въпроси в 15,20 ч. пред сградата на РУО-Варна.", "date": "2019.04.01", "title": "Министър Красимир Вълчев ще посети Варна на 2 април 2019 г."}
{"url": "http://www.focus-news.net/news/2019/04/01/2641577/strana-ukrayna-ot-shtaba-na-zelenskiy-predlozhiha-referendum-za-vlizaneto-na-ukrayna-v-nato-i-es.html", "text": "Кандидатът за президентът на Украйна Владимир Зеленский предлага да се проведе референдум преди решаването на въпроса за влизане на страната в НАТО и Европейския съюз, за да не може никой да преразгледа даденото решение при следваща смяна на властта в държавата, предава  порталът „Страна.уа“ . \r\n„Позицията за евроинтеграция е отразена в програмата и изказванията на Владимир Зеленский. Движим се към Европа. Това е изборът, който украинското общество направи. Трябва ни референдум“, заяви политическият консултант и съветник на щаба на Владимир Зеленский Дмитрий Разумков. \r\nПо неговите думи, това ще бъде решение на украинския народ, което няма да може да бъде оспорено. „За разлика от нашите опоненти, ние не правим това в рамките на избирателната кампания, не се опитваме да правим пиар, или да внасяме промени в Конституцията, които не приближават Украйна към влизането в НАТО и ЕС дори с половин крачка“, подчерта съветникът на щаба на Зеленский. Разумков отбеляза още, че привързаността към европейските ценности със сигурност не се демонстрира чрез скандалите, които тресат украинското общество в последните месеци, или отмяната на законите за незаконно забогатяване на петата година от началото на антикорупционните реформи. \r\nПо неговото мнение, много действия на настоящия президент и политически елит със сигурност не се подкрепят от европейските партньори на Украйна и „са в полза на руската агресия“. \r\nПревод и редакция:", "date": "2019.04.01", "title": "„Страна“ (Украйна): От щаба на Зеленский предложиха референдум за влизането на Украйна в НАТО и ЕС"}
{"url": "http://www.focus-news.net/news/2019/04/01/2641581/yordanka-stoycheva-bchk-blagoevgrad-resheniyata-na-delegatite-uchastvashti-v-natsionalnoto-sabranie-na-bmchk-tryabva-da-badat-madri-i-konstruktivni.html", "text": "Решенията на делегатите, участващи в Националното събрание на Българския младежки червен кръст (БМЧК), трябва да бъдат мъдри и конструктивни. Това каза Йорданка Стойчева, председател на Български червен кръст (БЧК) – Благоевград по време на откриващото събитие на събранието в Благоевград, предаде репортер на  Радио „Фокус” – Пирин . Тя отбеляза, че с удоволствие Благоевград днес посреща младежи на организацията от цялата страна. Стойчева заяви, че Пиринският край е уникално бижу с много богата история. „В нашата организация имаме много поводи за гордост. Всички вие, нашите делегати сте част от историята на Българския червен кръст. Вие сте герои, а вашето присъствие всеки ден ни напомня от къде сме тръгнали и къде отиваме”, каза още Стойчева.  \r\nТя добави, че младите хора в БЧК искат да имат пример и приятели, каквито получават от по-възрастните членове на организацията. „От нас, вие получавате съвети, защото ние сме вашата упора. Нашата основна цел е да ви даваме „криле”, за да може да сбъдвате мечтите си”, подчерта Стойчева. Тя припомни, че мотото на БМЧК – Благоевград е „Човек е толкова голям, колкото са големи мечтите му”. „Използвам възможността да благодаря на всички наши 11 клуба. Делегати от цялата страна – вие сте представители на различни области, а решенията които трябва да бъдат взети в следващите дни се надявам да бъдат мъдри и конструктивни”, посочи Стойчева. \r\nОт своя страна председателят на БМЧК Станимир Бояджиев заяви, че от днес започва Националното събрание на Български младежки кръст като през следващите дни ще бъдат разгледан и гласуван отчет за дейността на организацията за изминалата мандат (2017-2019) и отчет на Комисията по съответствието. Освен това ще бъдат избрани нови ръководни органи на младежката организация. \r\nЛивия НИНОВА", "date": "2019.04.01", "title": "Йорданка Стойчева, БЧК – Благоевград: Решенията на делегатите, участващи в Националното събрание на БМЧК, трябва да бъдат мъдри и конструктивни"}
{"url": "http://www.focus-news.net/news/2019/04/01/2641582/sliven-obshtinata-kani-vsichki-zhiteli-i-gosti-na-grada-na-sabitieto-10-prichini-da-ostana-v-moya-sliven-na-2-april.html", "text": "На 2 април, от 13.00 часа, пред сградата на общината ще се състои събитие, част от Националната кампания, насочена към младите хора „10 причини да остана в моя Сливен“. Организатор е Община Сливен, съвместно с вестник Стандарт. Това съобщиха от пресцентъра на  Общината . \r\nПрограмата включва изложба от пана, които илюстрират големите промени в града не само като инфраструктура, но и различните събития, които са неизменна част от културния календар на Сливен. \r\nСъбитието ще бъде допълнено с изпълнения на Сливенския симфоничен оркестър, Ансамбъл за народни песни и танци „Сливен“, Иван Едрев и Балет „Барби“ при военен клуб „Сливен“, с ръководител Силвия Терзиева. \r\nЧаст от Националната кампания е отличаването в определени категории на млади хора, избрали да се развиват в родния си град: култура, образование, технологии, спорт, икономика, сигурност.", "date": "2019.04.01", "title": "Сливен: Общината кани всички жители и гости на града на събитието „10 причини да остана в моя Сливен“ на 2 април"}
{"url": "http://www.focus-news.net/news/2019/04/01/2641571/ramush-haradinay-federika-mogerini-prichinyava-politicheski-travmi-na-kosovo.html", "text": "По повод третата годишнина от подписването на Договора за стабилизация и асоциация между Прищина и Брюксел, премиерът на Косово Рамуш Харадинай заяви, че неговото правителство не е успяло да се справи успешно с всички ангажименти по споразумението заради трудностите, с които се сблъсква при комуникацията с върховния представител на ЕС за външните работи и политиката на сигурност Федерика Могерини, предава  скопското електронно издание „24 инфо“ . \r\nПо думите на косовския министър-председател, изказани на конференция, организирана от Института ЕПИК, Могерини е нанесла вреди на диалога между Прищина и Белград и е причинила „политически травми“ на косовската страна. \r\n„Не успяваме да постигнем всички цели на Договора за стабилизация и асоциация, защото имаме трудности с комисаря Федерика Могерини. Внимавах да не кажа какви са трудностите, но те дойдоха от Могерини, което ни причини политическа травма с отварянето на темата за територията на Косово“, каза Харадинай. \r\nЗабележките на премиера на Косово дойдоха след изказването на ръководителя на Службата на ЕС в Прищина Наталия Апостолова, която на същата конференция заяви, че Харадинай трябва да преразгледа решението за 100-процентовите мита върху вноса от Сърбия и Босна и Херцеговина. \r\nАпостолова заяви, че тарифите са несъвместими със Споразумението за стабилизация и асоциация и помоли Харадинай да „види по-широката картина“ на ситуацията, за да улесни финализирането на диалога между Прищина и Белград. \r\n„Ние разбираме 100-процентовите мита но е време да видим какво е по-важно за Косово. Призоваваме премиера да преразгледа решението още веднъж, да види по-широката картина и да постигне по-бързо финализиране на диалога“, заяви Апостолова. \r\nПревод и редакция:", "date": "2019.04.01", "title": "Рамуш Харадинай: Федерика Могерини причинява политически травми на Косово"}
{"url": "http://www.focus-news.net/news/2019/04/01/2641578/premierat-boyko-borisov-pred-tyutyunoproizvoditeli-darzhaven-fond-zemedelie-shte-vzeme-reshenie-za-izplashtane-na-dalzhimite-sumi.html", "text": "Чрез индивидуални помощи de minimis чрез Държавен фонд (ДФ) „Земеделие“ ще бъдат подпомогнати тютюнопроизводителите от Североизточна България, които имат неплатен тютюн от гръцка фирма. Това стана ясно на среща на премиера Бойко Борисов с представители на тютюнопроизводителите в село Пристое, предаде репортер на  Радио „Фокус“-Шумен . Той посочи, че в четвъртък предстои заседание на Управителния съвет на ДФ „Зедемелие“, на който очаква да бъдат представени списъци с имената на всички тютюнопроизводители, на които гръцката фирма дължи пари, а за да се гарантира истинността на списъците, те трябва да носят подписа на кмета на съответното населено място и на областния управител. Премиерът уточни, че Държавен фонд  „Земеделие“ ще вземе решение за изплащането на дължимите суми.   \r\n„Знам какво ще кажат много хора, но България не е само на жълтите павета. Това са отрудени хора, в земята, в тютюна. За какво ли не се харчат пари, и те заслужават да им се обърне внимание. Деца, жени, мъже копаят, работят ,за да вземат по 5, 6, 7 хиляди лв. - за тях са пари. А и България е и тук, не е само София“, заяви Бойко Баорисов. \r\nИвелина ИВАНОВА", "date": "2019.04.01", "title": "Премиерът Бойко Борисов пред тютюнопроизводители: Държавен фонд „Земеделие“ ще вземе решение за изплащане на дължимите суми"}
{"url": "http://www.focus-news.net/news/2019/04/01/2641584/hristo-grigorov-bchk-330-000-balgari-poluchavat-hranitelni-pomoshti-v-300-punkta-v-stranata-v-koito-rabotyat-nad-7-000-nashi-dobrovoltsi.html", "text": "330 000 българи получават хранителни помощи в 300 пункта в страната, в които работят над 7 000 наши доброволци. Това каза акад. Христо Григоров, председател на Българския червен кръст (БЧК) по време на откриващото събитие на Националното събрание на Българския младежки червен кръст в Благоевград, предаде репортер на  Радио „Фокус“ – Пирин . Той отбеляза, че това се случва в рамките на мащабен проект, финансиран от Европейският съюз, който се реализира от БЧК.  \r\n„Може ли друга структура в България да извади друг такъв човешки ресурс”, запита акад. Григоров. Той заяви, че някога България е хранила цяла Европа, а днес ролите са обърнати, но това ще се промени скоро. „Ненапразно цялото ръководство на БЧК днес е на Националното събрание на младежката организация, защото искаме да ви благодарим за всичко, което правите. Благодаря и на председателят на БЧК – Благоевград Йорданка Стойчева за всичко, което прави за нас и организацията”, допълни акад. Григоров. Той коментира, че БЧК е най-разпознаваемата и мащабна хуманитарна структура в България. „Ние сме стъпили на основите, изградени от нашите предшественици, но и защото имаме всички вас, нашите доброволци”, подчерта акад. Григоров. \r\nЛивия НИНОВА", "date": "2019.04.01", "title": "Христо Григоров, БЧК: 330 000 българи получават хранителни помощи в 300 пункта в страната, в които работят над 7 000 наши доброволци"}
{"url": "http://www.focus-news.net/news/2019/04/01/2641583/sport-masimiliano-alegri-vyarva-che-ronaldo-shte-e-gotov-za-macha-s-ayaks-ot-shl.html", "text": "Кристиано Роналди прави всичко възможно, за да се възстанови за първия четвъртфинал на Ювентус в Шампионската лига срещу Аякс. Португалецът получи травма в европейската квалификация срещу Сърбия и се очаква да се възстановява около две седмици. Старши треньорът на гранда от Торино Масимилиано Алегри днес заяви, че най-вероятно ще може да разчита на Роналдо за мача с холандците на 10 април, като по неговите думи травмата отшумявав по план. Освен това Алегри каза, че Дъглас Коста ще е на линия за двубоя от Шампионската лига.", "date": "2019.04.01", "title": "Спорт: Масимилиано Алегри вярва, че Роналдо ще е готов за мача с Аякс от ШЛ"}
{"url": "http://www.focus-news.net/news/2019/04/01/2641588/burgas-zaradi-remont-spirat-vremenno-troleybusnata-liniya-t1-no-po-dublirashtata-liniya-b11-avtobusite-shte-se-dvizhat-po-chesto.html", "text": "Във връзка със стартиращите дейности за възстановяване и рехабилитация на асфалтовата настилка по бул. „Захари Стоянов“, считано от 2 април 2019 г. (вторник) временно се преустановява обслужването на тролейбусната линия Т1. Това съобщиха от пресцентъра на  Община Бургас . До възстановяване на нормалното движение на тролейбусите, в делнични дни линия Б11, която в голяма степен дублира маршрута на Т1, ще се изпълнява с разписание, при което автобусите ще се движат по нея по-често от обикновено.", "date": "2019.04.01", "title": "Бургас: Заради ремонт спират временно тролейбусната линия Т1, но по дублиращата линия Б11 автобусите ще се движат по-често"}
{"url": "http://www.focus-news.net/news/2019/04/01/2641587/aktsenti-v-sutreshniya-blok-dobro-utro-balgariya-po-radio-fokus-na-2-april.html", "text": "На 2-ри април преди 15 години в централата на НАТО в Брюксел са издигнати националните знамена на новоприетите в алианса 7 държави от Централна и Източна Европа. Тази седмица във Вашингтон ще бъде отпразнувана 70-та годишнина от създаването на НАТО. За равносметката и бъдещето на Алианса ще разговаряме с Елена Поптодорова, вицепрезидент на Асоциацията на Атлантическия договор и бивш посланик в САЩ. За посоката на предизборната надпревара, за паритетът на основните партии и подредбата на листите, очаквайте коментара на политолога Калоян Методиев. Ще продължим с проектите и майската културна програма на Община Алфатар, които ще обсъдим с кмета Янка Господинова. Детският отдел на Регионална библиотека Кюстендил организира празник за своите читатели и децата от общината. Той е посветен на Международния ден на детската книга и на 65 години от създаването на детска библиотека в Кюстендил. С още информация по темата ще включим колегата Венцеслав Илчев от Радио „Фокус” – Кюстендил. „Дни на книгата 2019“ се провеждат в Асеновград. Организатори са Градската библиотека „Паисий Хилендарски“ и Община Асеновград. Подробностите ще научим от Мария Русева от Радио „Фокус“-Пловдив. \r\nТези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Елеонора Чолакова.", "date": "2019.04.01", "title": "Акценти в сутрешния блок „Добро утро, България“ по Радио „Фокус“ на 2 април"}
{"url": "http://www.focus-news.net/news/2019/04/01/2641589/kyustendil-mesets-sled-priklyuchvane-na-zimniya-sezon-firmite-za-patno-poddarzhane-tryabva-da-otstranyat-ostanalite-po-patya-inertni-materiali-ot-opesachavaneto.html", "text": "Месец след приключване на зимния сезон фирмите за пътно поддържане трябва да отстранят останалите по пътя инертни материали от опесъчаването. Това съобщиха за  Радио „Фокус” – Кюстендил  от пресцентъра на Агенция „Пътна инфраструктура”. След запитване, направено от слушатели и читатели на „Фокус”, от агенцията посочват, че в срок до един месец, след приключване на зимния сезон – до края на месец април, изпълнителят по договора за поддържане на републиканските пътища в област Кюстендил е длъжен да почисти за своя сметка пътното платно от останалите материали, използвани за зимно поддържане. \r\nВенцеслав ИЛЧЕВ", "date": "2019.04.01", "title": "Кюстендил: Месец след приключване на зимния сезон фирмите за пътно поддържане трябва да отстранят останалите по пътя инертни материали от опесъчаването"}
{"url": "http://www.focus-news.net/news/2019/04/01/2641586/biser-mihaylov-oblasten-upravitel-na-blagoevgrad-v-nashiya-region-bchk-e-simvol-za-tova-che-vinagi-nasreshta-horata-imat-nyakoy-koyto-da-im-okazhe-pomosht.html", "text": "В нашия регион БЧК е символ за това, че винаги насреща хората имат някой, който да им окаже помощ. Това каза областният управител на Благоевград Бисер Михайлов по време на откриването на Националното събрание на Българския младежки червен кръст (БМЧК), предаде репортер на  Радио „Фокус” – Пирин . Той отбеляза, че Благоевград е известен със своите университети, но и с младежкия дух в града.  \r\n„Всички вие имате сърцата и отговорна работа за утвърждаването на БМЧК. Освен това сте радетели за запазване на хуманитарните ценности, които има в нашето общество”, посочи Михайлов. Той изказа благодарността си към БЧК и младите хора в организацията, които винаги в кризисни ситуации оказват помощ на населението и институциите. „Ще припомня големия пожар между Симитли и Кресна от 2017 г., при който имаше много кризисни ситуации и евакуация. Това вие бяхте редом до нас, за да помагате на населението”, заяви Михайлов. \r\nЛивия НИНОВА", "date": "2019.04.01", "title": "Бисер Михайлов, областен управител на Благоевград: В нашия регион БЧК е символ за това, че винаги насреща хората имат някой, който да им окаже помощ"}
{"url": "http://www.focus-news.net/news/2019/04/01/2641590/prof-plamen-pavlov-za-namereniya-oloven-pechat-stava-duma-za-dobronamerena-shega-koyato-pokazva-che-svetat-e-otselyal-zashtoto-se-e-smyal.html", "text": "Става дума за добронамерена шега, която показва, че светът е оцелял, защото се е смял. Това каза за дневния блок „Добър ден“ на  Радио „Фокус“   проф. Пламен Павлов относно информацията за намерения оловен печат, който свидетелства за родствената връзка на цар Самуил с рода на хан Крум. Той добави още, че предложението за тази закачка е било на управителя на Информационна агенция и Радоверига „Фокус“ Тетяна Узунова и на журналиста Цоня Събчева, а той се присъединил с подробности към тази „сензация“. Павлов добави, че инициативата следва примера на президента на „Фокус“ Красимир Узунов, който е създал тази традиция на 1 април, за да се опитаме да погледнем с усмивка към миналото.  \r\n„Повечето мои колеги, които бяха прочели новината на Агенция „Фокус“ бяха разбрали как стоят нещата, но като хора с чувство за хумор го възприеха съвсем нормално. Имаше хора обаче, които ми казаха, че с такива неща не бива да се шегуваме и това ми напомня примера, който ни дадоха англичаните – класици в хумора, със сериала „Ало, ало“, че всъщност няма забранени теми, които да не могат да бъдат погледнати от този ъгъл\", коментира историкът. \"От друга страна отново ще припомня примера на Красимир Узунов, той беше много близък на друг напуснал ни голям български историк Николай Генчев. Професор Николай Генчев написа една „Краткосмешна история на България“, това стана скоро след 10 ноември. Тоест, на историята може да се гледа през призмата на шегата, без това да отрича историческата реалност“, каза още той.  \r\nПроф. Пламен Павлов добави, че няма да е никаква сензация, ако наистина се намери подобен надпис или печат, тъй като много други исторически извори свидетелстват за родствената връзка на цар Самуил с рода на хан Крум и такава е историческата истина. Според него чувството за хумор е много важно, независимо в какви житейски обстоятелства сме поставени. \r\nАгенция и Радиоверига „Фокус“ благодарят на колегите, които цитираха шеговитата новина в своите медии и честитят на всички читатели и слушатели Първи април.", "date": "2019.04.01", "title": "Проф. Пламен Павлов за намерения оловен печат: Става дума за добронамерена шега, която показва, че светът е оцелял, защото се е смял"}
{"url": "http://www.focus-news.net/news/2019/04/01/2641562/ep-komisiyata-po-transporta-shte-glasuva-izmeneniyata-v-paketa-mobilnost-na-2-april.html", "text": "Комисията по транспорта на Европейския парламент ще гласува измененията в в Пакета Мобилност на 2 април 2019 година, след като Парламентът взе такова решение по време на пленарното заседание на 27 март заради големия брой внесени изменения, съобщава  официалният уебсайт на Европейския парламент . \r\nНово заседание за гласуване в пленарна зала е насрочено за 3 и 4 април 2019 година. \r\nПакетът Мобилност включва предложенията за командироване на водачи, периодите за почивка на водачите и достъпа до професията на автомобилния превозвач и пазара на автомобилни превози.   \r\nПревод и редакция:", "date": "2019.04.01", "title": "ЕП: Комисията по транспорта ще гласува измененията в пакета мобилност на 2 април"}
{"url": "http://www.focus-news.net/news/2019/04/01/2641593/pregled-na-mezhdunarodnite-novini-do-18-chasa-agentsiya-fokus.html", "text": "Националният стадион на Македония „Филип втори“ ще бъде прекръстен на местната легенда на поп музиката Тоше Проевски, потвърдиха неофициално от правителството в Скопие пред  скопското електронно издание „Плюс инфо“ . От дружеството, отговорно за стопанисването на съоръжението, са съобщили, че са се свързали с правителството и са им предложили инициатива за преименуване на стадиона. От там добавят, че самото решение за новото име на арената ще бъде взето от властите. \r\nОт там обясняват също, че самото име „Национален стадион Филип II Македонски“ е прието с решение за преименуване на Градския стадион на 27 юни 2008-а година от правителството на Република Македония. \r\nАко правителството реши стадионът да бъде прекръстен на Тоше Проевски, това ще бъде четвъртата промяна на името на стадиона в Скопие. \r\nСтроителството на „Градския стадион“ започва през далечната 1947 година и той е познат с това име до 2009 г., когато правителството на ВМРО-ДПМНЕ го преименува в Национален стадион \"Филип Втори\". През 2016 г. той отново е преименуван на Телеком Арена след сключване на споразумение с тази компания. При прекратяването на договора арената получи предишното име „Филип Втори“. Това е най-големият спортен обект в страната и има капацитет от около 33 хиляди посетители. \r\nВ медиите се твърди, че промяната на името се прави заради бурните реакции на Атина след мача на националния отбор на Македония на домашен терен, в доклада за който името на арената е било написано като „Филип II”, а също така заради предстоящото на 2 април посещение на гръцкия премиер Алексис Ципрас в Скопие. \r\nСъгласно задълженията на Македония по Преспанския договор, с който бе разрешен десетилетния спор за името на страната между Атина и Скопие, югозападните ни съседи се отказват да твърдят, че са потомци на древните македонци и трябва да променят имената на всички подобни обекти в страната, които бяха издигнати основно по време на 10-годишното управление на бившия премиер Никола Груевски. \r\n*** По повод третата годишнина от подписването на Договора за стабилизация и асоциация между Прищина и Брюксел, премиерът на Косово Рамуш Харадинай заяви, че неговото правителство не е успяло да се справи успешно с всички ангажименти по споразумението заради трудностите, с които се сблъсква при комуникацията с върховния представител на ЕС за външните работи и политиката на сигурност Федерика Могерини, предава  скопското електронно издание „24 инфо“ . \r\nПо думите на косовския министър-председател, изказани на конференция, организирана от Института ЕПИК, Могерини е нанесла вреди на диалога между Прищина и Белград и е причинила „политически травми“ на косовската страна. \r\n„Не успяваме да постигнем всички цели на Договора за стабилизация и асоциация, защото имаме трудности с комисаря Федерика Могерини. Внимавах да не кажа какви са трудностите, но те дойдоха от Могерини, което ни причини политическа травма с отварянето на темата за територията на Косово“, каза Харадинай. \r\nЗабележките на премиера на Косово дойдоха след изказването на ръководителя на Службата на ЕС в Прищина Наталия Апостолова, която на същата конференция заяви, че Харадинай трябва да преразгледа решението за 100-процентовите мита върху вноса от Сърбия и Босна и Херцеговина. \r\nАпостолова заяви, че тарифите са несъвместими със Споразумението за стабилизация и асоциация и помоли Харадинай да „види по-широката картина“ на ситуацията, за да улесни финализирането на диалога между Прищина и Белград. \r\n„Ние разбираме 100-процентовите мита но е време да видим какво е по-важно за Косово. Призоваваме премиера да преразгледа решението още веднъж, да види по-широката картина и да постигне по-бързо финализиране на диалога“, заяви Апостолова. \r\n***  Ръководителят на Висшата избирателна комисия (ЦИК) на Турция Сади Гювен направи изявление по повод проведените 19-и в историята на страната избори за органи на местно самоуправление. По неговите думи е започнал процес на разглеждане на жалбите, предава  „Анадолската агенция“ . \r\nВ хода на броенето на бюлетините, Висшата избирателна комисия е споделяла информация за внесените в системата гласове на избирателите с всички политически партии, заяви началникът на ЦИК. \r\n„В момента политическите партии са информирани за резултатите от гласуването на повече от 80% от избирателните секции. По-късно вечерта ще бъде предоставена информация и за други избирателни секции, от които не са постъпвали жалби“, заяви Гювен. \r\nОсвен това ръководителят на ЦИК коментира резултатите от гласуването за градоначалник на Истанбул. \r\n„В момента в системата са внесени резултатите от гласуването в 31 102 избирателни секции от 31 186. За останалите 84 избирателни секции се разглеждат жалби. Понастоящем внесените в системата резултати са такива: кандидатът от Републиканската народна партия (РНП) Екрем Имамоглу има 4 159 650 гласа, а кандидатът от управляващата „Партия на справедливостта и развитието (ПСР) Бинали Йълдъръм има 4 131 761 гласа. Разглеждането на жалби продължава“, обясни Гювен. \r\n***  Комисията по транспорта на Европейския парламент ще гласува измененията в в Пакета Мобилност на 2 април 2019 година, след като Парламентът взе такова решение по време на пленарното заседание на 27 март заради големия брой внесени изменения, съобщава  официалният уебсайт на Европейския парламент . \r\nНово заседание за гласуване в пленарна зала е насрочено за 3 и 4 април 2019 година. \r\nПакетът Мобилност включва предложенията за командироване на водачи, периодите за почивка на водачите и достъпа до професията на автомобилния превозвач и пазара на автомобилни превози.   \r\n*** Първият тур на президентските избори в Украйна е бил конкурентен и гражданите са имали възможност да изразят свободно волята си, заявиха от Мониторинговата мисия на Парламентарната асамблея на Организацията за сигурност и сътрудничество в Европа, предава  електронното издание на вестник „Украинская правда“ . \r\n„Можем да кажем, че, без съмнение, това бяха конкурентни избори и бе осигурена възможност да се гласува за избрания от гражданина кандидат“, заяви специалният координатор на ОССЕ и почетен президент на ПА на ОССЕ Илка Канерва. \r\n*** Страните-членки на НАТО ще вложат $260 млн. в строителството на военна инфраструктура за силите на САЩ в Полша, заяви в понеделник генералният секретар на НАТО Йенс Столтенберг на пресконференция преди срещата на външните министри от Алианса на 2-3 април във Вашингтон, където ще бъде отбелязана 70-ата годишнина от създаването на Северноатлантическия съюз, предава  ТАСС . \r\n„Страните от НАТО се договориха за големи инвестиции в размер от повече над $260 млн. за строителството на военна инфраструктура за силите на САЩ в централната част на Полша“, заяви той. „По този начин ние увеличаваме нашите усилия за повишаване на разходите, но трябва да направим повече“. \r\n***  „Демократичен съюз за интеграция“ (ДСИ) ще участва активно в предизборната кампания за президентските избори, но и за кметските в Дебър, където те имат свой кандидат. ДСИ информира, че освен централния щаб в Скопие, ще открие над 30 други в цялата страна, съобщава електронното издание на македонския  „Фокус“ . \r\n„Всички сме мобилизирани, включително и ръководството на партията. ДСИ има свой представител на всички нива, хиляди активисти. Във всяко селище ще следваме нашата решимост. ДСИ се определя от концепцията за НАТО, ЕС, за единен компромисен президент“,  поясни Арбер Адеми от партията. \r\nТой добави, че дейностите на ДСИ ще включват директни срещи с граждани от „врата на врата“‘. \r\n„Ще се отбележи също, че пътят към НАТО и ЕС е определен и не може да бъде спрян\", допълни Адеми. \r\nДСИ открива общинските избирателни щабове в Сарай, Бутел и Студеничани. Изборната кампания официално стартира и ще приключи от Дебър. \r\n***", "date": "2019.04.01", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2019/04/01/2641591/burgas-sastezanieto-po-balgarski-ezik-za-tretoklasnitsi-ezik-sveshten-na-moite-dedi-shte-se-provede-na-4-may.html", "text": "Състезание по български език за ученици от трети клас под надслов „Език свещен на моите деди“ ще се проведе от 10.00 до 11.00 ч. на 4 май. Това съобщиха от пресцентъра на  Община Бургас . Срокът за подаване на заявления за участие е до 22 април 2019 г. включително.  Състезанието ще  се проведе чрез тест с продължителност за решаването му 60 минути. Тестът се състои от езикови задачи по учебния предмет „Български език и литература“ от учебното съдържание за III клас и е съобразен с учебната програма на Министерството на образованието и науката за III клас по български език и литература. Тестовете ще бъдат предоставени от Община Бургас и са изготвени от екип от преподаватели от Бургаски свободен университет. Оценяването на тестовете  ще се извършва на база точкуване на верните отговори, а класирането ще  се извършва на база получен брой точки по низходящ ред. Класирането ще бъде публикувано не по-късно от 15 май 2019 г. на интернет страницата на Община Бургас (www.burgas.bg) и Центъра за подкрепа на личностното развитие (https://www.odk-burgas.com/).При класиране на участниците в състезанието ще бъдат публикувани само входящият номер, под който участва ученикът, и неговият резултат. Класираните участници на призови места ще бъдат отличени с награден фонд от страна на Община Бургас. Наградите включват: участие в летен лагер в близка местност по български език за учениците, класирани на І място; еднодневни екскурзии за учениците, класирани на II място; предметни награди за учениците, класирани на III място. Всички участници в състезанието ще получат грамоти за участие. Състезанието и награждаването на участниците и победителите в него се организира като част от празничните мероприятия по случай 24 май-Ден на славянската писменост и на българската просвета и култура.", "date": "2019.04.01", "title": "Бургас: Състезанието по български език за третокласници „Език свещен на моите деди“ ще се проведе на 4 май"}
{"url": "http://www.focus-news.net/news/2019/04/01/2641595/premierat-boyko-borisov-pred-tyutyunoproizvoditeli-vseki-koyto-si-udostoveri-parite-shte-gi-poluchi-kmetovete-i-oblastniyat-upravitel-da-okazhat-sadeystvie.html", "text": "Кметовете и областният управител да окажат съдействие и така, както действахме в Хитрино, човек по човек, всеки, който ги удостовери, ще си получи парите. Това заяви премиерът Бойко Борисов по време на среща с тютюнопроизводители в село Пристое, предаде репортер на  Радио „Фокус“-Шумен . Тютюнопроизводителите потърсиха съдействието на министър-председателя заради неплатен тютюн от страна на гръцка фирма. Изплащането на сумите ще стане чрез Държавен фонд „Земеделие“, а решението за това ще бъде взето в четвъртък. „Списъците и протоколите в четвъртък да бъдат представени във фонда, кметовете и областния управител да ми се подпишат, че това, което давате, е истина, така че, който е садил тютюн и е загубил, след четвъртък по списък да си вземе парите “, каза Бойко Борисов.  \r\nТой посочи, че когато има частно-правен проблем, много трудно държавата след това може да се намеси. „После всички почват да казват - щом на едни може, значи и на другите може, и става омагьосан кръг. Спрямо тютюнопроизводителите имам подобно отношение, защото надали има българин, който не знае как се сади тютюн и едва ли има по-трудоемка и тежка работа от това. Там от рано сутринта са ангажирани, и децата, и жените, и мъжете. Ако имаше директен проблем с държавата, гарантирам, че още днес щях да приключа темата“, заяви премиерът.  \r\nОтносно неплатените данъци на тютюнопроизводители той посочи, че за тях може да се направи единствено отсрочване. „Ще търсим формула максимално да се разсрочат данъците, ще действаме за дотирането на тютюнопроизводството, колкото и да е проблемно, събираме доста повече пари от борбата с контрабандата“, каза още Бойко Борисов \r\nИвелина ИВАНОВА", "date": "2019.04.01", "title": "Премиерът Бойко Борисов пред тютюнопроизводители: Всеки, който си удостовери парите, ще ги получи - кметовете и областният управител да окажат съдействие"}
{"url": "http://www.focus-news.net/news/2019/04/01/2641592/plyus-info-makedoniya-skopie-promenya-imeto-na-natsionalniya-stadion-filip-ii-predi-poseshtenieto-na-tsipras-vav-vtornik.html", "text": "Националният стадион на Македония „Филип втори“ ще бъде прекръстен на местната легенда на поп музиката Тоше Проески, потвърдиха неофициално от правителството в Скопие пред  скопското електронно издание „Плюс инфо“ . От дружеството, отговорно за стопанисването на съоръжението, са съобщили, че са се свързали с правителството и са им предложили инициатива за преименуване на стадиона. От там добавят, че самото решение за новото име на арената ще бъде взето от властите. \r\nОт там обясняват също, че самото име „Национален стадион Филип II Македонски“ е прието с решение за преименуване на Градския стадион на 27 юни 2008-а година от правителството на Република Македония. \r\nАко правителството реши стадионът да бъде прекръстен на Тоше Проески, това ще бъде четвъртата промяна на името на стадиона в Скопие. \r\nСтроителството на „Градския стадион“ започва през далечната 1947 година и той е познат с това име до 2009 г., когато правителството на ВМРО-ДПМНЕ го преименува в Национален стадион \"Филип Втори\". През 2016 г. той отново е преименуван на Телеком Арена след сключване на споразумение с тази компания. При прекратяването на договора арената получи предишното име „Филип Втори“. Това е най-големият спортен обект в страната и има капацитет от около 33 хиляди посетители. \r\nВ медиите се твърди, че промяната на името се прави заради бурните реакции на Атина след мача на националния отбор на Македония на домашен терен, в доклада за който името на арената е било написано като „Филип II”, а също така заради предстоящото на 2 април посещение на гръцкия премиер Алексис Ципрас в Скопие. \r\nСъгласно задълженията на Македония по Преспанския договор, с който бе разрешен десетилетния спор за името на страната между Атина и Скопие, югозападните ни съседи се отказват да твърдят, че са потомци на древните македонци и трябва да променят имената на всички подобни обекти в страната, които бяха издигнати основно по време на 10-годишното управление на бившия премиер Никола Груевски. \r\nПревод и редакция:", "date": "2019.04.01", "title": "„Плюс инфо“ (Македония): Скопие променя името на Националния стадион „Филип II“ преди посещението на Ципрас във вторник"}
{"url": "http://www.focus-news.net/news/2019/04/01/2641585/tsenite-na-tol-taksite-za-kamioni-do-12-t-v-balgariya-shte-sa-nay-niskite-za-evropa-obzor.html", "text": "Министерството на регионалното развитие и благоустройството (МРРБ) започва разговори с превозвачите за размера на таксите, които ще се начисляват за използване на републиканската пътна мрежа с въвеждането на тол системата за тежкотоварни автомобили над 3,5 тона от 16 август 2019 г. Тарифите са изработени от експерти на Световната банка, която е консултант на Агенция „Пътна инфраструктура“. Изискването на МРРБ беше да се предложат цени, по-ниски от средноевропейските, които обаче да отчитат географското ни положение. Приходите от тол таксите ще осигурят допълнителен ресурс за ремонт и изграждане на пътища. При изработването на тарифите МРРБ се водеше и от политиката цените да са такива, че да не доведат до поскъпване на основните продукти от потребителската кошница. МРРБ ще предложи за най-масовият тежкотоварен транспорт между 3.5 тона и 12 тона таксата да е около 10 ст. За по-тежките автомобили таксите ще са по-високи. На този етап предложението е да се таксуват около 50% от републиканската пътна мрежа, т.е. около 10 000 км. Останалите 10 000 км и 20 000 км общинска пътна мрежа ще са безплатни за тежкотоварните автомобили над 3.5 т след въвеждането на тол-а. \r\nНа брифинг министърът на регионалното развитие и благоустройството Петя Аврамова обясни, че основният принцип на тол таксите ще е - който руши и замърсява повече, да плаща повече. Тя уточни, че цените за автомобилите от 3,5 т. до 12 т., заложени в предложението на Световната банка, са най-ниските в Европа. Цените на тол таксите за автомобилите над 12 тона са средни, а за автобусите тарифата също е една от най-ниските. „Общите приходи, които са заложени да бъдат събрани, са в същия размер, който държавата получава като средства от винетки от тези превозвачи. Т.е. държавата ще събира същия размер от тези превозвачи като обща сума, но в самия бранш тежестите ще бъдат преразпределени – тези, които пътуват повече, ще заплащат повече“, заяви Аврамова. Тя обясни, че тол системата е тежка и трудна, но безкрайно необходима реформа, защото близо 70% от българите смятат, че е по-справедливо тежкотоварните автомобили да заплащат повече за пътуването по републиканската пътна. Аврамова посочи, че се очаква да се появят множество спекулации по отношение повишаване цените на хранителните продукти и билетите за автобусния транспорт, затова Световната банка е изготвила сравнителни таблици. Като пример тя даде Германия, където при въвеждането на тол системата също е имало спекулации за увеличение на цените на продуктите със 7-8%, след което се оказва, че реалното увеличение е с 0,15%. „България ще бъде с една от най-евтините като издръжка тол система - около 15% от общите приходи ще отиват за издръжка“, заяви Аврамова. Според Световната банка 1,160 млрд. лв. ще бъдат приходите от тол такси за година. \r\nЗам.-министърът на регионалното развитие и благоустройството Николай Нанков посочи, че разговорите с превозвачите започват от 1 април и ще продължат колкото е нужно, за да се намери най-добрият вариант до 16 август, когато тол системата трябва да влезе в сила. „Реверансът, който правим с това предложение за цени, е към онези автомобили, които возят на къси разстояния – вътрешните превози. При автобусите и камионите от 3,5 т. и 12 т. цените ще са най-ниски в ЕС точно за да направим реверанс към българския бизнес“, заяви Нанков. „Ние няма да се превърнем в убийците на транспортния бранш. На превозвачите много им се струпа – пакета „Макрон“ и т.н., затова проявяваме разбиране към тях, но това, което сме започнали като политика, ще успеем да го довършим“, каза още Нанков. \r\nЦветилена СИМЕОНОВА", "date": "2019.04.01", "title": "Цените на тол таксите за камиони до 12 т. в България ще са най-ниските за Европа (ОБЗОР)"}
{"url": "http://www.focus-news.net/news/2019/04/01/2641594/inzh-damyan-damyanov-yuzdp-ekip-ot-shest-dushi-gasi-pozhara-nad-blagoevgrad-nyama-opasnost-za-kashtite-i-horata-oganyat-se-ovladyava.html", "text": "Екип от шест души гаси пожара над Благоевград, няма опасност за къщите и хората. Това каза за  Радио „Фокус“ – Пирин  инж. Дамян Дамянов, директор на Югозападно държавно предприятие (ЮЗДП). По думите му пожарът се разпространява бързо поради силния вятър. До момента огънят е обхванал над 150 дка. „Под двата фронта е обезпечено с хоросан, като сега се работи по източния фронт, гледайки от реката към склона“, посочи инж. Дамян Дамянов.  Той заяви, че огънят се овладява. „Растителността е иглолистна, а причината за пожара е почистване на двор в село Бистрица“, уточни инж. Дамянов. \r\nДенис НИКИФОРОВ", "date": "2019.04.01", "title": "Инж. Дамян Дамянов, ЮЗДП: Екип от шест души гаси пожара над Благоевград, няма опасност за къщите и хората, огънят се овладява"}
{"url": "http://www.focus-news.net/news/2019/04/01/2641597/burgas-futbolen-turnir-v-grada-podkrepya-lechenieto-na-futbolnata-legenda-vlado-stoyanov.html", "text": "Много от бъдещите футболни звезди на България ще вземат участие в традиционния турнир „Купа Черно море“ в Бургас. Това съобщиха от пресцентъра на  Община Бургас . Организатори са ДФК „Звездичка“, с партньорството на Зоналния съвет на Българския футболен съюз и Общината. Възрастовите групи, в които ще се проведе надпреварата, са за родени през 2009, 2010 и 2011 година деца. Стартът ще бъде даден на 3 април.  \r\nЗа родените през 2009 година финалите са в петък следобед, а награждаването - от 18.00 часа. За останалите възрастови групи, 2010 и 2011 г., финалите са в събота преди обяд, а награждаването от 13.00 часа. Двубоите ще се проведат на игрищата на ДФК „Звездичка“ и ФК „Звезденбург“ в к-с „Славейков“ – до блок 165 и в двора на Университет „Проф. д-р Асен Златаров“. Турнирът ще бъде в подкрепа на футболната легенда Владо Стоянов. Той страда от коварно заболяване и има нужда от финансова помощ. Край терените ще бъдат поставени кутии за дарения.", "date": "2019.04.01", "title": "Бургас: Футболен турнир в града подкрепя лечението на футболната легенда Владо Стоянов"}
{"url": "http://www.focus-news.net/news/2019/04/01/2641598/predstoyashti-mezhdunarodni-sabitiya-za-2-april-agentsiya-fokus.html", "text": "*** Алексис Ципрас пристига на посещение в Македония \r\n*** Делото срещу 12-те каталунски сепаратисти навлиза в осмата си седмица \r\n*** Френският президент Еманюел Макрон ще проведе разговори за Брекзит с премиера на Ирландия Лео Варадкар \r\n*** Президентът на САЩ Доналд Тръмп приема генералния секретар на НАТО Йенс Столтенберг преди 70-ата годишнина от основаването на Алианса \r\n***", "date": "2019.04.01", "title": "Предстоящи международни събития за 2 април ( Агенция „Фокус“ )"}
{"url": "http://www.focus-news.net/news/2019/04/01/2641599/rosen-malinov-bivsh-oblasten-upravitel-140-godini-sled-obyavyavaneto-na-sofiya-za-stolitsa-gradat-ima-nuzhda-ot-poveche-grizha-i-grim-za-da-izglezhda-oshte-po-mlad-i-hubav.html", "text": "140 години след обявяването на София за столица, градът пази духа на своя девиз: „Расте, но не старее“. Трябва му повече грижа и грим, за да изглежда още по-млад и хубава. Това каза за предаването „Софийска трибуна“ по  Радио „Фокус“  Росен Малинов, бивш областен управител на София. По думите му а позитивна промяна на столицата са необходими две основни неща. „Първо трябва да се промени философията, която за съжаление в последните 30 години масово шества и се налага и умишлено, и силово, и от недостатъчна интелигентност бих казал, че държавата и общината са лоши стопани. Това доведе до катастрофални последици както за българската държава и икономика, така и за Столичната община и нейната икономика. Второ – категорично трябва да се премине през законодателна инициатива със сериозна децентрализация на управлението, финансите, структурите и отговорностите на държавата“, обясни той. Според бившия областен управител децентрализацията е необходима заради съществуващите парадокси. „Например, район Люлин е със 170 000 души население, тоест петият или шестият по големина град в България. Последните четири години има изборен кмет, който е пряко избран от населението, но това е една имитация на децентрализация. Проблемът няма да бъде решен докато не се децентрализира финансирането на районите, не се избират и районни съветници, които да контролират дейността на кмета. Кметовете на райони на моменти ги съжалявам, защото те много често са боксови круши. Всичко се решава на централно ниво. Кметовете са пряко избрани, но техните правомощия са такива, че освен да събират негативи и да отговарят на жалбите на гражданите, те трудно могат да направят нещо“, обясни Росен Малинов. Децентрализацията трябва да става чрез законодателна инициатива с промяна на Закона за местно самоуправление и местна администрация, добави той. \r\nВеселка ИВАНОВА", "date": "2019.04.01", "title": "Росен Малинов, бивш областен управител: 140 години след обявяването на София за столица, градът има нужда от повече грижа и грим, за да изглежда още по-млад и хубав"}
{"url": "http://www.focus-news.net/news/2019/04/01/2641603/varna-sreshta-v-ramkite-na-initsiativata-pohod-na-mechtite-se-provede-v-grada.html", "text": "Младежи с интелектуални затруднения и майки на деца с увреждания се включиха в инициативата „Поход на мечтите“ във Варна, предаде репортер на  Радио „Фокус“ – Варна . Срещата, която се подкрепя от институцията на Омбудсмана Мая Манолова, се проведе днес следобед в Юнашкия салон в града. Неин водещ бе Анета Тенева, Координатор „Детско участие“ в организацията „Лумос“. „Да говорим позитивно, това не означава да украсяваме, а да сме открити и толерантни“, призова в началото тя. Според нея, за да се решават дадени проблеми, човек трябва да има сърце и да не се поддава на натрупания с годините негативизъм.  \r\nИнициативата „Поход на мечтите“ на младежи с интелектуални затруднения ще обхване освен Варна, Добрич, Казанлък и София. Идеята е вниманието да се насочи към проблемите на тези хора, както и да се обсъдят пропуски нормативната база. Според Анета Тенева спрямо тези младежи трябва да има промяна в нагласата и мисленето на хората, че хората с увреждания не са способни да работят, например. „Истинските промени стават благодарение на всички нас. Всеки допринася по малко ново за това нещата да се случват по друг начин“, коментира директорът на „Лумос“ – България Бисер Спиров. Той обясни, че организацията му работи много по процеса на деинституционализация. „Трябва тези хора да бъдат част от общностите, в които живеят. Има много успешни примери на общности подкрепят. Но има и лоши примери, в които децата или възрастните продължават да бъдат отделени“, заяви Спиров. \r\nДиана СТОЕВА", "date": "2019.04.01", "title": "Варна: Среща в рамките на инициативата „Поход на мечтите“ се проведе в града"}
{"url": "http://www.focus-news.net/news/2019/04/01/2641602/ministar-krasimir-karakachanov-i-general-andrey-botsev-shte-posetyat-fakultet-aviatsionen-na-natsionalniya-voenen-universitet-vasil-levski-na-2-april.html", "text": "Министърът на отбраната Красимир Каракачанов и началникът на отбраната генерал Андрей Боцев ще посетят утре, 2 април, Факултет „Авиационен“ на Националния военен университет в гр. Долна Митрополия. Това съобщиха от пресцентъра на  Министерството на отбраната . С ръководството на факултета ще бъдат обсъдени статутът на факултет „Авиационен“ и възможностите за развитието му във Висше военновъздушно училище. Министър-председателят Бойко Борисов е поканен да присъства на срещата.", "date": "2019.04.01", "title": "Министър Красимир Каракачанов и генерал Андрей Боцев ще посетят факултет „Авиационен“ на Националния военен университет „Васил Левски“ на 2 април"}
{"url": "http://www.focus-news.net/news/2019/04/01/2641601/lilyana-pavlova-gerb-vyarvam-che-imam-kakvo-da-dam-v-evropeyskiya-parlament.html", "text": "Вярвам, че имам какво да дам и в Европейския парламент. Това заяви в предаването „Лице в лице” по  бТВ  Лиляна Павлова, която е седма в евролистата на ГЕРБ и бивш министър на европредседателството и региналното развитие. „Мога да защитя интереса на българските граждани в европейските институции, с опита, който имам. Имам над 20 години опит в европейските фондове, програми и проекти и като експерт, и като политик. Председателството беше черешката на тортата –  нещо, което ми даде възможност да усъвършенствам опита си, познанията и експертизата си на едно ново ниво”, посочи Павлова. Въпреки досегашният си опит в политиката, Павлова е кандидат, издигнат от гражданската квота на ГЕРБ. „Не съм член на ГЕРБ, аз съм от гражданската квота, аз съм експерт и именно тази моя експертиза в европейските политики, фондове и програми е тази, за която съм оценена, подкрепена и на която се разчита”, допълни кандидатът за евродепутат. По думите ѝ в момента Европа е в ситуация на кръстопът между реализма и популизма. „Трябва да намерим най-добрия баланс, за да отстоим националния си интерес, но да запазим Европа такава, каквато я искаме за нашите деца. Новото поколение, младото поколение, свикна с възможностите да пътуват без виза, да учат, където пожелаят, те го приемат за даденост – по-добрата инфраструктура, по-добрият начин на живот”, допълни бившият министър. \r\nЛиляна Павлова посочи, че по време на българското европредседателство страната ни се е доказала като обединител. „България, в един кризисен момент за Европа, се яви като обединител, може да сме новоприсъединила се държава, но показахме, че можем да бъдем обединител, който търси консенсуса и диалога по трудни теми – Западни Балкани, Турция, миграция”, каза още тя. Кандидатът за евродепутат беше категорична, че темата за пакет „Мобилност” и новите регулации за превозвачите са били засегнати по време на българското европедседателство. По думите ѝ казусът е бил обсъждан както на политическо, така и на експертно ниво. „Важно е да изпратим силен български отбор в европарламента, който да отстоява националния интерес. Там трябва да сме единни, независимо, че представляваме различни политически семейства. Призоваваме за една честна игра, един феърплей. Ние сме техните представители там, които ще защитаваме техните интереси и ще загърбим политическите ежби”, каза Павлова.  \r\nТя заяви, че призивът на ГЕРБ за единение не е опит да се заглуши скандалът „Апартаментгейт”. „Ние никога не замитаме, винаги поемаме своята отговорност дори да няма доказана вина и закононарушение. Всеки носи моралната отговорност с подаване на оставка, както и в този казус. За разлика от другите партии, при нас това е стандарт, който нито една партия не направи. Да, имаме нанесена имиджова щета, но понесохме отговорност”, допълни кандидатът за евродепутат. \r\nПавлова посочи, че ГЕРБ няма да се разочароват, ако не достигнат желаните резултати на предстоящите избори, защото това ще бъде волята на избирателите. „За мен кампанията е едно голямо предизвикателство, аз обичам да пътувам, да се срещам с хората и да чувам какво ги вълнува – глас народен, глас Божи. Каквото кажат, каквото изберат, дали искат да ги представлява някой, който знае и може или да изберат различното”, допълни бившият министър.", "date": "2019.04.01", "title": "Лиляна Павлова, ГЕРБ: Вярвам, че имам какво да дам в Европейския парламент"}
{"url": "http://www.focus-news.net/news/2019/04/01/2641604/burgas-dzhudistka-ot-grada-stana-republikanska-vitseshampionka.html", "text": "Млада бургаска джудистка стана републиканска вицешампшионка на провелия се в залата на НСА Държавен личен шампионат по джудо за момчета и момичета. Това съобщиха от пресцентъра на  Община Бургас . Елена Желязкова от спортен клуб „Джудо – Бургас“ се състезава в категория до 28 кг. и спечели сребърното отличие, оставяйки само на една секунда от шампионската титла. В шампионата участваха над 500 спортисти от клубове от цялата страна. Спортен клуб „Джудо – Бургас“ участва в надпреварата с най-малките си представители, които се представиха отлично. \r\nFacebook", "date": "2019.04.01", "title": "Бургас: Джудистка от града стана републиканска вицешампионка"}
{"url": "http://www.focus-news.net/news/2019/04/01/2641596/rumen-petkov-abv-vsichki-kandidati-na-gerb-sa-v-asansyora-na-tsvetanov-a-toy-varvi-nadolu.html", "text": "Всички кандидати на ГЕРБ за евровота са в асансьора на Цветанов, а този асансьор върви надолу - това е катастрофата на България. Това коментира председателят на АБВ Румен Петков в предаването \"Лице в лице\" по  бТВ  по повод скандала с евтините апартаменти на властта и оставката на Цветан Цветанов. „Не може да се каже, че си недосегаем  - „няма кой да ме накаже”, връщаме се в 30-те години в САЩ във времената на мафията – попрекалил е”, коментира Петков. \"Цветан Цветанов заяви преди няколко дни, че няма кой да го накаже. Tази фраза означава, че е недосегаем\", посочи той. „Човекът си живее с усещане на недосегаемост. И в действителност показа, че няма кой да го накаже. По този начин стимулира политическата корупция. Това е грозновато. Няма как човек, който цял живот е бил на държавна работа, както и родителите му, да има 6 апартамента. Това да бъде повод да бъде фаворизиран от наша приятелска страна. Няма как да тръгне разследване за продажби на паспорти и на гражданство, да арестуват 10 души, да купуваме F-16 и разследването да спре. Не се прави така в политиката”, отбеляза председателят на АБВ. \r\nПо повод явяването на евровота в коалиция с други партии и с името „Коалиция за България” Петков обясни, че не разбира защо се появява някакво съмнение, че името се използва за объркване на електората. „Не бива да се подценява избирателят. Много глуповати обяснения, не бива да се мисли, че ще се подведат някои избиратели по името, не бива да се подценява електората”, каза още той. Новото обединение носи използваното от повече от 10 години от БСП и няколко малки партии название. „Това име не е тяхно, не може да се краде нещо, което не е тяхно, да твърдиш, че име на коалиция е име на партия е политическо невежество. Ясно са казали, че не го желаят”, обясни председателят на АБВ.", "date": "2019.04.01", "title": "Румен Петков, АБВ: Всички кандидати на ГЕРБ са в асансьора на Цветанов, а той върви надолу"}
{"url": "http://www.focus-news.net/news/2019/04/01/2641605/kyustendil-s-normalna-intenzivnost-e-trafikat-po-patishtata-v-oblastta.html", "text": "С нормална интензивност е трафикът по пътищата в област Кюстендил. Това съобщи за  Радио „Фокус” – Кюстендил  дежурният в Областно пътно управление – Кюстендил. Пътните настилки са сухи. Към този час няма въведени допълнителни ограничения за движението на моторни превозни средства. Движението по автомагистрала „Струма“, път Е-79 и пътя Радомир – Кюстендил – ГКПП „Гюешево” се осъществява без проблеми. Трафикът е с нормална интензивност. \r\nВенцеслав ИЛЧЕВ", "date": "2019.04.01", "title": "Кюстендил: С нормална интензивност е трафикът по пътищата в областта"}
{"url": "http://www.focus-news.net/news/2019/04/01/2641600/dha-kandidatat-na-erdogan-za-kmet-na-ankara-ima-ochevidni-greshki-v-hilyadi-izbiratelni-urni.html", "text": "Кандидатът за кмет на Анкара от управляващата Партия на справедливостта и развитието (ПСР) – Мехмет Йозхасеки, изрази безпокойство по отношение на „очевидни грешки в голям брой СИК в турската столица”, предаде  информационната агенция ДХА .  \r\n„Ние държим под око какво излиза от избирателните урни. Причината за възраженията ни, не е непременно желанието ние да поемем управлението на столицата. Това е просто едно чувство за проява на загриженост към волята на народа. В Анкара може би има очевидни грешки в хиляди избирателни урни...”, думи на кандидата на Ердоган за кмет на Анкара, цитирани от ДХА. \r\nПревод и редакция:", "date": "2019.04.01", "title": "ДХА: Кандидатът на Ердоган за кмет на Анкара: Има очевидни грешки в хиляди избирателни урни"}
{"url": "http://www.focus-news.net/news/2019/04/01/2641606/gd-granichna-politsiya-normalen-e-trafikat-na-vsichki-granichni-punktove.html", "text": "Нормално се извършва трафикът на всички гранични контролно-пропускателни пунктове. Това съобщиха от пресцентъра на  ГД „Гранична полиция“ . Данните са към 18.00 ч.", "date": "2019.04.01", "title": "ГД „Гранична полиция“: Нормален е трафикът на всички гранични пунктове"}
{"url": "http://www.focus-news.net/news/2019/04/01/2641607/burgas-harizmatichnata-dvoyka-na-klub-po-sportni-tantsi-burgas-1975-ivan-dochev-i-mila-pashova-specheli-zlaten-i-bronzov-medal-na-mezhdunarodno-sastezanie.html", "text": "Бургас. Харизматичната двойка  на Клуб по спортни танци (КСТ) „Бургас 1975″ Иван Дочев и Мила Пашова спечели златен и бронзов медал на международното състезание по спортни танци Skopje Macedonia Open 2019. Това съобщиха от пресцентъра на  Община Бургас . Първото място е в възрастова категория Junior I- LA, а третото в  Junior I- ST. Още 8 призови места спечелиха танцови двойки на КСТ „Бургас 1975“  и на престижния турнир по спортни танци в Русе преди броени дни. Златна купа в латиноамериканските и сребърна в стандартните спечелиха Велизар Георгиев и Поли Кимова при състезатели на 19 години. При младежите трето място в  латиноамерикански спечелиха Иван Матанов и Ивайла Мечева. Две трети места  за Стелиян Николов и Димая Нонева в категория юноши младша възраст латиноамерикански и стандартни. Три награди и престижно класиране за перспективната двойка Валерий Койчев и Ивана Кирова – з място Деца II La, 3-то място Деца II St,  4-то място в клас 11D.", "date": "2019.04.01", "title": "Бургас: Харизматичната двойка  на Клуб по спортни танци „Бургас 1975″ Иван Дочев и Мила Пашова спечели златен и бронзов медал на международно състезание"}
{"url": "http://www.focus-news.net/news/2019/04/01/2641609/sport-ander-erera-otiva-v-pszh-bez-pari.html", "text": "Полузащитникът на Манчестър Юнайтед няма да поднови договора си с клуба, както се твърдеше в последно време и вместо това ще премине със свободен трансфер в Пари Сен Жермен през лятото на 2019 година, съобщава британският таблоид The Sun. Според изданието договорът му ще е за три години със седмична заплата от 150 хиляди паунда. Освен французите, интерес към играча имат още Интер, Барселона и Атлетик Билбао. Ерера има 187 мача за Манчестър Юнайтед.", "date": "2019.04.01", "title": "Спорт: Андер Ерера отива в ПСЖ без пари"}
{"url": "http://www.focus-news.net/news/2019/04/01/2641610/smolyan-normalno-se-osashtestvyava-dvizhenieto-po-patishtata-v-oblastta-povishena-e-opasnostta-ot-padashti-kamani-po-vsichki-napravleniya.html", "text": "Нормално се осъществява движението по пътищата в област Смолян, които са проходими при зимни условия заради снега по високите части в планината, съобщи за  Радио „Фокус“ – Смолян  (ОПУ) дежурният в Областно пътно управление – Смолян. Времето е слънчево и ясно. Пътните настилки са сухи, мокри участъци има само по усойните части в планината, а настилките са обработени. Няма въведени ограничения по проходите и републиканските направления в областта, с изключение на Пампорово, където целогодишно е забранено движението на товарни автомобили над 3,5 тона. През деня не са получавани сигнали за инциденти по пътищата в областта. \r\nПовишена е опасността от падащи камъни и свличане на земни маси по всички направления в областта, затова водачите трябва да шофират внимателно и със съобразена скорост. С повишено внимание трябва да се шофира по пътя от Михалково до границата с ОПУ – Пловдив заради осъществяване на рехабилитация на пътя и извършване на ремонтни дейности. Движението по пътя Борино – Грохотно – Девин, в района на село Грохотно се осъществява в лявата пътна лента чрез изчакване заради паднала подпорна стена с каменна зидария. Движението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са сухи. Автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.04.01", "title": "Смолян: Нормално се осъществява движението по пътищата в областта, повишена е опасността от падащи камъни по всички направления"}
{"url": "http://www.focus-news.net/news/2019/04/01/2641608/predstoyashti-sabitiya-v-stranata-za-2-april-agentsiya-fokus.html", "text": "*** \r\nОт 10.00 часа в Детския център на Столична библиотека ще се проведе пресконференция за целите на Национална кампания за насърчаване на четенето „Походът на книгите“. От 11.00 часа официално ще бъде открита кампанията. На откриването ще присъства председателят на Народното събрание Цвета Караянчева.  \r\n*** \r\nВ 10.30 часа министърът на отбраната Красимир Каракачанов и началникът на отбраната генерал Андрей Боцев ще посетят Факултет „Авиационен“ на Националния военен университет в Долна Митрополия. Министър-председателят Бойко Борисов е поканен да присъства на срещата. \r\n*** \r\nОт 09.30 часа в заседателната зала на ВСС ще се проведе заседание на Съдийската колегия.  \r\n*** \r\nОт 09.30 часа в 4 състав на Специализирания наказателен съд ще се гледа делото срещу Ярослав Д., Димитър Д., Светослав П. и др., обвинени в участие в ръководство на организирана престъпна група.  \r\n*** \r\nОт 10.00 часа в зала „Средец“ на София Хотел Балкан ще бъде открита конференция „Етика в публичната администрация – стандарти, инструменти и добри практики“. В нея ще участва председателят на КПКОНПИ Пламен Георгиев.  \r\n*** \r\nОт 10.00 часа трети състав на Комисията за защита от дискриминация ще проведе заседание по преписка, образувана по  жалба мъж от София.  \r\n*** \r\nОт 10.30 часа в 10 състав на Специализирания наказателен съд ще се гледа делото срещу Владимир Н., Томи Х. и Стоян С., обвинени в организиране и ръководене на организирана престъпна група. \r\n*** \r\nОт 11.00 часа водачът на листата на \"БСП за България\" за европейските избори и говорител на парламентарната група Елена Йончева и депутати от групата на левицата ще внесат в Министерството на енергетиката (ул. \"Триадица\" 8) искане за предоставяне на информация и документи относно концесията за добив на въглища от Пернишкия въглищен басейн. \r\n*** \r\nВ 11.00 часа в посолството на Армения в София (ул. „Загоричане” №3) Председателят на парламентарната Комисия по културата и медиите Вежди Рашидов ще получи специален сертификат за безценната помощ, която е оказал на жителите на град Спитак в Армения след разрушителното земетресение преди 30 години. \r\n*** \r\nОт 11.00 часа пети състав на Комисията за защита от дискриминация ще проведе заседание по преписка, образувана по  жалба на В.П. срещу УМБАЛ „Канев“ АД – Русе.  \r\n*** \r\nОт 11.00 часа на ет. 2 във фоайето пред операционните блокове на Аджибадем Сити Клиник Болница Токуда ще се проведе официалната церемония по откриването на нова ангиографска зала за електрофизиологични изследвания и процедури.  \r\n*** \r\nОт 11.00 часа в Национална библиотека „Св. Св. Кирил и Методий“ ще се състои пресконференция по повод откриването на изложбата „Созопол/Аполония – град в спиралата на вечността“. \r\n*** \r\nОт 11.00 часа в залата на Галерия „Академия“ ще се проведе пресконференция на Група Градът по повод предстояща изложба.  \r\n*** \r\nОт 11.00 часа в Регионалния исторически музей ще бъде валидирана пощенска марка по проект на художника Христо Алексиев. \r\n*** \r\nОт 11.00 часа в ДГ №195 „Братя Мормареви\" на ул. „Врабча“ 7 ще се състои пресконференция по повод началото на инициативата „Усмихнати очи“ под егидата на Столична община.  \r\n*** \r\nОт 11.30 часа в 11 състав на Специализирания наказателен съд ще се гледа делото срещу Зураб Е., Росица Е. и Красимира Д., обвинени в организиране и ръководене на организирана престъпна група.  \r\n*** \r\nОт 12.00 часа пети състав на Комисията за защита от дискриминация ще проведе заседание по преписка, образувана по  жалба на майка на дете от село във Варненска област, срещу директор на СУ „Димчо Дебелянов“ – Варна.  \r\n*** \r\nОколо 12.15 часа СДВР ще представи отчет-анализ за дейността си през 2018 г. след проведено работно съвещание.  \r\n*** \r\nОт 13.00 часа в пресклуба на БТА ще се състои пресконференция на Партия на зелените.  \r\n*** \r\nОт 13.00 часа в 3 състав на Специализирания наказателен съд ще се гледа делото срещу Лъчезар Я. и Габриел П. \r\n*** \r\nОт 14.00 часа в 19 състав на Специализирания наказателен съд ще се гледа делото срещу Любомир Д. \r\n*** \r\nОт 14.30 часа в Института по роботика ще се проведат демонстрации пред ученици на крачещия робот „Голямата стъпка“. \r\n*** \r\nОт 15.00 часа пети състав на Комисията за защита от дискриминация ще проведе заседание по преписка, образувана по  жалба на Д.М. от Бургас срещу „Артстрой“ – Бургас.  \r\n*** \r\nОт 15.30 часа в зала №3 на НТС (ул. „Г. С. Раковски“ №108, етаж 2) ще се проведе кръгла маса „С мисъл за София“, посветена на 140-ата годишнина от обявяването на София за столица на България. Събитието се организира от Градския съвет на БСП. Лидерът на столичните социалисти Калоян Паргов ще открие форума, а въвеждащо изказване ще направи бившият министър на културата Георги Йорданов.  \r\n*** \r\nОт 19.00 часа в залата на ул. „Оборище“ 5 ще се състои концерт на камерен ансамбъл „Софийски солисти“.  \r\n*** \r\nОт 19.00 часа в Къщата на София ще бъде открита пътуващата изложба „Превъплътителката Адриана Будевска“.  \r\n*** \r\nОт 19.30 часа в хотел „Маринела“ ще се състои официалната церемония по връчване на четвъртите годишни награди „Благотворение“ на фондация „Св. Иван Рилски“.  \r\n*** \r\nОт 09.30 часа в ДГ „Зорница“ ще се проведе библиотечен урок „Театър с приказки“, част от програмата „Дни на книгата 2019“. \r\n*** \r\nОт 18.00 часа в зала „Георги Баев“ в Културен център „Морско казино“ чешкият писател Марек Шинделка ще представи българските преводи на своите книги „Останете с нас“, Грешка“ и „Картата на Анна“.  \r\n*** \r\nОт 14.00 часа в офиса на партия ГЕБР (ул. „Георги Бенковски” №1) общинският съветник Иво Иванов ще приема граждани. \r\n*** \r\nВ 15.20 часа министърът на образованието и науката Красимир Вълчев ще даде изявление пред сградата на РУО-Варна. В 15.30 часа той ще се срещне с експерти от Регионалното управление по образованието (РУО), а по-късно ще се включи в гражданския диалог на ГЕРБ „Европа в нашия дом“. Преди обяд министърът ще разговаря и с експертите от РУО-Добрич, и ще посети Професионалната гимназия по земеделие „Тодор Ранчински“ в Генерал Тошево. \r\n*** \r\nОт 17.30 часа в Юнашкия салон във Варна ще се проведе граждански диалог, посветен на развитието на образованието. Във форума, организиран под мотото „Европа в нашия дом”, ще  вземат участие министърът на образованието и науката Красимир Вълчев, кметът на Община Варна Иван Портних, народни представители в 44-то НС. Поканени да се включат са областният управител на Варненска област Стоян Пасев, кметове и общински съветници, представители на висшите учебни заведения, на училища, детски градини и други институции, които работят в образователната сфера, общественици. \r\n*** \r\nОт 10.00 часа в пресклуба на БТА ще бъда представена книгата „По вълните на времето“.  \r\n*** \r\nОт 10.00 часа пред книжарница „Хеликон“ ще започне аранжиране на творби от конкурса „Мой Търновград“.  \r\n*** \r\nОт 10.30 часа в Книжарница „Хеликон“  ще започне представление „Приказни герои“ за ДГ „Здравец“.  \r\n*** \r\nОт 11.00 часа в детски отдел на РБ „П. Р. Славейков“ ще гостуват  деца от ДГ „Ален Мак” по случай Деня на детската книга. \r\n*** \r\nОт 11.00 часа в района на паметник „Асеневци“ започва диабетен патрул и обедно хоро - велопоход срещу диабета.  \r\n*** \r\nОт 11.30 часа в Общинския партиен съвет на БСП ръководството на Младежкото обединение ще направи отчет за първата година от мандата. По време на пресконференцията ще бъдат представени реализираните инициативи на Младежкото обединение, както и предстоящите прояви.  \r\n*** \r\nОт 17.30 часа в Изложбени зали „Рафаел Михайлов“ ще се проведе откриване на изложба живопис на Боряна Мочева и Наталия Стоянова.  \r\n*** \r\nОт 18.00 часа в зала 30 на Младежки дом започва съвместен концерт на учениците от класа на Станимир Демирев и акордеонисти от НМА. \r\n*** \r\nОт 19.00 часа в ДКС „Васил Левски“ ще бъде представен „Коя гад изяде кашкавала? – спектакъл на Теди Москов.  \r\n*** \r\nОт 10.30 часа в Детския отдел на РБ „Христо Ботев“ ще бъде открит Маратон на четенето 2019 – представяне на онлайн платформата „Книговище“.  \r\n*** \r\nОт 19.00 часа в Камерната зала на ДКТ ще се играе постановката „Красавицата и княза“.  \r\n*** \r\nОт 17.00 часа в ДГ „Ален мак“ ще се състои литературна вечер „Вълшебствата на книгите“.  \r\n*** \r\nОт 17.30 часа в ХГ „Недялко Каранешев“ ще бъде представена изложба „Графика“.  \r\n*** \r\nОт 10.30 часа в Регионална библиотека „Дора Габе“ ще се състои празнично литературно утро „В света на детската книга“.  \r\n*** \r\nОт 17.00 часа в Регионална библиотека „Дора Габе“ ще бъде представена книгата „Съвременни притчи“ на Борислава Джамбазова.  \r\n*** \r\nОт 10.00 часа до 12.00 часа в офиса на ГЕРБ-Мездра (ул. „Динко Петров“ 2) народният представител Красен Кръстев ще има приемен ден за граждани. \r\n*** \r\nОт 11.00 часа в Детския отдел на Регионална библиотека „Гео Милев“ ще бъде представена образователната игра „Магическа азбука“.  \r\n*** \r\nОт 17.30 часа в експозиционна зала „Кутловица“ ще бъде открита юбилейна изложба „80 г. Венелин Захариев“.  \r\n*** \r\nОт 18.00 часа в Голяма зала на Общинския младежки дом ще се състои концерт „Музикални усмивки в операта“.  \r\n*** \r\nОт 17.00 часа в залата за временни изложби на Регионалния исторически музей ще бъде открита изложбата „Търговията в Пазарджик от средата на XIX в. до средата на ХХ в.“.  \r\n*** \r\nОт 09.00 часа в зала „Панорама“ ще се състои извънредно заседание на Общинския съвет.  \r\n*** \r\nОт 11.00 часа в заседателната зала на Община Перник ще се проведе информационна среща за представяне на новите възможности за кандидатстване и подаване на заявления за интерес и финансова помощ за изпълнение на мерки за енергийна ефективност на многофамилни жилищни сгради в града по Инвестиционен приоритет \"Енергийна ефективност в административни и жилищни сгради\" на Оперативна програма Региони в растеж\" 2014 - 2020. \r\n*** \r\nОт 12.30 часа в зала „Амбоаз Паре“ (ТЕЛЕЦ) на Медицински университет – Плевен направление „Европейска интеграция и международно сътрудничество“ ще бъдат представени възможностите за осъществяване на студентска, докторантска и преподавателска мобилност през академичната 2019/ 2020 г. \r\n*** \r\nОт 19.00 часа в Драматично-куклен театър ,,Иван Радоев\" ще се играе постановката ,,Лъжата\" от Флориан Зелер, гостуване на ДТ- Бургас. \r\n*** \r\nОт 10.30 часа в Зала 1 на Апелативен съд ще се разгледа протеста на Пловдивска окръжна прокуратура, образувана срещу присъдите на И. И. и Р. К.. Двамата са осъдени за отвличане на 19-годишно момиче от землището на село Скутаре, на 4.11.2016 г. \r\n*** \r\nОт 11.00 часа в специално проектирана за иконна галерия от арх. Никола Мушанов и колектив на ул. „Съборна“ №22 в Стария град, в единен комплекс с църквата „Св.св.Константин и Елена“, ще се състои официалното откриване на обновената експозиция „Икони“ към Градска художествена галерия - Пловдив. \r\n*** \r\nОт 12.00 часа в отделението по „Правни грижи“ на КОЦ-Русе ще се проведе пресконференция на тема „Назряваща конфликтна ситуация с бъдещите пациенти за палиативно обгрижване“.  \r\n*** \r\nОт 18.30 часа в читалище „Еленка и Кирил Д. Аврамови“ ще се играе спектакълът „Всяка година по същото време“.  \r\n*** \r\nОт 10.00 часа в зала „Сирак Скитник“ ще бъде открита изложба „140 години от Учредителното събрание и приемането на Търновската конституция“.  \r\n*** \r\nОт 13.00 часа пред сградата на общината ще се състои събитие, част от Националната кампания, насочена към младите хора „10 причини да остана в моя Сливен“.   \r\n*** \r\nОт 17.00 часа в Зала „Май“ в Община Сливен ще се проведе граждански диалог на тема регионално развитие. На събитието ще присъства министърът на регионалното развитие и благоустройството Петя Аврамова, народният представител от ГЕРБ - Сливен Десислава Танева - областен координатор на партията, кметовете на четирите общини от област Сливен и общинските съветници от ГЕРБ.  \r\n*** \r\nВ 19.00 часа в Драматичния театър „Гео Милев“ ще се играе постановката „Нощно слънце“ по Йордан Йовков.  \r\n*** \r\nОт 11.00 часа в сградата на сектор „Пътна полиция“ при ОДМВР-Търговище ще се състои брифинг във връзка с 24-часовата полицейска операция за контрол на скоростта.  \r\n*** \r\nОт 10.00 часа в североизточното крило на сградата на ДЦДМУ \"Марина\" ще се състои церемония по официалното откриване на Дневен център за пълнолетни лица с увреждания.  \r\n*** \r\nОт 10.00 часа в зала 203 на общината ще се проведе редовен брифинг.", "date": "2019.04.01", "title": "Предстоящи събития в страната за 2 април (Агенция „Фокус“)"}
{"url": "http://www.focus-news.net/news/2019/04/01/2641612/burgas-s-normalna-intenzivnost-e-trafikat-v-oblastta.html", "text": "С нормална интензивност е трафикът в област Бургас, предаде репортер на  Радио „Фокус“ – Бургас . Пътищата са сухи и нормално проходими. По-натоварено е движението по автомагистрала „Тракия“ в района на Бургас, както и по пътя Бургас – Сарафово. \r\nВ град Бургас трафикът е интензивен, особено в участъци от бул. „Одрин“ и бул. „Тодор Александров“, както и по бул. „Димитър Димов“. \r\nМария КУРТЕВА", "date": "2019.04.01", "title": "Бургас: С нормална интензивност е трафикът в областта"}
{"url": "http://www.focus-news.net/news/2019/04/01/2641611/montana-dve-gradski-cheshmi-sa-sas-zavisheno-sadarzhanie-na-mangan-vav-vodata.html", "text": "Две градски чешми в Монтана са със завишено съдържание на манган във водата, съобщиха за  Радио „Фокус“ – Видин  от РЗИ – Монтана. От инспекцията посочиха, че проблемът е от началото на месец март. Едната чешма е „Монтанезиум“, а другата е на площад „Славейков“. Населени места с въведено режимно водоснабдяване в област Монтана са селата  Мокреш и Ботево в община Вълчедръм. За населените места с. Кобиляк, с. Громшин и с. Бели брег е в сила забраната за ползване на вода от централното водоснабдяване за питейни нужди и приготвяне на храна поради влошени качества на водата по показател арсен. От РЗИ - Монтана припомнят, че в тези три села проблемът е от миналата година. \r\nАнна ЛОЗАНОВА", "date": "2019.04.01", "title": "Монтана: Две градски чешми са със завишено съдържание на манган във водата"}
{"url": "http://www.focus-news.net/news/2019/04/01/2641613/nimh-utre-maksimalnite-temperaturi-shte-badat-mezhdu-14-i-19-v-planinskite-rayoni-v-zapadnata-chast-na-stranata-shte-prevali-dazhd.html", "text": "През нощта увеличения на облачността ще има, главно над Източна и Централна България. Утре облачността над страната ще е разкъсана, значителна над западната половина. Там, главно в планинските райони ще превали дъжд. Ще духа слаб, в Дунавската равнина и източните райони до умерен североизточен вятър и с него ще проникне по-студен въздух. Минималните температури ще бъдат между 2° и 7°, максималните - между 14° и 19°, в Североизточна България и по Черноморието 11°-13°. Атмосферното налягане ще се повиши, ще е по-високо от средното за април. Това съобщи за  Агенция „Фокус“  дежурният синоптик Анна Дякова от  Националния институт по метеорология и хидрология . \r\nНад Черноморието ще има временни увеличения на облачността, по-значителни над южната част. Ще духа до умерен североизточен вятър. Максималните температури ще са 11°-13°. Температурата на морската вода е 10°-11°. Вълнението на морето ще бъде 3-4 бала. \r\nНад планините ще има значителна облачност и главно в Рило-Родопския масив ще превали дъжд, над 1800 м – сняг. Ще духа умерен до силен североизточен вятър. Максималната температура на височина 1200 метра ще бъде около 8°, на 2000 метра - около 1°. \r\n В сряда ще има разкъсана, предимно значителна облачност, почти без валежи. Вятърът ще се ориентира от югоизток. Преобладаващите минимални температури ще бъдат между 1° и 6°, максималните - между 12° и 17°, по-ниски по Черноморието. И в четвъртък ще има разкъсана, над Западна България предимно значителна облачност. Ще духа до умерен югоизточен вятър. В петък ще се усили югоизточният вятър и температурите ще се повишат. Повишава се вероятността за краткотрайни превалявания, главно в западната половина от страната.", "date": "2019.04.01", "title": "НИМХ: Утре максималните температури ще бъдат между 14° и 19°, в планинските райони в западната част на страната ще превали дъжд"}
{"url": "http://www.focus-news.net/news/2019/04/01/2641614/blagoevgrad-s-normalna-intenzivnost-e-dvizhenieto-po-glaven-pat-e-79-vtoroklasen-pat-19-simitli-gotse-delchev-i-avtomagistrala-struma-v-oblastta.html", "text": "С нормална интензивност е движението по главен път Е-79, второкласен път 19 Симитли-Гоце Делчев и автомагистрала „Струма“ в Благоевградска област. Това съобщиха за  Радио „Фокус“ – Пирин  от Областно пътно управление – Благоевград. До този момент няма регистрирани тежки пътни инциденти. В областта няма превалявания. Не са получавани и сигнали за паднали камъни, които да са затруднявали трафика по републиканската пътна мрежа. Ограничено е движението на товарни автомобили с тегло над 12 тона по третокласен път 108 автомагистрала „Струма“ – село Рибник поради извършване аварийни ремонтни дейности за срок до 31 юли. Въведен е обходен маршрут, който преминава по третокласен път 198 село Дрангово – село Ръждак – град Петрич и обратно. От Областно пътно управление-Благоевград отправят апел към водачите на моторни превозни средства да шофират със съобразена с обстановката скорост и да спазват правилата за движение. \r\nНатоварен е трафикът в централната градска част в областния център, на места се образуват колони от автомобили. До този момент няма възникнали тежки пътни инциденти в града. Задръствания се образуват в района на жп гарата и автогарата в посока първи корпус на Югозападен университет „Неофит Рилски“, както и на кръговото кръстовище при Зърнени храни. Натоварен е също трафикът по булевардите „Св. Димитър Солунски“ и „Васил Левски“, както и по улиците „Мечна Кърничева“, „Владо Черноземски“ и „14-ти полк“. Градският транспорт се движи по разписание.  \r\nДенис НИКИФОРОВ", "date": "2019.04.01", "title": "Благоевград: С нормална интензивност е движението по главен път Е-79, второкласен път 19 Симитли-Гоце Делчев и автомагистрала „Струма“ в областта"}
{"url": "http://www.focus-news.net/news/2019/04/01/2641615/veliko-tarnovo-usloviyata-za-patuvane-v-regiona-sa-normalni.html", "text": "Затворена е едната лента в участъка от пътя между Твръдица и Елена от км 47+800 до км 48+000 поради пропадане на пътното платно и ремонтни дейности, които трябва да приключат до 31 май, съобщиха за  Радио „Фокус“ – Велико Търново  от Областно пътно управление – Велико Търново и отправиха апел шофьорите да карат внимателно и със съобразена скорост. Условията за пътуване в региона са нормални. Времето е ясно и слънчево, настилките са сухи. Трафикът в края на работния ден е интензивен по главните и второстепенни пътища в областта. Интензивно е движението и във Велико Търново, като полицейски служители следят за правилното му осъществяване. Патрулни автомобили са разположени на входовете и изходите на града.  \r\nДопълнително въведени ограничения и нови затворени участъци няма. Тежки инциденти към момента не са регистрирани. Отворен за движение на всички видове МПС е Проходът на Републиката, но там остава в сила предупреждението за опасност от падащи камъни. Затворен за товарни автомобили над 10 тона е път ІІІ-551 Дебелец-Средни колиби-Елена. Обходният  маршрут е през Дебелец-Велико Търново-Лясковски кантон-Миндя-Елена и обратно. Ограничено е движението на моторни превозни средства над 3,5 т. по път ІІІ-4082 Чешма-Кесарево. Срокът за приключване на ремонтите е 31 декември, а обходният маршрут е през Чешма-Сливовица-Горско Ново село-Джулюница-Кесарево. Остава затворен поради свлачище  участък от пътя Царски извор-Драганово, обходният маршрут е през село Сушица. \r\nЛуиза ТРАНЧЕВА", "date": "2019.04.01", "title": "Велико Търново: Условията за пътуване в региона са нормални"}
{"url": "http://www.focus-news.net/news/2019/04/01/2641617/sliven-patishtata-v-oblastta-sa-suhi-i-normalno-prohodimi-trafikat-e-intenziven.html", "text": "Пътищата в Сливенска област са сухи и нормално проходими. Трафикът е интензивен, съобщиха от  Областното пътно управление . \r\nЗатворени за тежкотоварни автомобили над 10 т целогодишно са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. \r\nПо път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено движението на МПС над 12 т поради намалена носимоспособност на мостово съоръжение на км 10+868. Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътя в участъка в област Бургас. Срокът за двата ремонта е до 30 юни. \r\nДвижението по път II-48 Омуртаг – Котел – път I-7 от км 18+000 до км 62+300 се осъществява с повишено внимание поради ремонт на мантинела. Участъкът е сигнализиран с пътни знаци. Срокът на изпълнение на ремонта е до 10 април 2019 г.", "date": "2019.04.01", "title": "Сливен: Пътищата в областта са сухи и нормално проходими, трафикът е интензивен"}
{"url": "http://www.focus-news.net/news/2019/04/01/2641618/dobrich-v-obshtinskiya-mladezhki-tsentar-zahari-stoyanov-se-provede-grazhdanski-dialog-s-uchastieto-na-ministar-krasimir-valchev.html", "text": "В Общинския младежки център „Захари Стоянов“ беше организиран граждански диалог с участието на министъра на образованието и науката Красимир Вълчев, предаде кореспондентът на  Радио „Фокус” – Варна . На форума беше поставен акцент върху темата за европейската солидарност, благодарение на която се реализират значими и важни инфраструктурни проекти в различни населени места. Бяха дискутирани национални и регионални политики в сферата на образованието. Форумът бе открит от народния представител адмирал Пламен Манушев, след което министърът на образованието Красимир Вълчев направи кратко встъпление към актуални теми. По думите му от образователната система все повече ще се иска и тя ще търпи критики по отношение на осигуряване на достатъчно специалисти. „Това, което може да направи образователната система, са основно две неща. Първо да не допусне нито едно дете да отпадне преждевременно. Цел е всички деца да завършат училищно образование. И, второ, да направим така, че образованието, което се получава, да бъде релевантно на потребностите на обществото и потребностите на пазара на труда като знания и умения. Реално днешните деца ще бъдат на пазара на труда и след 40 – 50 години. Ние не знаем как ще се е променил светът. Със сигурност ще претърпи големи трансформации. Много голяма вълна от тях ще е свързана с изкуствения интелект, с това, че той ще преобрази редица професии и обществени системи. Това, за което имаме относителна увереност, е, че ние трябва да научим децата да придобият така наречените ключови компетентности. Това е, което са възприели всички образователни системи. 2016 година Европейският съюз възприема компетентностния подход и го препоръчва. Тогава само няколко страни са го възприели. Днес вече почти всички страни са го възприели“, каза още Вълчев. Той подчерта, че в наши дни е важно децата не само да имат знания, но и умения. \"Предизвикателството за нашата образователна система е всичко това да бъде въведено активно и последователно\", заяви образователният министър. Според Вълчев именно чрез тази сфера от социалния живот може да се води смислен разговор за бъдещето на страната ни. Образованието е сферата, където е концетрирана най-много положителна енергия чрез мисълта за бъдещето и просперитета на децата. Красимир Вълчев допълни, че през последните 5 години у нас се наблюдава 40% ръст на брутния вътрешен продукт и 50% ръст на бюджетните приходи. Всичко това е благодарение на направени инвестиции и водените положителни политики. И ако преди 30 години в страната е имало добра образованост, сега основният проблем е недостигът на човешки ресурс, който неминуемо ще се отразява на всички сфери от социалния живот. В следващите години делът на постъпващите на работа ще бъде много по-малък в сравнение с този на хората в пенсионна възраст. По думите на Красимир Вълчев това означава, че всички обществени сектори ще трябва да се настроят за работа с по-ограничен човешки ресурс. В гражданския диалог се включиха Таня Петрова от Парламентарната комисия по образование, народни представители от добрички регион, адм. Пламен Манушев и Даниела Димитрова. Дискусията беше отворена за всички граждани, които имат интерес и своя позиция по темата.  \r\nЖулиета НИКОЛОВА", "date": "2019.04.01", "title": "Добрич: В Общинския младежки център „Захари Стоянов“ се проведе граждански диалог с участието на министър Красимир Вълчев"}
{"url": "http://www.focus-news.net/news/2019/04/01/2641624/pazardzhik-zapochva-zasazhdaneto-na-novi-dekorativni-dravcheta-vav-velingrad.html", "text": "Започва засаждането на нови декоративни дръвчета във Велинград, съобщиха за  Радио „Фокус“ – Пазарджик  от Общината. С настъпването на пролетта и затоплянето на времето се създават подходящи условия за засаждането на дръвчета по новоасфалтираните улици на Велинград. В специално предвидените места по тротоарите на улица „Георги Кирков” вече са засадени фиданки японска вишна. Този дървесен вид е устойчив за градската среда и кореновата му система е такава, че няма да нарушава целостта на новите улични тротоари. Предвидено е засаждането на млади дръвчета и по други реконструирани улици. \r\nВсяко младо насаждение има нужда от опазване и грижи, допълват от общината и призовават жителите на Велинград да са отговорни, за да бъде градът още по-красив, с приятни места за отдих и разходка и добре поддържана зелена система.", "date": "2019.04.01", "title": "Пазарджик: Започва засаждането на нови декоративни дръвчета във Велинград"}
{"url": "http://www.focus-news.net/news/2019/04/01/2641619/zoran-traychevski-ima-veroyatnost-vtoriyat-tur-na-prezidentskite-izbori-v-severna-makedoniya-da-e-neuspeshen-poradi-niska-izbiratelna-aktivnost.html", "text": "Има вероятност вторият тур на президентските избори в Северна Македония да е неуспешен, поради ниска избирателна активност. Това каза за обзорното предаване  „Това е България“  на  Радио „Фокус“  директорът на Агенцията за аудио и аудиовизуални медийни услуги на Република Северна Македония Зоран Трайчевски във връзка със старта на предизборната кампания за президентските избори в Северна Македония. По думите му анкетите в страната показват еднакъв процент на хора, които биха гласували за кандидата на управляващата коалиция СДСМ-ДСИ Стево Пендаровски и този на опозиционната ВМРО-ДПМНЕ проф. Гордана Силяновска. Според Зоран Трайчевски, в периода на решаването на спора за името с Гърция и последвалото подписване и ратифициране на договор за присъединяване към НАТО кандидатът на управляващите е имал малка преднина. Заради корупционните скандали през последните дни и случаите на непотизъм преднината се е стопила, добави още той. „Невъзможно е да се очаква победител в първия кръг. Има още едно сериозно предизвикателство – възможно е на втория тур да няма достатъчен брой гласове. От 1 820 000 гласоподаватели във втория кръг трябва да излязат най- малко 700-800 000, за да бъдат успешни изборите. Изправят се такива страхове – във втория тур няма да има достатъчен брой гласове и може да се случи така, че Северна Македония да не избере президент и на есен да се ходи на повторни президентски избори и най-вероятно предсрочни парламентарни избори, за каквото предупреди премиерът Зоран Заев“, поясни Зоран Трайчевски. Той допълни, че такъв сценарий ще бъде прецедент, като изрази надежда не се стига до там. Трайчевски уточни, че и юристите са разделени в коментарите си: според едни при такъв случай сегашният президент Георги Иванов трябва остане до избора на нов, а според други – председателят на парламента Талат Джафери трябва да поеме функцията временно изпълняващ длъжността.   \r\nЦоня СЪБЧЕВА", "date": "2019.04.01", "title": "Зоран Трайчевски: Има вероятност вторият тур на президентските избори в Северна Македония да е неуспешен, поради ниска избирателна активност"}
{"url": "http://www.focus-news.net/news/2019/04/01/2641616/lyubomir-kyuchukov-iimo-rezultatite-ot-parviya-tur-na-prezidentskite-izbori-v-ukrayna-svidetelstvat-che-krizata-tam-se-zadalbochava.html", "text": "Резултатите от първия тур на президентските избори в Украйна свидетелстват за това, че кризата там се задълбочава. Това каза Любомир Кючуков, директор на Института за икономика и международни отношения, бивш зам.-министър на външните работи в интервю за  Агенция „Фокус“  за първия тур на президентските избори в Украйна. По думите му кризата там не е само политическа, не се свежда единствено до междудържавния конфликт и все повече придобива признаците на дълбока криза на самото украинско общество. „Резултатите от първия тур на изборите са следствие от по-дълбоки процеси. Първото е отсъствието на социална перспектива. Нещо, което вече като че ли е много дълбоко проникнало в самото украинско общество“, посочи Кючуков. „Друго е обедняването на населението, корупцията – нещо, което стана една от водещите теми на предизборната кампания. Особено корупцията, свързана с власт, олигархичната структура на обществото и всичко това, което води като резултат една криза на доверието. Дори се говори за криза на представителната демокрация в Украйна“, изтъкна той. Според него резултатите от първи тур на президентските избори са били очаквани в голяма степен, тъй като отразяват всички предварителни прогнози. „Действително Зеленски към момента има над 30% от гласовете, докато досегашния президент Порошенко около 16%. Следващите в листата Юлия Тимошенко и Юрий Бойко, които са надхвърлили 10%, също бяха сред лидерите, които се очакваше да заемат точно тези места“, посочи Любомир Кючуков. „Това, което е характерно за изборите е, че Зеленски печели в практически цяла Украйна. Най-вече в южната и централната част на Украйна, с изключение на западна, където две области, в които печели Порошенко. Юрий Бойко печели очаквано в тези части от Донецка и Луганска област в районите, където се проведе гласуването“, обясни той.  \r\nДеница КИТАНОВА  Пълния текст на интервюто четете по-късно в „Мнение”", "date": "2019.04.01", "title": "Любомир Кючуков, ИИМО: Резултатите от първия тур на президентските избори в Украйна свидетелстват, че кризата там се задълбочава"}
{"url": "http://www.focus-news.net/news/2019/04/01/2641621/sabah-turtsiya-petnadeseta-pobeda-za-erdogan.html", "text": "Въпреки всички заговори, Партията на справедливостта и развитието (ПСР) постигна победа на петнадесетия вот, в който участва и получи 45% от гласовете. На тези избори избирателите отхвърлиха политиката на терора и дадоха вот на доверие към президентската система, пише  турският ежедневник Sabah  в материал, представен без редакторска намеса. \r\nНа изборите на 31 март, които станаха истинско тържество на демокрацията, Турция даде 52,3% от гласовете за „Народния съюз“. Този блок победи в 52 града, включително 17 големи. ПСР спечели в 40 града, включително 16 големи, а нейния партньор Партията на националистическото движение (ПНД) – в 12 града, включително един голям, като събра около 5% от гласовете. Висока избирателна активност \r\nНа изборите на 31 март 57 милиона избиратели гласуваха в 168 хиляди избирателни секции. За първи път от своя глас се възползваха около един милион души. Избирателната активност на изборите, които преминаха в атмосфера на доверие и празник по цяла Турция, беше висока въпреки очакванията. Преди изборите, изхождайки от анкетите, се предполагаше, че заради големия брой неопределили се избиратели явката може да е ниска. Но, според официалните резултати, избирателната активност е била 84%. Победи Партията на справедливостта и развитието \r\nККогато бяха отворени избирателните урни, блокът на злото, който, играейки с валутните курсове преди изборите, направи всичко възможно да създаде проблеми за турската икономика и така да повлияе на избора на избирателите, отново беше разочарован. В крайна сметка, както във всички избори и референдуми, проведени за  17 години, избирателите отново поставиха ПСР под ръководството на Ердоган на пиедестал. Подкрепа за „Народния съюз“ \r\nЗа първи път в местните избори Турция изпробва система от широки съюзи. Победата на вота, който се проведе в ожесточени битки в някои големи градове, бе спечелена от „Народния съюз“. Този блок, състоящ се от ПСР и ПНД, според предварителните резултати, получи повече от 52% от гласовете. С този резултат гражданите на страната в същото време не позволиха да се постави под въпрос прехода към президентската система и го гарантираха. Шамар за Демократическата партия на народите и „Добрата партия“ \r\n„Съюзът на нацията“, образуван от „Републиканската народна партия“ (РНП) и „Добрата партия“ (ДП) загуби изборите, въпреки че получи подкрепата на терористичните организации и всички врагове на Турция, както и присъединилата се към тях „Демократическа партия на народите“ (ДПН), която е клон на терористичната организация „Работническа партия на Кюрдистан“ (ПКК). Избирателите не повярваха в политиката на терора. ДП загуби подкрепа, получавайки 7,1% от гласовете срещу 9,9% на изборите през юни 2018 година. Но най-силен шамар получи ДПН, която на изборите на 24 юни 2018 година получи 11,7% от гласовете, а сега само 3,8%. Кой какво спечели \r\nСпоред предварителните резултати, ПСР побеждава в 16 големи града, преди всичко в Истанбул, 24 вилаета и 536 околии (административни единици в Турция – бел. прев.). А нейният партньор ПНД победи в един голям град, 11 вилаета и 151 околии. В същото време РНП печели в 10 големи града, 10 вилаета и 186 околии, а ДП успя да победи само в 21 вилаета. А ДПН успя да получи общините в три големи града, четири вилаета и 50 околии. Спечели всички избори, в които участва \r\nПрезидентът Реджеп Тайип Ердоган спечели 15-те избори, в които участва от 1994 г. и записа рекорд. \r\nПрез 1994 г. Ердоган спечели изборите на кмет на Истанбул. \r\nПрез 2002 г. Ердоган изведе ПСР на власт с 34% от гласовете. \r\nПрез 2004 г. ПСР спечели местните избори, получавайки 41,7%. \r\nНа парламентарните избори през 2007 г. ПСР успя да увеличи броя на гласовете в своя полза до 47% и отново да стане управляваща партия. \r\nПрез 2008-а година бе спечелено още едно всенародно гласуване, когато референдумът за избиране на президент от народа завърши с резултат 69,12%. \r\nНа местните избори през 2009 година ПСР получи 38,6%. \r\nА през 2011 г. ПСР отново стана управляващата партия, набирайки 49,8%. \r\nНа общинските избори през 2014 г. ПСР отново получи подкрепата на хората на ниво от 45,6%. \r\nИ на президентските избори през 2014 г. Ердоган стана първият всенародно избран президент на Турция, получавайки 51,79%. \r\nНа общите парламентарни избори през 2015 г. ПСР, с 40,87% от гласовете, отново дойде на власт. \r\nНа вторите избори, проведени през 2015 година, ПСР получи вече 49,5%. \r\nНа референдума за преминаване към президентска система през 2017 година Ердоган постига нов успех: 51%. \r\nНа изборите през 2018 година – победен резултат с 52,6%. \r\nНакрая той спечели поредна победа на вчерашните (31 март 2019 г.) местни избори. Бележка на бившия консул на Република България в Одрин Георги Димов към материала В публикацията на проправителствения в. „Сабах” случайно, или по-вероятно –умишлено, е пропусната 16-тата изборна победа на Ердоган.  През август 2007 година държавен глава стана тогавашния министър на външните работи и близък съратник на Ердоган – Абдуллах Гюл. В момента той е смятан за потенциално близък до религиозния проповедник Фетхуллах Гюлен, обявен за организатор на опита за държавен преврат в Турция през лятото на 2016 година. А освен това, Гюл има амбиции за създаване на нов политически проект, като контрапункт на Ердоган.  \r\nТ.е., обективно трябва да говорим за 16-та поредна изборна победа на Ердоган. Това са фактите… \r\nПревод и редакция:", "date": "2019.04.01", "title": "Sabah (Турция): Петнадесета победа за Ердоган"}
{"url": "http://www.focus-news.net/news/2019/04/01/2641628/direktorat-na-yugozapadno-darzhavno-predpriyatie-inzh-damyan-damyanov-stana-lesovad-na-godinata.html", "text": "Традиционните награди “Лесовъд на годината” и “Служител по контрол и опазването на горските територии“ за 2018 година бяха връчени на тържеството по повод откриването на Седмица на гората, която се отбелязва в България от 1925 г. и ще се проведе от 1 до 7 април. Това съобщиха от пресцентъра на  Изпълнителната агенция по горите . Церемонията се състоя днес в Драматичен театър „Никола Й. Вапцаров“, гр. Благоевград. \r\nПрестижните лесовъдски награди получиха инж. Дамян Дамянов – директор на Югозападно държавно предприятие, който стана „Лесовъд на годината“ за 2018, с подгласници: инж. Румен Начев – заместник-директор на Лесозащитна станция – Пловдив, инж. Станко Делиянчев – директор на ТП „Държавно горско стопанство Смолян“, и инж. Цветелина Пенчева – директор на „Държавно горско стопанство Ловеч“. За цялостен лесовъдски принос бе награден инж. Тони Кръстев – началник на отдел в Изпълнителна агенция по горите. \r\nЗа „Служител по контрол и опазването на горските територии“ за 2018 година бяха отличени Пенчо Йорданов – главен специалист горски инспектор в Регионална дирекция по горите гр. Велико Търново, Милко Субашки – главен специалист горски инспектор в Регионална дирекция по горите гр. Ловеч, и Огнян Петков – главен специалист горски инспектор в Регионална дирекция по горите гр. Бургас.  \r\nИнж. Мирослав Джупаров връчи юбилеен плакет „140 години централна горска служба“ на списание „Гора“. Изданието беше отличено и с почетния знак на Съюза на лесовъдите в България „За цялостен принос за популяризиране и повишаване на имиджа на лесовъдската професия“. Проф. д-р Иван Палигоров връчи почетния знак на Съюза на лесовъдите в България на инж. Михаил Михайлов „За принос към Горския печат“. \r\nНаградите бяха връчени от г-н Атанас Добрев – зам.-министър на земеделието, храните и горите и инж. Мирослав Джупаров – изпълнителен директор на Изпълнителна агенция по горите, както и от официалните гости на събитието: г-н Бисер Михайлов, областен управител на област Благоевград, зам.-министъра на МОСВ г-н Красимир Живков, инж. Румяна Михайлова – изпълнителен директор на Главна инспекция по труда.", "date": "2019.04.01", "title": "Директорът на Югозападно държавно предприятие инж. Дамян Дамянов стана „Лесовъд на годината“"}
{"url": "http://www.focus-news.net/news/2019/04/01/2641629/shumen-zapochna-pochistvaneto-i-izmivaneto-na-traseto-za-avtomobilnoto-sastezanie-memorial-valeriy-velikov.html", "text": "В дните преди автомобилното състезание „Мемориал Валерий Великов“ в Шумен започна почистването и измиването на трасето, по което ще се проведе надпреварата. Това съобщиха от  Община Шумен . Участъкът е с дължина 3350 м. Той започва от входа на парк „Кьошковете“ през местността „Хижата“ и продължава след вила „Пазачница“ в посока паметник „Създатели на българската държава“. Измиването и почистването на трасето се извършва от фирма „РТК“. При подготовката на участъка за състезанието работници от общинското предприятие „Строителство и благоустройство“ запълниха и асфалтираха всички дупки по трасето. От двете страни на пътя се премахват треви, пръст, камъни, пясък и други инертни материали. По предварителна информация към тазгодишното издание на надпреварата има голям интерес от млади екипажи, които са подали заявки за участие. „Мемориал Валерий Великов“ е първи кръг от Националния шампионат по планинско изкачване и ще се проведе тази събота и неделя - 6 и 7 април.", "date": "2019.04.01", "title": "Шумен: Започна почистването и измиването на трасето за автомобилното състезание „Мемориал Валерий Великов“"}
{"url": "http://www.focus-news.net/news/2019/04/01/2641625/blagoevgrad-potushen-e-pozharat-koyto-plamna-kray-oblastniya-grad.html", "text": "Потушен е пожарът, който пламна над Благоевград в близост до село Дъбрава. Това каза за  Радио „Фокус“ – Пирин  инж. Дамян Дамянов, директор на Югозападно държавно предприятие. По думите му все още има огнища и поради тази причина екип от пожарникари ще остане на място, за да се избегне евентуално възпламеняване. \"Днес пожарът се разпространи бързо поради силния вятър, като огънят обхвана над 150 дка”, коментира инж. Дамянов. Той посочи, че няма поразени къщи и опасност за хората. Инж. Дамянов допълни, че огън бошува и в район, близо до село Зелен дол. \r\nДенис НИКИФОРОВ", "date": "2019.04.01", "title": "Благоевград: Потушен е пожарът, който пламна край областния град"}
{"url": "http://www.focus-news.net/news/2019/04/01/2641626/ukrainskaya-pravda-sled-prebroyavaneto-na-90-ot-protokolite-poroshenko-se-spusna-pod-16.html", "text": "Централната избирателна комисия (ЦИК) на Украйна обработи 90,7% от протоколите и съгласно резултатите, 15,98% от избирателите са гласували за действащия президент на страната Петро Порошенко, а 30,26% - за Владимир Зеленский, предава електронното издание на вестник  „Украинская правда“ , като се позовава на последните данни на ЦИК. \r\nРазликата между Зеленский и Порошенко се запазва на ниво 14,28%. \r\nПретендентът е получил най-много гласове в Днепропетровска, Одеска, Николаевска и Запорожка области, докато Порошенко е с най-голяма подкрепа в Лвовска, Търнополска и Ровенска области. \r\nЗа лидера на партия „Баткивщина“ Юлия Тимошенко са гласували 13,36% от избирателите, за кандидата на „Опозиционна платформа – За живот“ Юрий Бойко са гласували 11,53%, като той получава мнозинството от гласовете в контролираните от Киев части на Луганска и Донецка области. \r\nПревод и редакция:", "date": "2019.04.01", "title": "„Украинская правда“: След преброяването на 90% от протоколите, Порошенко се спусна под 16%"}
{"url": "http://www.focus-news.net/news/2019/04/01/2641622/aleksandar-simov-bsp-apartament-za-1-mln-lv-ne-e-bitovizam.html", "text": "Последните скандали Цветанов нарече битовизми. Битовизъм ли е да търси разликата в един апартамент, който е 1 млн. лв. Това не е битовизъм, а стил на управление и ясно доказателство какво представлява то. Това заяви пред БНТ народният представител от ПГ на \"БСП за България\" Александър Симов, съобщиха от пресцентъра на  партията . Той обясни, че последните събития ясно показват идеологията на управление на страната ни. \"Стана ясно, че има цяла мрежа от хора партийци, чиято основна цел в управлението е да се сдобият с евтини апартаменти\", категоричен бе Симов. Той припомни, че водачът на листата им Мария Габриел само преди няколко години също е била замесена в подобен скандал - да използва на безценица жилище на Столична община, за което тя обясни, че е стокирала нещата си там. Симов подчерта, че е странно, че министърът на правосъдието е подала оставка, а съдия Панов да не подаде. \"По апартаментна линия той си е направо коалиционен партньор на властта. Не виждаме морал в тази постъпки\", коментира социалистът.  \r\nАлександър Симов заяви, че думите на турския министър Чавушоглу за намеса във вътрешните ни работи са накарали веднага премиера Борисов да реагира по пожарникарски. \"Това, което Турция е настоявала да бъде направено, то е направено със закон - затова може да предположим, че ГЕРБ са приели това, което Турция е искала\", заяви той. Симов попита къде е останал образът на Борисов, на големия международник, който за 6 часа разговор не е могъл да издейства извинение. \"Но от тяхна гледна точка - за какво да се извиняват, тяхното желание е били изпълнено. Това е вътрешнополитически проблем и той е в партия ГЕРБ\", обясни депутатът.  \r\nСпоред него поведението им и след острата реакция, при желанието им да опростят дълговете на Мюфтийството, показва, че се огъват при всяко силно влияние, за да се харесат на всички. \"Всичко говори, че натискът отвън е бил удовлетворен и България е станала заложник на чужд държавен интерес\", заключи Александър Симов.", "date": "2019.04.01", "title": "Александър Симов, БСП: Апартамент за 1 млн. лв. не е битовизъм"}
{"url": "http://www.focus-news.net/news/2019/04/01/2641646/desislava-ivanova-rb-mihalaki-georgiev-vidin-za-chetirinadeseta-poredna-godina-shte-se-vklyuchim-v-natsionalnata-initsiativa-maraton-na-cheteneto.html", "text": "За четиринадесета поредна година Регионална библиотека „Михалаки Георгиев” ще се включи в националната инициатива Маратон на четенето, с кампанията „Време за приказка”, каза за  Радио „Фокус“ – Видин  Десислава Иванова, директор на библиотеката. Тя посочи, че инициативата е част от Националната инициатива „Походът на книгите”, която се провежда ежегодно от 2 до 23 април, по повод Международния ден на детската книга и Световния ден на книгата и авторското право. Библиотекари и доброволци на библиотеката от Общински младежки съвет за превенция на зависимости ще гостуват във всички детски градини на град Видин и ще четат приказки, а децата ще представят приказни драматизации и литературно-музикални програми. \"В училищата ще разговаряме за ползите от четенето и всеки ученик ще има възможността да се включи в маратона на четене. На 2 април ще бъде даден старт на кампанията, като събитието ще се проведе от 17:00 часа пред БиблиоПоща в Крайдунавския парк. От 8 до 17 април ще се проведат посещения в началните класове, четене, дискусии и лекция на тема „Ползите от четенето”. От 3 до 12 април библиотекари и младежи доброволци ще гостуват в детските градини във Видин и ще четат любими приказки, а децата ще представят приказни драматизации. По време на нашите срещи с най-малките ще разговаряме за ползите от четенето и библиотеката\", каза Десислава Иванова. \r\nАнна ЛОЗАНОВА", "date": "2019.04.01", "title": "Десислава Иванова, РБ „Михалаки Георгиев“ – Видин: За четиринадесета поредна година ще се включим в националната инициатива Маратон на четенето"}
{"url": "http://www.focus-news.net/news/2019/04/01/2641645/24-info-makedoniya-srabskata-opozitsiya-obyavi-golyam-protest-pred-parlamenta-za-13-april.html", "text": "Сръбските опозиционни партии и граждански сдружения заключиха, че „режимът на Александър Вучич не е изпълнил нито едно искане, които се определени от гражданите по време на протестите, които продължават повече от четири месеца в повече от 100 града и общини в Сърбия, съобщи пресслужбата на „Съюз за Сърбия“, предава скопската електронна медия „ 24 Инфо “. \r\n„От самото начало на протестите Александър Вучич заяви, че няма да изпълни нито едно искане на тези от нас, които протестираме. Това е единственото нещо, което каза досега и не лъже. Затова на 13 април в 15 часа пред парламента на Сърбия, организираме масов публичен протест. Каним всички граждани заедно да кажат „НЕ“ на бруталната злоупотреба с медиите, на арогантното разрушаване на институциите, на ограбването на икономическите ресурси, на нарушаването на демократичните принципи и на отричането на човешките права“, се казва в съобщението на „Съюз за Сърбия“. \r\nПодписалите „Договора с народа“, заедно с организаторите на протеста „Един от пет милиона“, са съгласни, че мирните граждански протести от този ден влизат в нова фаза, която включва всички форми на ненасилствено гражданско неподчинение. \r\n„Преди големия обществен протест, като част от редовните протести, в събота, 6 април, призоваваме гражданите да се разходят от сградата на правителството на Република Сърбия, което игнорира гражданите до сградата на телевизия „Пинк“, която злоупотребява с националната честота за да разпространява омраза и поставя етикети на политическите опоненти на Александър Вучич“. Превод и редакция : Калоян Пенков", "date": "2019.04.01", "title": "„24 Инфо“ (Македония): Сръбската опозиция обяви голям протест пред парламента за 13 април"}
{"url": "http://www.focus-news.net/news/2019/04/01/2641623/anadolska-agentsiya-ofitsialno-binali-yaldaram-zagubi-v-istanbul-ot-kandidata-na-opozitsiyata-ekrem-imamoglu.html", "text": "Бившият премиер на Турция Бинали Йълдъръм, участващ в изборите от управляващата „Партия на справедливостта и развитието“, оглавявана от президента Реджеп Таийп Ердоган, загуби изборите за кмет на Истанбул, показват окончателните резултати от Висшата избирателна комисия, приведени в понеделник от  „Анадолската агенция“ . \r\nСлед преброяването на 100% от бюлетините, Йълдъръм получава 48,51% от гласовете, а неговият опонент от основната опозиционна „Народно-републиканска партия“ Екрем Имамоглу – 48,79%. \r\nПревод и редакция:", "date": "2019.04.01", "title": "„Анадолска агенция“: Официално: Бинали Йълдъръм загуби в Истанбул от кандидата на опозицията Екрем Имамоглу"}
{"url": "http://www.focus-news.net/news/2019/04/01/2641647/tass-guaydo-venetsuela-prezhivyava-nay-tezhkata-kriza-v-istoriyata-si.html", "text": "Венецуела е изправена пред най-тежката криза в своята история. Това становище беше изразено от опозиционния лидер Хуан Гуайдо, който говореше на събитието в чест на годишнината от създаването на коалицията „Широк фронт за свободна Венецуела“, обединяваща политическите опоненти на президента Николас Мадуро, съобщава агенция  TACC . \r\n„Днес ние преживяваме най-тежката криза в историята на Венецуела“, каза той. „Имаме няколко възможности за избор, а вчера нашият народ показа какво е избрал, а това е борбата с узурпацията“. \r\nГуайдо призова венецуелците да отговорят с протести на всяко прекъсване на тока и водата. „Всеки път, когато нямаме светлина или вода, ще излизаме на улиците, за да протестираме, защото това е наше право“, заяви политикът. Гуайдо обеща, че преходното правителство, което опозицията възнамерява да сформира, ще реши проблемите с електроснабдяването и водоснабдяването в страната. \r\nСпоред опозиционния лидер венецуелците, които са недоволни от ситуацията в страната, трябва да отидат на протестна акция, която ще се проведе на 6 април. „Не искаме да проявяваме търпение, защото то свърши отдавна“, каза той. „Всички ние трябва да излезем на улиците на 6 април, за да проведем най-голямата организирана демонстрация“. Превод и редакция : Калоян Пенков", "date": "2019.04.01", "title": "ТАСС: Гуайдо: Венецуела преживява най-тежката криза в историята си"}
{"url": "http://www.focus-news.net/news/2019/04/01/2641649/blagoevgrad-parkat-za-tantsuvashti-mechki-v-belitsa-otvori-vrati-za-posetiteli.html", "text": "Паркът за танцуващи мечки в Белица отвори врати за посетители. Това каза за  Радио „Фокус“ - Пирин  Васил Мадолев, ръководител на екип в парка. Той припомни, че в парка към момента живеят 25 мечки на различна възраст – от 3-годишни до 40-годишни. Мадолев отбеляза, че от години отварят парка на 1 април, тъй като по това време обикновено всички мечки са се събудили от зимен сън и вече са станали активни. По думите му предварително са подсигурили достъпа до самия парк и са поправили щетите от зимата, които тази година не са били много. Експертът допълни, че през целия месец април паркът ще отваря от 12.00 часа на обяд, за да може когато хората пристигнат, мечките да са станали активни. „По принцип сме до 16.00 часа, но винаги имаме гидове до 17.00 – 18.00 часа. Всичко се запазва по старо му. Обиколките ще бъдат на всеки 30 минути. Входовете се запазват същите – 6 лв. е билетът за възрастни и 3 лв. за деца до 7 години, а за групови посещения с предварителна заявка има отстъпка и билетът става 4 лв. за възрастни и 2 лв. за деца“, каза още Васил Мадолев. \r\nНатали СТЕФАНОВА", "date": "2019.04.01", "title": "Благоевград: Паркът за танцуващи мечки в Белица отвори врати за посетители"}
{"url": "http://www.focus-news.net/news/2019/04/01/2641650/ria-novosti-merkel-i-poroshenko-obsadiha-situatsiyata-v-donbas.html", "text": "Германският канцлер Ангела Меркел и президентът на Украйна Петро Порошенко обсъдиха по телефона ситуацията в Донбас и прилагането на минските споразумения, съобщава  РИА Новости . \r\n„Канцлерът поздрави президента Порошенко за отиването на втория тур на президентските избори, за които говори президентът Порошенко. Те също така обсъдиха ситуацията в Донбас и Крим, както и изпълнението на споразуменията от Минск и възможна мисия на ООН в Източна Украйна“, се казва в съобщението от пресслужбата на германското правителство. \r\nОт пресслужбата добавиха, че Меркел и Порошенко размениха мнения за съдбата на украинските моряци, които бяха задържани в Керченския проток след нарушаване на руската граница. Превод и редакция : Калоян Пенков", "date": "2019.04.01", "title": "РИА Новости: Меркел и Порошенко обсъдиха ситуацията в Донбас"}
{"url": "http://www.focus-news.net/news/2019/04/01/2641653/sport-uefa-nakaza-dinamo-zagreb.html", "text": "УЕФА наказа Динамо Загреб да играе следващия си домакински мач без публика. Освен това, шампионът на Хърватия ще трябва да заплати глоба в размер на 20 хиляди евро, заради расистки прояви на феновете по време на мача срещу Бенфика. На Динамо е наложен и втори мач при закрити врата условно, като клаузата ще бъде задействана, ако се повтори провинението в следващите две години. Клубът е глобен и с 47 хиляди евро заради пиротехника и хвърлени предмети от феновете.", "date": "2019.04.01", "title": "Спорт: УЕФА наказа Динамо Загреб"}
{"url": "http://www.focus-news.net/news/2019/04/01/2641652/anadolu-agency-turtsiya-shte-prodalzhi-da-podkrepya-venetsuela.html", "text": "Турският външен министър потвърди подкрепата на Турция за Венецуела и нейното ръководство, съобщава  Anadolu Agency . \r\n„Турция ще продължи да подкрепя Венецуела, като проблемите там могат да засегнат цяла Латинска Америка и дори Карибите“, каза Мевлют Чавушоглу на съвместна пресконференция заедно с венецуелския си колега Хорхе Ареаса в турската столица. \r\n„Турция признава режима на Мадуро като законно правителство на Венецуела съгласно принципа на ненамеса във вътрешните работи на държавите и зачитане на народната воля“, заяви Чавушоглу. \r\nОт своя страна Ареаса заяви, че Турция е показала на Венецуела образцово приятелство по време на труден период. \r\n„Необходимо е да се каже, че Турция и Венецуела ще работят непрекъснато, за да намерят алтернативни начини за засилване на търговските отношения и да осъществят още една стъпка в сътрудничеството“, добави Ареаса. \r\nВенецуела е разтърсена от протести от 10 януари, когато Николас Мадуро положи клетва за втори мандат след вота, бойкотиран от опозицията. \r\nНапрежението ескалира, когато лидерът на опозицията Хуан Гуайдо се обяви за действащ президент - ход, подкрепен от САЩ и много европейски и латиноамерикански държави. Прево ди редакция : Калоян Пенков", "date": "2019.04.01", "title": "Anadolu Agency: „Турция ще продължи да подкрепя Венецуела“"}
{"url": "http://www.focus-news.net/news/2019/04/01/2641654/sport-botev-vratsa-pobedi-vitosha-bistritsa.html", "text": "Ботев (Враца) победи Витоша (Бистрица) с 3:0 като домакин в мач от 27-ия кръг на Първа лига. Головете за врачани реализираха Валери Домовчийски, Петър Атанасов, а Румен Гьонов  си отбеляза автогол. След тази победа Ботев има преднина от 9 точки пред Витоша (Бистрица) пет кръга преди края и е много близо до спечелване на място, даващо право на участие в баражите за Лига Европа. В следващият кръг Ботев гостува на Етър, а Витоша ще играе с Верея в Стара Загора.", "date": "2019.04.01", "title": "Спорт: Ботев (Враца) победи Витоша (Бистрица)"}
{"url": "http://www.focus-news.net/news/2019/04/01/2641658/ria-novosti-zemetresenie-s-magnitud-60-udari-bregovete-na-mavritsiy.html", "text": "Земетресение с магнитуд 6.0 е регистрирано край бреговете на Мавриций, съобщава Американската геоложка служба (USGS). \r\nПо данни на сеизмолозите, трус е регистриран на 264 км североизточно от град Порт-Матурин. Епицентърът е бил на дълбочина 10 километра. \r\nНяма данни за жертви и разрушения, а опасност от цунами не е обявена.", "date": "2019.04.01", "title": "РИА Новости: Земетресение с магнитуд 6.0 удари бреговете на Мавриций"}
{"url": "http://www.focus-news.net/news/2019/04/01/2641657/afp-sasht-spirat-dostavkite-na-f-35-v-turtsiya-zaradi-ruskite-orazhiya.html", "text": "Съединените щати заявиха, че спират доставките за Турция, свързани с програмата за изтребители F-35, след като съюзникът в НАТО купи руската система за противоракетна отбрана С-400, съобщава  AFP . \r\n„В очакване на просто и ясно турско решение да се откаже от доставката на С-400, доставките и дейностите, свързани с поддържането на оперативния капацитет на F-35 в Турция, бяха преустановени, докато нашият диалог по този важен въпрос продължи с Турция“, каза говорител на Пентагона.  Превод и редакция : Калоян Пенков", "date": "2019.04.01", "title": "AFP: САЩ спират доставките на F-35 в Турция заради руските оръжия"}
{"url": "http://www.focus-news.net/news/2019/04/01/2641655/24-infomakedoniya-prishtina-berlin-e-protiv-razmyana-na-teritorii.html", "text": "Косовският премиер Рамуш Харадинай прие в кабинета си депутатите от Християндемократически съюз (ХДС) Петър Бауер и Кристиан Шмид, от които поиска подкрепата на Берлин за либерализиране на визовия режим за Косово, съобщава скопската електронна медия „ 24 Инфо “. \r\nХарадинай е изразил благодарността си към канцлера Ангела Меркел и германската държава за всичко, което направиха за Косово и региона. \r\n„Говорихме за двустранното сътрудничество между Косово и Германия, което отбелязва напредък, но има още много да се постигне. Изказах благодарността си за Берлинския процес, който помага на региона. Благодаря на Меркел и на официален Берлин за инициативата, която се оказа много ценна за региона“, заяви Харадинай и добави, че депутатите потвърдиха подкрепата на Бундестага за Косово. \r\nБауер подчерта, че германският парламент е против размяната на територии между Косово и Сърбия. \r\n„Обсъдихме и диалога, който ще подкрепим и, който се надяваме скоро да продължи. Говорихме и по въпроса за размяна на територии, на което ние се противопоставяме във всеки аспект“, каза Бауер. \r\nНеговият колега Шмид подчерта, че идеята за обмяна на територия ще създаде нови проблеми не само за Косово, но и за региона. \r\n„Германия има ясна позиция, ние сме против тази идея. Не можете да решите проблемите, които имате, като създавате нови проблеми. И този, който наистина смята, че ще реши проблема с тази идея, трябва да е наясно, че той създава нови проблеми не само за Косово, но и за региона като цяло“, каза Шмид. Прево ди редакция : Калоян Пенков", "date": "2019.04.01", "title": "„24 Инфо“(Македония): Прищина: Берлин е против размяна на територии"}
{"url": "http://www.focus-news.net/news/2019/04/01/2641660/yeni-safak-turski-iztrebiteli-unishtozhiha-tseli-na-pkk-v-severen-irak.html", "text": "При турски въздушни атаки са ударени цели на терористичната ПКК в Северен Ирак, съобщава турското министерство на отбраната. \r\nВъздушните операции в районите на Авасин-Басян и Хакурк унищожиха оръжейни позиции, скривалища и складове за боеприпаси, използвани от терористите от ПКК, обяви министерството в Twitter. \r\nВ своята повече от 30-годишна терористична кампания срещу Турция, ПКК - е отговорна за смъртта на близо 40 хиляди души, включително много жени и деца. Превод и редакция : Калоян Пенков", "date": "2019.04.01", "title": "Yeni Safak: Турски изтребители унищожиха цели на ПКК в Северен Ирак"}
{"url": "http://www.focus-news.net/news/2019/04/01/2641656/kurir-makedoniya-mitskoski-silyanovska-davkova-e-litseto-na-istinata-i-pravdata-glasat-za-pendarovski-e-glas-za-zaev.html", "text": "„Вярвам в Македония“, викаше Борис Трайковски, и всичко, което сме минали досега, няма да бъде напразно, ако го запазим. Затова се нуждаем от президент, който ще я води, суверенно, силно, уверено и отдадено. Професор Гордана Силяновска Давкова е такъв избор. Изключителен интелектуалец, без никакво петно в професионалната и житейската кариера. Боец. Силен характер“, заяви лидерът на ВМРО-ДПМНЕ Християн Мицкоски на митинг в Охрид, предава скопското електронно издание „ Курир “. \r\n„Има противници, които ще кажат, че ни е критикувала в миналото, ще кажа точно „да”. Но това добавя огромна добавена стойност. Ние сме поколение политици, поколение македонци, граждани, които ще спорят с факти за своите политики, позиции и стъпки. Трябва да се сблъскаме с аргументите и ако нашите са по-слаби, трябва да приемем тези на събеседника. Трябва да прегърнем истината, а истината е, че Гордана ще бъде президент, а Митре кмет на Охрид“, каза Мицкоски. \r\nТой заяви, че Македония се нуждае от лидерство, основано на доверие и почтеност. Превод и редакция : Калоян Пенков", "date": "2019.04.01", "title": "„Курир“ (Македония): Мицкоски: Силяновска Давкова е лицето на истината и правдата, гласът за Пендаровски е глас за Заев"}
{"url": "http://www.focus-news.net/news/2019/04/01/2641627/lyubomir-kyuchukov-iimo-ochakvaniyata-za-vtoriya-tur-na-prezidentskite-izbori-v-ukrayna-sa-za-tezhka-i-agresivna-borba-a-otpadnalite-shte-se-zanimavat-s-kontraagitatsiya.html", "text": "Очакванията за втори тур на президентските избори в Украйна са за тежка и агресивна борба - отпадналите кандидати ще се занимават с контраагитация срещу Зеленски и Порошенко. Това каза Любомир Кючуков, директор на Института за икономика и международни отношения, бивш зам.-министър на външните работи в интервю за  Агенция „Фокус“  за първия тур на президентските избори в Украйна. Той прогнозира, че отпадналите кандидати ще се занимават с контраагитация срещу Зеленски и Порошенко, тъй като през есента предстоят парламентарни избори в Украйна. Според него изключително трудно би било да се предскаже крайният резултат на президентските избори. Кючуков отчете, че на втория тур, когато ще се изправят един срещу друг Зеленски и Порошенко, очакванията са за една много тежка и агресивна борба. „Тя ще е на държавната администрация под патриотичен флаг,  впрегнала целия свой ресурс за запазване на статуквото, бих казал включително и властта на олигарсите в подкрепа на Порошенко срещу всеобхватната фрустрация и недоволство, които са наясно какво не искат, но не задължително намират позитивната управленска алтернатива в това, което им се предлага от екрана от Зеленски“, обясни той. По думите му, ако трябва да се резюмира, който и да победи, като че ли кризата за дълго се е настанила в украинското общество. „То е дълбоко обезверено и несигурността и отсъствието на ясен хоризонт ще продължат да доминират обществените нагласи“, допълни директорът на ИИМО.  \r\nДеница КИТАНОВА   Пълния текст на интервюто четете по-късно в „Мнение”", "date": "2019.04.01", "title": "Любомир Кючуков, ИИМО: Очакванията за втория тур на президентските избори в Украйна са за тежка и агресивна борба, а отпадналите ще се занимават с контраагитация"}
{"url": "http://www.focus-news.net/news/2019/04/01/2641648/izvestiya-zelenskiy-zapazva-liderstvo-pri-90-obraboteni-protokoli.html", "text": "След обработката на 90,11% от изборните протоколи уверено води Владимир Зеленский – за него гласа си са дали 30,26% от избирателите, съобщава в. „ Известия . \r\nВторо място заема действащият президент Петро Порошенко (15,5%), тройката фаворити е затворена от Юлия Тимошенко (14,36%). \r\nПо-рано през деня, след обработката на 60% от бюлетините, от ЦИК заявиха, че никой от кандидатите очевидно няма да събере повече от половината гласове. По този начин, лидерите в гласуването - Зеленский и Порошенко – отиват на втори тур, който е насрочен за 21 април. \r\nИзборите за президент на Украйна се състояха на 31 март. Гласуването беше организирано в 72 страни, с изключение на Русия - през декември украинската ЦИК елиминира всички избирателни секции на територията на Руската федерация. \r\nОт своя страна руският сенатор Константин Косачев призна, че Москва може да не признае резултатите от президентските избори в Украйна. Превод и редакция : Калоян Пенков", "date": "2019.04.01", "title": "„Известия“: Зеленский запазва лидерство при 90% обработени протоколи"}
{"url": "http://www.focus-news.net/news/2019/04/01/2641651/ria-novosti-zelenskiy-zapazva-liderstvoto-pri-95-obraboteni-protokoli.html", "text": "Кандидатът за президент на Украйна Владимир Зеленский води след първия тур на изборите с 30,24% от гласовете, сегашният президент на Петър Порошенко беше подкрепен от 15,94% от гражданите, Юлия Тимошенко - 13,39%, съобщават от ЦИК след обработка на 95% от протоколите, предава  РИА Новости . \r\nЛидерът на „Опозиционна платформа - за живота“ Юрий Бойко се нарежда на четвърто място, той има 11,58%. \r\nПрезидентските избори в Украйна се проведоха на 31 март. Според ЦИК никой от кандидатите не получава необходимия брой гласове за победа в първия кръг. Вторият тур ще се проведе на 21 април. Превод и редакция : Калоян Пенков", "date": "2019.04.01", "title": "РИА Новости: Зеленский запазва лидерството при 95% обработени протоколи"}
