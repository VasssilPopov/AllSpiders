{"url": "http://www.focus-news.net/news/2019/09/29/2703499/nezavisimaya-gazeta-obvinyavat-igor-dodon-che-raboti-v-interes-na-rusiya.html", "text": "Обвиняват Игор Додон, че работи в интерес на Русия, пише руският вестник  “Независимая газета“ .  \r\nМинистерството на външните работи на Република Молдова (РМ) разкритикува речта на президента на страната Игор Додон на сесията на Общото събрание на ООН. Министерството на външните работи, както и лидерите на десните партии от управляващата коалиция, бяха възмутени от призива на държавния глава „практически да признае” неутралитета на Република Молдова. Представители на молдовските власти смятат, че \"е обидно да се говори за неутрален статус, когато в страната има руски войски\". Додон беше обвинен, че неговата програма е „продиктувана от чужди интереси“. Ясно е, че те имат Русия предвид, коментира изданието. \r\nНа сесията на 74-то Общо събрание на ООН Игор Додон изнесе реч на румънски и руски език. Той говори за необходимостта от разрешаване на конфликта в Приднестровието и важността на неутралитета на Република Молдова, но се въздържа да поиска Руската федерация да изтегли въоръжените си сили от Приднестровието. \r\nСъпредседателят на блока АКУМ, който заедно с Партията на социалистите е част от управляващата коалиция Андрей Настасе, остро критикува речта на президента на Република Молдова пред ООН. \"Обявеният от Игор Додон неутралитет е лишен от съдържание, докато руските войски все още са на територията на Република Молдова\", заяви вицепремиерът Настасе. \r\n„Сигурен съм, че мнозина бяха изненадани от речта му. Да отидете в Ню Йорк, да получите възможност да говорите на пленарното заседание на ООН и да имате такъв подход, според мен, е обида за всички онези, които не са съгласни с присъствието на руската армия и оръжията им у нас. Тази реч (на Додон)  доказа, че програмата на президента  е лична, тя е продиктувана от чужди интереси и няма нищо общо с интересите на хората от двата бряга на Днестър \", заяви Андрей Настасе. \r\nМолдовското външно министерство също оцени речта на президента. Въпреки че според Конституцията президентът е този, който ръководи външната политика на страната, Министерството на външните работи е просто инструмент за нейното прилагане. Министерство на външните работи обаче направи изявление. В него се казва: „Външно министерство продължава и ще продължи да настоява за пълното и безусловно изтегляне на руските войски от територията на Република Молдова. Република Молдова има статут на неутрална страна, заложен в Конституцията. Изтеглянето на руски войски и боеприпаси от територията на страната ни ще бъде акт на зачитане на неутралитета, суверенитета и териториалната цялост на Република Молдова. Фактът, че искането на страната ни относно пълното и безусловно изтегляне на руските въоръжени сили от територията на Република Молдова не е направено от трибуната на ООН, е небалансиран подход към външната политика.“ \r\nПартията за действие и солидарност, водена от премиера Мая Санду, не одобри несъгласуваната позиция на президента Игор Додон относно незаконното присъствие на чужди войски на територията на Република Молдова“. \r\n„Не може да се изисква от международната общност „фактическо признаване и зачитане“ на неутралитета на суверенна и неделима държава, ако в същото време се опитвате да скриете съществуването на окупационните сили на територията на тази държава. Статутът на неутралитет е несъвместим с този факт. В тази връзка партията за действие и солидарност категорично потвърждава позицията си: незабавното изтегляне на руските войски от територията на Република Молдова е единственият начин за признаване и зачитане на суверенния и неделим характер на държавата и задължително условие за уреждане на приднестровския въпрос “, се казва в призива на партията. \r\n \r\n  Юлиян Марков", "date": "2019.09.29", "title": "„Независимая газета“: Обвиняват Игор Додон, че работи в интерес на Русия"}
{"url": "http://www.focus-news.net/news/2019/09/29/2703494/anadolu-agency-turskite-vvs-sa-svalili-dron-navlyazal-otkam-granitsata-sas-siriya.html", "text": "Турски F-16 свали в неделя безпилотен летателен апарат  близо до сирийската граница, след като той многократно наруши турското въздушно пространство, съобщи министерството на отбраната на Турция, цитирано от  Anadolu Agency . \r\nДронът с неясна принадллежност наруши турското въздушно пространство общо шест пъти както в близост до Килис, турска провинция на границата на Сирия, така и в района на Северна Сирия, прочистена от турската операция „Щитът на Ефрат“ през 2016-2017 г., съобщи Министерството. \r\nСамолетът F-16, който свали дрона е излетял от военновъздушна база „Инджирлик“ в Адана, Южна Турция. \r\nОстанките от безпилотния летателен апарат са открити от провинциалните жандармерийски сили в близост до базата им Килдироба в Килис. \r\n \r\n   \r\n \r\n  Юлиян Марков", "date": "2019.09.29", "title": "Anadolu Agency: Турските ВВС са свалили дрон , навлязъл откъм границата със Сирия"}
{"url": "http://www.focus-news.net/news/2019/09/29/2703492/sport-lestar-pobedi-nyukasal-s-50.html", "text": "Футбол: Отборът на  Лестър победи Нюкасъл с 5:0в мач от седмия кръг на Премиър лигата. Головете отбелязаха Рикардо Перейра, Варди – два, Ндиди и автогол на Дъмет. Отборът на Нюкасъл завърши и с човек по-малко, след като в 45-ата минута бе изгонен Хейдън с директен червен картон. След победата Лестър заемат третото място във временното класиране с 14 точки,а Нюкасъл са предпоследни с пет. Начело е отборът на Ливърпул с пълен актив от 21 точки, следван от Манчестър Сити с 16 точки. В следващия кръг Ливърпул приема Лестър, а Нюкасъл е домакин на Манчестър Юнайтед.", "date": "2019.09.29", "title": "Спорт: Лестър победи Нюкасъл с 5:0"}
{"url": "http://www.focus-news.net/news/2019/09/29/2703497/sport-beroe-pobedi-tsska-s-21.html", "text": "Футбол: Отборът на Берое победи ЦСКА с 2:1в мач от 11-ия кръг на  efbet Лигата  с голове на Ибрахима Конте и Рубен Бригидо. За ЦСКА голът вкара Али Соу в добавеното време. След победата Берое заема петото място във временното класиране с 18 точки, а ЦСКА са четвърти с 19. В следващия кръг ЦСКА приема Витоша, а Берое гостува на Черно море. \r\nДнес се изиграха още два мача от efbet Лигата: \r\nБотев Пловдив – Славия София  0:1 \r\nДунав Русе – Лудогорец  0:1", "date": "2019.09.29", "title": "Спорт: Берое победи ЦСКА с 2:1"}
{"url": "http://www.focus-news.net/news/2019/09/29/2703496/mvr-na-avstriya-avstriyskata-narodna-partiya-pecheli-384-ot-glasovete.html", "text": "Консервативната Австрийска народна партия (АНП), водена от своя председател и бивш канцлер на Австрия Себастиан Курц, печели 38,4% от гласовете в Националния съвет (долната камара на парламента) на предсрочните избори след преброяване на всички гласове, подадени от избирателите на урните в неделя. Това са официални данни, публикувани от Министерството на вътрешните работи на републиката, цитирано от  TACC . \r\nСоциалдемократическата партия на Австрия (СДПА) се нарежда на второ място с 21,5% от гласовете. Третото място заема дясната Австрийска партия на свободата , която доскоро беше коалиционен партньор на АНП, но загуби подкрепа след скандала с бившия вече заместник-председател и вицеканцлер Хаинц-Кристиан Щрахе  - 17,3% (с почти 10 % по-малко от изборите през 2017 г.). Зелените заемат четвъртото място с 12,4%, а партията Нова Австрия (НЕОС) е на пето място - 7,4%.  Други партии не преминават четирипроцентовата бариера за влизане в парламента. \r\nОкончателните резултати ще бъда обявени в четвъртък, когато бъдат обработени гласовете по пощата. \r\n \r\n  Юлиян Марков", "date": "2019.09.29", "title": "МВР на Австрия: Австрийската народна партия печели 38,4% от гласовете"}
{"url": "http://www.focus-news.net/news/2019/09/29/2703501/sport-fiorentina-pobedi-milan-kato-gost-s-31.html", "text": "Футбол: Отборът на Фиорентина победи Милан като гост с 3:1 в мач от шестия кръг на италианската Серия „А“. Головете за гостите отбелязаха Пулгар от дузпа, Кастровили и Рибери, а Киеза пропусна дузпа. За Милан точен бе Леао, а домакините останаха с човек по-малко в 55-ата минута, когато Мусакио беше изгонен с директен червен картон. Фиорентина постигна първата победа за сезона и заема 17-то място с пет точки. Милан продължава неубедителното си представяне и заема 12-то място с шест точки. \r\nИзиграха се още пет мача от Серия „А“: \r\nНаполи – Бреша  2:1 \r\nЛацио – Дженоа  4:0 \r\nЛече – Рома  0:1 \r\nУдинезе – Болоня  1:0 \r\nКаляри – Верона  1:1", "date": "2019.09.29", "title": "Спорт: Фиорентина победи Милан като гост с 3:1"}
{"url": "http://www.focus-news.net/news/2019/09/29/2703493/tsb-yug-s-165-e-namalyal-prez-2018-g-broyat-na-patnotransportnite-proizshestviya-v-oblast-smolyan-s-materialni-shteti-i-postradali-prez-2018-g-spryamo-2017-g.html", "text": "През 2018 г. в област Смолян са регистрирани 399 пътнотранспортни произшествия (ПТП) с наличие на материални щети и пострадали. Спрямо предходната година броят им намалява с 16.5%. Това съобщиха от отдел  „Статистически изследвания“ – Смолян  към Териториално статистическо бюро „Юг“. ПТП с пострадали са 87, вследствие на тях леко ранени са 90 души, тежко ранени – 24, а 5 лица са загинали. В сравнение с 2017 г. броят на ПТП с пострадали намалява с 3.3%, леко ранените нарастват с 8.4%, а тежко ранените лица – с 4.3%. Броят на загиналите намалява с 28.6%. \r\nПо брой на тежките катастрофи (с пострадали) област Смолян заема 22-ро място в страната, като по-голяма част от пътнотранспортните произшествия през 2018 г. са регистрирани в границите на населените места – 50 на брой, или 57.5% от всички произшествия с пострадали в областта. От общо пострадалите участници в движението най-много са водачите на моторни превозни средства – 54 или 47.4%. Ранените пътници и пешеходци са с относителни дялове съответно 36 и 16.7%. \r\n39 от ранените водачи са управлявали лек автомобил, 5 – товарен автомобил, 1 – влекач с полуремарке, 1 – специален автомобил, 4 – мотоциклет, 1 – мотопед и 3 – велосипед. Загинал е един водач, управлявал мотопед. В сравнение с предходната година, през 2018 г. няма промяна в броя на ранените деца и младежи до 17 навършени години – 18 лица. Най-голям е броят на ранените на възраст между 15 и 17 навършени години – 9 или 50% от всички ранени деца и младежи в областта. \r\nПрез 2018 г. най-много ПТП с пострадали са регистрирани през месеците май – 11 и август – 10 ПТП. Броят на ранените е най-голям през месец февруари – 17, май – 15 и юни – 14, а най-малък през месец декември – четирима ранени. По дни от седмицата най-голям брой пътнотранспортни произшествия са регистрирани в понеделник – 18 с 24 ранени лица, или 21.1% от всички ранени в областта. В четвъртък са загинали 3 лица, или 60% от всички загинали.", "date": "2019.09.29", "title": "ТСБ „Юг“: С 16,5 % е намалял през 2018 г. броят на пътнотранспортните произшествия в област Смолян с материални щети и пострадали през 2018 г., спрямо 2017 г."}
{"url": "http://www.focus-news.net/news/2019/09/29/2703495/napredva-izgrazhdaneto-na-parviya-obshtinski-mnogoetazhen-parking-v-plovdiv.html", "text": "Напредва изграждането на първия общински многоетажен паркинг в Пловдив, който се намира в район „Западен“. В това се увериха лично кметът на Пловдив инж. Иван Тотев и кметът на района Димитър Колев, които днес инспектираха обекта, съобщиха за  Радио „Фокус“ – Пловдив  от районната администрация. Паркингът, който се намира на ъгъла на улиците „Орфей“ и „Звезда“, ще е за 150 автомобила. Те ще са разположени на общо 3 нива, а приземният етаж е запазен за търговски обекти. Стойността на обекта е 3,4 милиона лева с ДДС, като се очаква той да бъде готов до края на годината. Съоръжението ще бъде изцяло автоматизирано и ще бъде оборудвано с бариери и автомат за самотаксуване. Обектът ще бъде охраняван с общо 60 камери, предвидени са и паркоместа за хора с увреждания. \r\n„Това е начинът за справяне с проблемите с паркирането. През този мандат за пръв път община Пловдив изготви стратегия за изграждане на многоетажни паркинги, като това е първият такъв, който е много напреднал“, заяви кметът на Пловдив инж. Иван Тотев. „Този паркинг е по инициатива на Димитър Колев и той беше първият районен кмет, който намери терен, беше много активен в убеждаването на общинските съветници. Смятам, че той има страхотни идеи за район „Западен“ и се надявам хората да продължат да подкрепят това управление“, допълни кметът на Пловдив.", "date": "2019.09.29", "title": "Напредва изграждането на първия общински многоетажен паркинг в Пловдив"}
{"url": "http://www.focus-news.net/news/2019/09/29/2703498/afp-nay-malko-dvama-dushi-sa-zaginali-pri-pozhara-v-migrantskiya-lager-na-ostrov-lesbos.html", "text": "Най-малко двама мигранти загинаха в неделя при пожар в бежански лагер на гръцкия остров Лесбос, се казва в доклад, като пожарът предизвика бунт на разгневените обитатели на лагера, предава  AFP . \r\nСлед овладяването на пожара полицията използва сълзотворен газ, за да спре гневните мигранти, недоволни от времето, необходимо за противопожарната служба да пристигне в лагера, според кореспондента на AFP. \r\nДопълнителни полицейски сили бяха изпратени от Атина с военнотранспортни самолети за овладяване на ситуацията. \r\nАгенция ANA-MPA, цитирайки полицейски източници, съобщи, че в пожара са загинали жена и дете. \r\nОчевидец, афганистански мигрант, обаче каза пред AFP, че жена и две деца са загинали, описвайки как огънят се е разпространил в шест или седем контейнера, използвани за настаняване на жители. \r\n\"Намерихме две деца напълно овъглени и една жена мъртва. Предадохме децата, покрити с одеяла, на пожарната\", каза 15-годишният Федуз. \r\nЗаместник-министърът по защита на гражданите Лефтерис Икону, заедно с началника на полицията и генералния секретар по миграционната политика заминаха към Лесбос. \r\n \r\n  Юлиян Марков", "date": "2019.09.29", "title": "AFP: Най-малко двама души са загинали при пожара в мигрантския лагер на остров Лесбос"}
{"url": "http://www.focus-news.net/news/2019/09/29/2703422/mestni-izbori-2019-mustafa-karadaya-ot-isperih-vlastta-sluzhi-za-reshavaneto-na-problemite-na-horata-zatova-nasheto-moto-e-vlast-za-horata.html", "text": "Екипът на Централния лъч на ДПС присъства на предизборен митинг в град Исперих. Това съобщиха от пресцентъра на  партията . В препълнена зала бяха представени кандидатите за кметове на населени места и общински съветници на ДПС начело с кандидата за кмет на община Исперих инж. Белгин Шукри. \r\nВ своето изказване председателят на ДПС Мустафа Карадайъ пожела успех на кандидатите и каза: \"Убеден съм, че на 27-ми октомври още на първия тур Белгин Шукри ще бъде избран за кмет на община Исперих\". \r\nКарадайъ подчерта, че ДПС говори за включването на свободните и активни граждани във вземането на решенията и в контрола на изпълнението на тези решения. \"Ние казваме властта идва от хората, властта е на хората, властта служи за решаването на проблемите на хората и затова нашето мото е \"Власт за хората\", допълни той. \r\nЛидерът на ДПС критикува и модела на управление на общината и заяви, че никой няма право да си мисли, че може да репресира нашите хора. \"ДПС сме пазители на мира, стабилността и сигурността в нашата Родина\", бе категоричен Карадайъ.   \r\n\"В името на стабилността и сигурността в нашата Родина, ние през 1989 г. създадохме срещу дулата на танковете и автоматите и до днес в 21. век ние няма да допуснем някой да си играе с нашата чест и достойнство\", допълни Карадайъ. \"И в името на стабилността и сигурността на нашата Родина, ако е необходимо ще подкрепяме някоя власт. Но ако някоя власт не работи за стабилността и сигурността, ще я сваляме. Имаме тази сила\", заяви ясно председателят на ДПС. \r\nКарадайъ обяви, че ДПС е единствения пазител на мира, целостта и стабилността. \"Това е нашата мисия, това е нашата карма\", заключи той. \r\n\"Пишем историята на нашата Родина България, нашата обща Родина – на християни, мюсюлмани, българи, турци и на всички етноси, които живеят\", каза зам.-председателят на ПГ на ДПС Йордан Цонев. \"Ние от ДПС пишем тази история с доброта, патриотизъм, мъдрост и без страх. Това е историята, която написахте вие и която продължихме да пишем заедно\", допълни той. \r\nНа предизборния митинг в Исперих присъстваха още зам.-председателят на ДПС Ахмед Ахмедов, председателят на Младежко ДПС и евродепутат Илхан Кючюк, членът на ЦОБ Емел Етем, народните представители Ихсан Хаккъ, д-р Хасан Адемов, Имрен Мехмедова и Танер Али, Гюнер Четин, зам.-кмет на Община Чорлу, и отговорник на ДПС за район Тракия, Република Турция, както и кандидати за кметове на общини и населени места.", "date": "2019.09.29", "title": "Местни избори 2019: Мустафа Карадайъ от Исперих: Властта служи за решаването на проблемите на хората, затова нашето мото е \"Власт за хората\""}
{"url": "http://www.focus-news.net/news/2019/09/29/2703424/n-v-dana-firas-printsesa-na-yordaniya-i-ministar-nikolina-angelkova-shte-otkriyat-konferentsiya-na-tema-novi-kulturni-marshruti-v-dunavskiya-region-na-30-septemvri.html", "text": "Нейно кралско височество Дана Фирас, принцеса на Йордания, и министърът на туризма Николина Ангелкова ще открият в понеделник в София конференция на тема: „Нови културни маршрути в Дунавския регион”. Това съобщиха от пресцентъра на  министерството . Във форума ще участват министърът на културата Боил Банов и представители от Съвета на Европа. Програмата предвижда тематични кръгли маси, на които ще се дискутира разработването на конкретни дестинации за насърчаване на културния туризъм.  \r\nПринцесата на Йордания ще проведе също тематичен мастърклас пред посланици и членове на дипломатически мисии у нас, представители на туристическия бизнес, местната власт, академичната общност и неправителствени организации от сектора.", "date": "2019.09.29", "title": "Н. В. Дана Фирас, принцеса на Йордания, и министър Николина Ангелкова ще открият конференция на тема: „Нови културни маршрути в Дунавския регион” на 30 септември"}
{"url": "http://www.focus-news.net/news/2019/09/29/2703323/", "text": "*** \r\n \r\nОт 10.00 часа в центъра на с. Долнослав ще стартира пешеходен преход до пещера Лястовичи вир. Проявата е по повод Световния ден на туризма.  \r\n \r\n*** \r\n \r\nОт 10.00 часа в парк „Марно поле“ ще се проведе инициативата инициатива „Стара хартия за нова книга“. \r\n \r\n*** \r\n \r\nОт 9.00 в Градски парк „Свети Георги“ ще се проведе благотворителната инициатива „Чрез спорт към знание“. \r\n \r\n*** \r\n \r\nОт 11:30 часа в залата на Безистена, Ямболският Камерен оркестър „Дианополис“ открива новия си, 52-ри по ред, творчески сезон. \r\n \r\n*** \r\n \r\nОт 10.00 часа в пленарна зала на Общината, ще се проведе фестивалът „Светът е за всички”. \r\n \r\n Местни избори 2019: \r\n \r\n*** \r\n \r\nОт 11:00 часа в централата на АБВ водачът на листата на партията Ивайло Калфин ще открие предизборната кампания.", "date": "2019.09.29", "title": "Предстоящи събития в страната за 29 септември (Агенция „Фокус“)"}
{"url": "http://www.focus-news.net/news/2019/09/29/2703500/tass-poveche-ot-60-ot-amerikantsite-smyatat-che-sadarzhanieto-na-razgovora-na-tramp-sas-zelenski-predstavlyava-problem.html", "text": "Повече от 60% от американците смятат, че съдържанието на телефонния разговор между американския президент Доналд Тръмп и неговия украински колега Владимир Зеленски е сериозен проблем. Това става ясно от анкета, публикувана в неделя от ABC и Ipsos, цитирана от  TACC . \r\nВ същото време 43% от анкетираните смятат този въпрос за \"много сериозен\". Едновременно мнозинството от анкетираните - 51% - заявиха, че изобщо не са изненадани, че Тръмп , както показва стенограмата, подтиква украинския президент да започне разследване на действията на сина на бившия вицепрезидент Джоузеф Байдън. Други 32% са казали, че не са \"твърде изненадани\", само 3% от жителите на Съединените щати определят това като „голяма изненада“. \r\nТелефонният разговор през юли между Тръмп и Зеленски предизвика голям скандал във Вашингтон, който в крайна сметка стана причина за стартиране на процедурата по импийчмънт срещу американския президент. Демократът Байдън, бивш вицепрезидент, е най-вероятният конкурент на Тръмп в предстоящите президентски избори през ноември 2020 г. Следователно, според демократите, Тръмп, оказвайки натиск върху Зеленски, всъщност се е стремял да привлече помощта на Киев в усилията му да бъде преизбран за втори мандат. На 25 септември Белият дом разкри стенограмата от разговора през юли между лидерите на двете страни. Оказа се, че Тръмп не е поставил на Зеленски разследването срещу Хънтър Байдън, сина на Джо Байдън, като условие за финансова и военна помощ от Вашингтон за Киев. Министерството на правосъдието на САЩ, което едновременно изпълнява функцията на главна прокуратура, не откри нарушения на националното законодателство в съдържанието на телефонния разговор, нито основания за по-нататъшно разследване. \r\n \r\n  Юлиян Марков", "date": "2019.09.29", "title": "ТАСС: Повече от 60% от американците смятат, че съдържанието на разговора на Тръмп със Зеленски представлява проблем"}
{"url": "http://www.focus-news.net/news/2019/09/29/2703426/mestni-izbori-2019-g-kandidatat-za-kmet-na-pazardzhik-inzh-ivan-panayotov-se-sreshtna-s-zhiteli-na-selo-ivaylo.html", "text": "Кандидатът за кмет на Пазарджик инж.Иван Панайотов се срещна с жители на село Ивайло. Това съобщиха от пресцентъра на  ПП ГЕРБ . Заедно с него на срещата присъстваха и кандидати за общински съветници от листата на ГЕРБ. Пред Панайотов жителите на Ивайло поставиха редица проблеми, които от години чакат своето решение. Сметоизвозването в населеното място се извършва един път в седмицата, което е крайно недостатъчно. Съдовете за смет се препълват и поставените кофи за разделно събиране на отпадъци не се използват по предназначение, обясниха жители на селото. Друг наболял проблем е липсата на асфалт по улиците в ромската махала. Не на последно място е проблемът с липсата на огради  и ниското ниво на хигиена по детските площадки в селото. Проблемите, поставени от хората, са лесно разрешими, коментира Иван Панайотов. Подобряването на жизнената среда в населените места на Община Пазарджик е сред основните приоритети, включени в програмата за управление.", "date": "2019.09.29", "title": "Местни избори 2019 г.: Кандидатът за кмет на Пазарджик инж. Иван Панайотов  се срещна с жители на село Ивайло"}
{"url": "http://www.focus-news.net/news/2019/09/29/2703427/ot-30-i-septemvri-do-20-i-oktomvri-shte-badat-vavedeni-vremenni-promeni-v-dvizhenieto-na-14-vlaka-koito-patuvat-po-razlichni-napravleniya-v-stranata.html", "text": "От 30-и септември до 20-и октомври ще бъдат въведени временни промени в движението на 14 влака, които пътуват по различни направления в страната. Това съобщиха от пресцентъра на  \"Холдинг БДЖ\" ЕАД . Промените са свързани с необходимостта от осигуряване на достатъчен брой локомотиви за обслужване на влаковете поради съществуващия в момента постоянен недостиг на тягов подвижен състав. \r\nС цел да се освободи достатъчен ресурс за обслужване на основните бързи влакове, които пътуват по дългите дестинации, БДЖ въвежда промени в движението на пътнически влакове, които се ползват от малко пътници. \r\n \r\n Пътническите влакове, които няма да се движат през периода от 30-и септември до 19-и октомври, са следните: \r\n - Пътническият влак № 30135 от Карлово за Зимница, който заминава от гара Карлово в 18:00 ч. и пристига в Зимница в 21:19 ч.;  \r\n - Пътническият влак № 30175 от Карлово за Зимница, който пътува само в ден петък, тръгва от гара Карлово в 17:00 ч. и пристига в Зимница в 20:40 ч.; \r\n - Пътническият влак № 50133 от Дупница за Петрич, който заминава от гара Дупница в 17:10 ч. и пристига в Петрич в 19:52 ч.; \r\n - Пътническият влак № 20164 от Варна за Шумен, който тръгва от гара Варна в 16:45 ч. и пристига в Шумен в 18:53 ч. \r\n - Крайградският пътнически влак № 30236 от Зимница за Сливен, който заминава от гара Зимница в 21:45 ч. и пристига в Сливен в 22:06 ч. \r\n \r\n Пътническите влакове, които няма да се движат през периода от 30-и септември до 20-и октомври, са следните: \r\n - Крайградският пътнически влак № 30270 от Стара Загора за Карлово, който заминава от гара Стара Загора в 03:50 ч. и пристига в Карлово в 06:33 ч.; \r\n - Крайградският пътнически влак № 30271 от Карлово за Стара Загора, който тръгва от гара Карлово в 07:03 ч. и пристига в Стара Загора в 09:46 ч. \r\n \r\n Пътническите влакове, които няма да се движат през периода от 1-ви до 19-и октомври, са следните: \r\n - Пътническият влак № 30133 от Карлово за Карнобат, няма да се движи само в участъка Карлово-Тулово в ден събота. Влакът заминава от гара Карлово в 11:55 ч. и пристига в Тулово в 13:34 ч.; \r\n - Пътническият влак № 30170 от Сливен за Карлово, който пътува само в ден събота, няма да се движи само в участъка Тулово-Карлово. Влакът тръгва от гара Тулово в 14:08 ч. и пристига в Карлово в 15:44 ч. \r\n \r\n Пътническите влакове, които няма да се движат през периода от 1-ви до 20-и октомври, са следните: \r\n - Пътническият влак № 30130 от Сливен за Карлово, който заминава от гара Сливен в 05:05 ч. и пристига в Карлово в 08:38 ч.; \r\n - Пътническият влак № 50132 от Петрич за Дупница, който тръгва от гара Петрич в 06:40 ч. и пристига в Дупница в 09:18 ч.; \r\n - Пътническият влак № 20163 от Шумен за Варна, който заминава от гара Шумен в 07:07 ч. и пристига във Варна в 09:15 ч. \r\n - Крайградският пътнически влак № 20277 от Шумен за Каспичан, който тръгва от гара Шумен в 05:45 ч. и пристига в Каспичан в 06:12 ч. \r\n - Крайградският пътнически влак № 20278 от Каспичан за Шумен, който заминава от гара Каспичан в 06:32 ч. и пристига в Шумен в 07:00 ч. \r\n \r\nЗа осигуряване на транспортно обслужване за пътниците от тези влакове, ще бъде осигурен превоз с автобуси, които ще обслужват гарите и спирките по маршрута на влаковете. Разписанието на автобусите е разпространено в тези гари и спирки. \r\nЗа влаковете по направленията Варна-Шумен, Каспичан-Шумен и Шумен-Каспичан няма да има осигурен алтернативен превоз с автобуси поради отдалеченост на гарите по маршрута на влакoвете от републиканската пътна мрежа. \r\nЗа пътниците, които ползват пътническият влак от Варна за Шумен е създадена организация за осигуряване на алтернативен превоз с бързия влак № 2654 от Варна за Плевен, който ще пътува с увеличен състав, ще заминава от гара Варна с 5 минути по-рано от обичайното му разписание, т.е. в 17:25 ч. и ще спира допълнително на гарите и спирките в крайградския регион на Варна до гара Синдел разпределителна по маршрута на пътническия влак. \r\nБДЖ се извинява на своите клиенти за причиненото им неудобство.", "date": "2019.09.29", "title": "От 30-и септември до 20-и октомври ще бъдат въведени временни промени в движението на 14 влака, които пътуват по различни направления в страната"}
{"url": "http://www.focus-news.net/news/2019/09/29/2703425/mestni-izbori-2019-do-12-oktomvri-zhivushtite-v-plovdivska-oblast-s-trayni-uvrezhdaniya-mogat-da-zayavyat-zhelanie-za-glasuvane-s-podvizhna-izbiratelna-kutiya.html", "text": "12 октомври е крайният срок, до който живущите в Пловдивска област с трайни увреждания могат да заявят желание за гласуване с подвижна избирателна кутия. Това съобщиха за  Радио „Фокус“ – Пловдив  от Общинската избирателна комисия (ОИК). Избирателите с трайни увреждания, които не им позволяват да упражнят избирателното си право в изборното помещение, трябва да заявят желанието си в писмена форма чрез заявление по образец, подписано саморъчно и изпратено по пощата, факс или чрез електронно заявление през интернет страницата на общинската администрация по постоянния адрес или по настоящия адрес, когато е направено искане за вписване в списъка за гласуване по настоящия им адрес. \r\nКрайният срок за подаване на заявленията за вписване на избирател за гласуване по настоящ адрес също е 12 октомври, съобщиха от ОИК-Пловдив. За отстраняване на непълноти и грешки в избирателния списък избирателите могат да сигнализират до 19 октомври.", "date": "2019.09.29", "title": "Местни избори 2019: До 12 октомври живущите в Пловдивска област с трайни увреждания могат да заявят желание за гласуване с подвижна избирателна кутия"}
{"url": "http://www.focus-news.net/news/2019/09/29/2703324/pregled-na-osnovnite-temi-v-svetovniya-pechat-agentsiya-fokus.html", "text": "Бившият посланик на Белият дом в НАТО, който беше уловен в скандала за телефонният разговор между президентите на САЩ и Украйна Доналд Тръмп и Владимир Зеленски, напусна поста си като специален пратеник в Киев, според информация на американски държавен служител, пише вестник  Los Angeles Times . \r\nТой заяви още, че Волкър е информирал Държавният секретар Майк Помпео за решението си да напусне поста си, след като бяха обявени разкрития, че именно той е свързал личният адвокат на Тръмп Рудолф Гулиани с украински държавни служители, за да бъдат те изнудвани да разследват бившият вицепрезидент Джо Байдън и семейството му за корупционни сделки. \r\nГулиани заяви, че е бил в постоянен контакт с Волкър във връзка с действията си. Щатският департамент не коментира веднага темата и само потвърди, че посланикът е свързал адвоката на Тръмп с близки до Зеленски служители.  \r\nПомпео заяви по-рано, че доколкото той е бил информиран, всички държавни служители на САЩ са действали правилно във връзка с Украйна. \r\nВолкър беше доведен в администрацията на Тръмп от бившият държавен секретар Рекс Тилърсън, за да служи като пратеник в Украйна. Той работи на доброволни начала и е запазил работата си като ръководител на Института за международно лидерство на Джон Маккейн в Аризонския държавен университет. Студентският вестник на щата Аризона беше първият, който съобщи за оставката му. \r\n*** \r\n \r\n Бившият президент на Украйна Петро Порошенко описа новината, че Кърт Волкър, специалният представител на Държавния департамент на САЩ за Украйна, е подал оставка като обезпокоителна. Порошенко изрази благодарност към него за работата му в полза на Украйна. Той написа това на страницата си в социалната мрежа „Фейсбук“, цитиран от украинското издание  “Страна“ . \r\n\"Оставката на Кърт Волкър, специален представител на САЩ за Украйна, е тревожна новина от Вашингтон. Неговият принос за укрепване на стратегическото ни партньорство със САЩ е трудно да се подцени. Както е трудно да се подцени неговата твърдост и стратегическа визия за противодействие на руската агресия\", написа Порошенко. \r\nСпоред него с Волкър \"всички в Украйна се почувстваха по-уверени - и за мирно уреждане, и за напредък по пътя на реформите, и за ролята на САЩ\". \r\n\"Ти установи висок стандарт на доверие и ефективно взаимодействие с украинските власти, което няма да е лесно да се постигне от твоя приемник. Искрено съм ти благодарен, Кърт, за годините на ползотворно сътрудничество и вяра в Украйна!\" – написа Порошенко лично към Волкър. \r\n*** \r\n \r\n Адвокатът на президента на САЩ Доналд Тръмп Рудолф Джулиани заяви, че има директни доказателства, видеокасети и уличаващи документи, потвърждаващи намесата на Украйна в изборите в САЩ, цитира думите му украинското издание  “Главред“ . \r\nНо имат ли САЩ такива доказателства, се пита изданието . В края на краищата, ако наистина ги имаха, тогава те вече щяха да бъдат представени. Съдейки по документите, които американците публикуваха преди това и в които се появява Зеленски, очевидно има някои обещания на украинската страна да предостави материали на най-високо ниво. \r\nИ въпреки че тази намеса може само косвено да навреди на представителите на настоящото правителство, тази история се простира до служителите от кръга на Порошенко. \r\nСега за Тръмп и неговите привърженици няма нужда да укрепват позициите си, тъй като те вече извлекоха от скандала със Зеленски голям плюс. И едва ли ще имат нужда от по-нататъшно развитие и успех в тази посока. В крайна сметка те вече имат успех - вече няма нужда да пречат на демократите, тъй като те вече са загубили инициативата. \r\nВъзможно е сега Джулиани да вземе решение за подобно изявление, за да обезсърчи напълно желанието на демократите да работят върху реванша. В крайна сметка демократите не се извиниха и очевидно ще търсят слабите места на Тръмп в бъдеще. И те, ако „покопаят наоколо“, все още могат да ги намерят. Но това е само предположение. \r\n\"Що се отнася до Украйна, загубата на репутацията за нас вече е налице. Дали ще бъде повече или по-малко след публикуването на документите за интервенцията – за Киев ще бъде все едно. В този случай степента на украинското участие и споменаването на страната в тези скандали няма значение, защото в този смисъл Украйна е много смешна страна. Не ни интересува репутацията на чиновниците или страната като цяло, за нас е важно да крадем, да напълним джобовете си и да изградим някаква схема“, пише дословно изданието. \r\nЗа достойните страни репутацията е сериозно нещо, но за Украйна репутацията - повече или по-малко - не е толкова важна. \r\nА Зеленски в САЩ само потвърди това - в края на краищата нямаше коментари нито за международната общественост, нито за Европа, от която той несправедливо изстена и още по-малко за украинците. Въпреки че нормалното общество би очаквало това от президент с такова ниво на народна подкрепа, коментира изданието. \r\n*** \r\n \r\n Кърт Волкър, специалният пратеник на Държавния департамент за Украйна, попаднал в скандал, свързан с натиск от президента Тръмп и неговия адвокат Рудолф Джулиани неочаквано подаде оставката си в петък, пише американският вестник  The New York Times . \r\nУкраинците са загрижени за ефекта върху отношенията им със САЩ, най-важния им покровител срещу Русия. Андрий Ермак, близък помощник на президента Владимир Зеленски, е помолил  Волкър през юли да го свърже с Джулиани, бивш кмет на Ню Йорк, за да може украинското правителство да чуе въпросите му. Волкер се е съгласил да се свърже с бившия кмет, за да види дали ще разговаря с украинския чиновник. \r\nТогава Волкър се е свързал с Джулиани, за да го попита дали би искал да говори с Ермак, и бившият кмет се е съгласил. Волкър и Джулиани  са обсъдили Украйна на закуска. \r\n\"Господин кмет, наистина харесах закуската тази сутрин ”, пише Волкер в текст по-късно същия ден, който Джулиани публикува тази седмица в социалната мрежа „Туитър“.  Волкер е организирал конферентен разговор между  Джулиани и Ермак, които по-късно лично са се срещнали в Мадрид на 2 август. \r\nВ отговор на оставката на Волкер в петък вечерта, Джулиани заяви, че публикуването на текстовете не е целяло да му създаде проблем и той защити ролята на специалния пратеник за улесняване на разговорите с Ермак. \r\n„Бях в уникалната позиция да им помогна“, заяви Джулиани, имайки предвид Държавния департамент и добави, че е държал както Волкер, така и Гордън Сондланд, посланика на САЩ в ЕС, в течение на разговорите. \r\nДържавният департамент не отговори на искане за коментар по повод оставката на Волкер в петък, нито застана в негова защита, след като The New York Times за първи път съобщи за ролята му за улесняване на разговорите на Джулиани с новото украинско правителство. \r\nВ отговор на тази статия департаментът заяви в изявление миналия месец, че Волкер „е потвърдил, че по искане на съветника на президента Андрий Ермак Волкер  го е свързал с Джулиани.“ В изявлението се подчертава, че Джулиани „е частен гражданин и действа в лично качество като адвокат на президента Тръмп, той не говори от името на правителството на САЩ“. \r\nКърт Волкър е дипломат от кариерата, който представляваше президента Джордж У. Буш в НАТО, а сега изпълнява функциите на изпълнителен директор на Института за международно лидерство \"Маккейн\" в Аризонския държавен университет със седалище във Вашингтон, прекарва голяма част от годината в опити да убеди Доналд Тръмп да  подкрепи новата власт в Украйна, избрана през април. \r\nТой е заявил пред служителите на администрацията на Тръмп, че Зеленски е надежден реформатор и сериозна фигура, която може да бъде последният шанс на страната му да консолидира действията си в лицето на руската агресия. Това беше трудна задача, предвид откровеното презрение на  Тръмп към украинците; \"Всички са корумпирани и се опитаха да ме свалят\", е казал той на частна среща миналата пролет. \r\nСлед победата на изборите  в Украйна Тръмп се е съгласил да се срещне със Зеленски, но служителите му продължиха да отлагат въпросната среща. Подобно на други длъжностни лица, Волкер с изненада е научил, че Тръмп е разпоредил 391 милиона долара военна помощ за Украйна да бъде замразена. \r\nТой обаче е продължил да работи, за да събере двамата президенти. И накрая, Белият дом се е съгласил да насрочи среща между Тръмп и Зеленски по време на посещението на американския президент във Варшава, но тя се провали, когато Тръмп реши да остане у дома, за да наблюдава ситуацията с урагана. \r\nВместо това вицепрезидентът Майк Пенс, чието пътуване за встъпването в длъжност на  Зеленски беше отменено, за да увеличи натиска върху  украинското правителство, според информатора подал сигнала, е бил изпратен да се срещне със Зеленски във Варшава на негово място. \r\nНапускането на Волкър, за което за първи път беше съобщено от The State Press, студентския вестник в Аризонския държавен университет, оставя администрацията на Тръмп с малко висши служители, заставащи на страната на Украйна в борбата й с Русия. \r\nПрез последните месеци администрацията загуби Джон Болтън, съветник по националната сигурност; Фиона Хил, висш европейски служител в състава на Съвета за национална сигурност; и Дан Коутс, директор на националното разузнаване, всички те съчувстваха на Украйна в нейния конфликт с Русия. \r\nОсвен това посолството на Съединените щати в Киев все още е без посланик, след като администрацията прибра Мари Йованович, кариерен дипломат, която беше обвинена от президента и Джулиани за това, че уж е недостатъчно лоялна, обвинение, което остро се оспорва от нейните колеги.", "date": "2019.09.29", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/09/29/2703329/pregled-na-osnovnite-temi-v-britanskiya-pechat-agentsiya-fokus.html", "text": "Твърденията на правителството, че ще търси възможност да сключи сделка с ЕС за Брекзит, на фона на засилващата се нагласа сред опозиционните партии за предизвикване на вот на недоверие срещу него са сред темите на британския печат. \r\n*** \r\n \r\n  Правителството на Великобритания е готово да разкрие „конкретни предложения\", насочени към постигане на сделка за Брекзит с Европейския съюз, пише вестник  London Evening Standard , като се позовава на информация на  . \r\nСпоред информацията тези планове ще бъдат разкрити по време на конференцията на Консервативната партия следващата седмица, което ще даде достатъчно време на торите да се подготвят преди жизненоважната среща от високо равнище на ЕС на 17 октомври. \r\nНо министърът на Великобритания, отговарящ за Брекзит Стивън Баркли притъпи очакванията за постигане на споразумение, като отбеляза в интервю, че „все още има дълъг път“ до сделката с Брюксел. \r\nОстава малко повече от месец до планираната дата за излизане на Великобритания от ЕС и Баркли, който се срещна с преговарящия за Брекзит от страна на ЕС Мишел Барниер по-рано, заяви, че наближава „момента на истината“ за тези преговори. \r\n„Ще видим дали има политическа воля и от двете страни. Ние сме посветени на това да подсигурим сделка и сме посветени на това да напуснем (ЕС) на 31 октомври, но това споразумение трябва да е без предпазната клауза за ирландската граница“, заяви министърът. \r\n„Парламентът отхвърли тази клауза вече три пъти, аз бях съвсем ясен с Мишел Барние в преговорите – клаузата трябва да изчезне“, заяви той. \r\n„Но с достатъчно воля от двете страни, сделка може да се постигне“, добави още Баркли. \r\nПо-рано Европейската комисия излезе с изявление, че Барние е наблегнал на това, че трябва да има работещо решение за да се постигне сделка.  \r\n„Мишел Барние наблегна на това, че е от особена важност да има пълно операционно споразумение за оттегляне, за да бъде избегната „твърдата“ граница между Северна и Република Ирландия, да бъде защитен острова, както и интегритета на единния ни пазар.“, се казва в изявлението. \r\n„ЕС остава отворен и с желание ще разгледа работещо и легално оперативно решение, което да изпълнява всички тези цели“, се казва още в него. \r\n*** \r\n \r\n  Премиерът на Великобритания Борис Джонсън може да се изправи пред вот на недоверие в близките дни, предупредиха от Шотландската национална партия (ШНП), докато се целят в това да заместят правителството му с временно такова, за да осигурят удължаване на срока за Брекзит, пише  The Guardian . \r\nДокато премиерът се отправя към Манчестър в навечерието на годишната конференция на Консервативната партия, говорителят по търговията на ШНП Стюърт Хоузи заяви, че неговата партия вече не вярва, че Джонсън ще се събразява със закона. \r\nСлед разговори между опозиционните лидери в парламента тази седмица, Хоузи обяви, че вот на недоверие сега е „единственият вариант“ в това да се подсигурят депутатите, че Джонсън няма да изведе Великобритания от ЕС без сделка на 31 октомври. \r\nИзявлението идва и след коментарите на лидера на ШНП Никола Стърджън, която сигнализира, че партията й може да подкрепи Джереми Корбин, ръководителя на лейбъристите за временен премиер, за да може той да удължи срока за Брекзит и след това да насрочи нови общи избори в Обединеното кралство. \r\nЗасега лейбъристите твърдят, че ще подкрепят провеждането на избори само ако могат да се подсигурят, че е избегнат Брекзит без сделка на 31 октомври и се противопоставяха на опитите на Джонсън да организира вот. \r\nПопитан директно дали е реалистична възможността за вот на недоверие срещу правителството следващата седмица, Хоузи заяви, че смята, че е възможно. \r\n„Трябва да направим това, защото вече не вярваме, че премиерът ще се съобрази със закона и ще потърси отсрочка за Брекзит, която парламента гласува само преди няколко седмици“, заяви още той. \r\n„Изглежда сякаш лейбъристите искат тази отсрочка и единственият начин да се постигне това е с вот на недоверие. Временната администрация ще служи за много кратък период от време“, добави Хоузи и уточни, че тяхната роля ще бъде да осигурят отсрочка за Брекзит и да насрочат избори. \r\n„Би било трудно да откажат на тази оферта“, допълни говорителят на ШНП. \r\nВъпреки това той оцени и факта, че либерал-демократите не са склонни да подкрепят такава мярка, която би издигнала Корбин като премиер. \r\n„Ако друго име бъде издигнато, което да е приемливо за всички, като Доминик Грийв или Кен Кларк, тогава очевидно това ще е добре“, заяви Хоузи. \r\n„Но е и очевидно, че втората най-голяма партия (Лейбъристите) би трябвало да имат първия шанс да формират администрация. Ако Джо Суинсън и либералните демократи наистина са сериозни за това да спрат Брекзит, тогава трябва да спрат да играят политически игри и да се присъединят към всички други“, каза още той. \r\nПо-рано в отговор на съобщение в „Туитър“, което предлагаше именно Корбин да бъде временно назначен на премиерският пост в името на отсрочка за Брекзит, Никола Стърджън изрази своето съгласие с идеята.  \r\n„Сългасна съм. Вот на недоверие, обединение на опозицията около някой с единствената цел за отсрочка и след това веднага избори“, заяви тя. \r\n„Нищо не е без риск, но да оставим Джонсън на поста да форсира (Брекзит) без сделка, дори без лоша сделка, ми се струва като ужасна идея“, каза още Стърджън. \r\nПо-рано тази седмица премиерът обяви, че ще даде време за вот на недоверие срещу правителството, ако някоя от опозиционните партии реши да го направи. Той дори заяви, че опозиционните парти би трябвало да имат „куража“ да инициират вот на недоверие и да го премахнат от офиса. \r\n„Този парламент или трябва да застане настрана и да остави правителството да осъществи Брекзит, или да гласува вот на недоверие и най-накрая да се изправи срещу деня на равносметката с гласоподавателите“, каза Джонсън. \r\n*** \r\n \r\n Борис Джонсън е предупреден, че рискува да изпрати консерваторите в „терминален упадък“, ако позволи предстоящата партийна конференция тази седмица да се превърне в среща в подкрепа на най-твърдата форма на Брекзит без сделка, пише британският вестник  The Independent . \r\nСлед като се очакват общи избори в рамките на седмици, бивши депутати от торите, които бяха изключени от партията заради твърдата им позиция срещу Брекзит без сделка, заявиха, че премиерът трябва да използва конференцията в Манчестър, за да покаже, че партията е повече от тясна идеологическа секта, обсебена от Европа, ако иска да задържи гласоподавателите, които преди са осигурявали консервативното мнозинство. \r\nПредупрежденията дойдоха, тъй като бившият финансов министър Филип Хамънд каза, че \"конвулсиите\" на торите над Брекзит са направили партията \"неузнаваема\" за него, като широката база от по-ранни години е заменена с \"идеологически пуританизъм, който не възприема несъгласие и е все по-строг в тона си “. \r\nКонференцията на Консервативната партия се открива само няколко дни след унизителното решение на Върховния съд, че петседмичното спиране на дейността на парламента, прокарано от Джонсън е незаконно. Необичайно Камарата на общините ще продължи да заседава по време на четиридневното събитие, след като депутатите отхвърлиха молбата на премиера за почивка. \r\nВ резултат на това министрите ще трябва да се пътуват от и до Лондон, а опозиционните партии могат да се възползват от възможност да изненадат правителството, като Шотландската национална партия призовава за вот на недоверие и за назначаване на временно „правителство на единството“, докато депутатите от Консервативната партия са далеч от Уестминстър.", "date": "2019.09.29", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2019/09/29/2703423/ria-novosti-strelba-s-boyni-patroni-na-protestite-v-honkong.html", "text": "Полицай под прикритие е стрелял няколко пъти във въздуха по време на сблъсък с протестиращи в Хонконг, предава  РИА Новости , като се позовава на китайския вестник  China Morning Post  и местната полиция.  \r\nСпоред изданието полицай, който е бил под прикритие, е изстрелял серия от изстрели във въздуха с оръжие, заредено с бойни патрони, а причината за действията му е неизвестна. \r\nСпоред информацията по време на протестите са избухнали безредици, като протестиращите са хвърляли тухли по полицията. \r\n \r\n  Теодор Пенев", "date": "2019.09.29", "title": "РИА Новости: Стрелба с бойни патрони на протестите в Хонконг"}
{"url": "http://www.focus-news.net/news/2019/09/29/2703326/lektsiya-prezentatsiya-na-tema-kulturni-vliyaniya-ot-germaniya-v-balgarskata-arhitektura-i-izkustvo-mezhdu-dvete-svetovni-voyni-shte-bade-predstavena-v-targovishte.html", "text": "На 1 октомври, по повод Световния ден на архитектите, в Регионален исторически музей – Търговище ще се проведе лекция-презентация на тема: „Културни влияния от Германия в българската архитектура и изкуство между двете световни войни”. Това съобщиха от  музея . Презентацията ще бъде представена от двамата изкуствоведи - Васил Макаринов и Теодор Караколев от фондация „Български архитектурен модернизъм”, които през настоящата година проведоха проучвания в български и германски архиви, свързани със студентските години в Германия на бъдещите български архитекти, както и най-новите изследвания за културния живот в Германия и у нас между двете световни войни. В лекцията ще се акцентира на проявленията в България на немското Висше училище по строителство и художествено конструиране „Баухаус“, както и на търговищките архитекти, завършили „Архитектура” в Германия, през първата половина на ХХ век.  \r\nСъбитието ще се проведе в Славейковото училище от 17.30 ч. на 1 октомври.", "date": "2019.09.29", "title": "Лекция-презентация на тема: „Културни влияния от Германия в българската архитектура и изкуство между двете световни войни“ ще бъде представена в Търговище"}
{"url": "http://www.focus-news.net/news/2019/09/29/2703325/smolyan-hramat-pokrov-bogorodichen-v-smolyan-shte-otbelezhi-svoya-praznik-na-1-oktomvri.html", "text": "На 1 октомври, от 09.00 часа, ще започне празничната божествена света Литургия в храм „Покров на Пресвета Богородица“, съграден в двора на Архиерейското наместничество в Смолян. Това съобщиха от  Архиерейското наместничество . Тържественото богослужение е в чест на храмовия празник и ще бъде възглавено от Негово Високопреподобие архимандрит Висарион – архиерейски наместник на Смолянска духовна околия. С него ще съслужат свещеници от Смолян, ще участват също иподякони и църковни певци. В 11.00 часа ще бъде отслужен празничен водосвет, а след това ще има благословена трапеза. \r\nВ навечерието на храмовия празник – 30 септември, от 18.00 ч. ще бъде отслужена празнична Вечерня с Петохлебие.", "date": "2019.09.29", "title": "Смолян: Храмът „Покров Богородичен“ в Смолян ще отбележи своя празник на 1 октомври"}
{"url": "http://www.focus-news.net/news/2019/09/29/2703330/ria-novosti-deputati-ot-bundestaga-prizovaha-za-predpriemane-na-parvata-stapka-v-premahvaneto-na-sanktsiite-sreshtu-rusiya.html", "text": "Представители на няколко фракции на германския парламент призоваха за постепенно облекчаване на антируските санкции, предава  РИА Новости , като се позовава на германската медия  RT Deutsch . \r\nПризивът беше отправен на конференцията „Пет години санкции срещу Русия - как да се прекъсне взаимната блокада?“, Която се проведе в Бундестага в петък под егидата на Източния комитет на германската икономика. \r\nТака Сандра Везер, депутат от Свободната демократическа партия, подкрепи смекчаването на ограничителни мерки, при условие че е постигнат напредък в прилагането на Минските споразумения. \r\nСпоред члена на Социалдемократическата партия на Германия Бернд Вестфал, Берлин трябва да подкрепи линията на френския президент Еманюел Макрон към сближаване с Русия. Според него след пет години санкции е необходимо „да се направи първата стъпка“. \r\nНа свой ред депутатът Клаус Ернст от Партията на левицата, който заема поста председател на Комисията по икономика и енергетика в Бундестага, заяви, че шансовете Германия да успее да постигне премахването на руските санкции на равнището на ЕС са големи. Той припомни, че Берлин е най-силно засегнат от взаимните ограничения. \r\nПодобна позиция зае депутатът от Християнсоциалния съюз Петер Рамзауер, председател на Комитета за икономическо сътрудничество и развитие на Бундестага, който също предложи поетапно и бързо премахване на санкциите. \r\n \r\n  Теодор Пенев", "date": "2019.09.29", "title": "РИА Новости: Депутати от Бундестага призоваха за „предприемане на първата стъпка“ в премахването на санкциите срещу Русия"}
{"url": "http://www.focus-news.net/news/2019/09/29/2703332/tass-lavrov-nareche-paranoya-tvardeniyata-za-uchastie-na-rusiya-v-skandala-okolo-tramp-i-zelenski.html", "text": "Изявленията за участие на Русия в скандала във връзка с телефонния разговор между президентите на САЩ и Украйна Доналд Тръмп и Владимир Зеленски са проява на параноя, заяви руският външен министър Сергей Лавров на пресконференция след участието му в заседанието на Общото събрание на ООН, предава  TACC . \r\n\"Както всеки ден, почти всеки час (има) нови санкции, така има и обвинения към Русия за нови и нови смъртни грехове. Днес (председателят на Камарата на представителите на САЩ) Нанси Пелоси дори каза, че зад инцидента между президентите Тръмп и Зеленски, който сега се развихря около телефонния им разговор, стои Русия. Според мен това е параноя, очевидно е за всички“, каза той. \r\nТвърденията, че Тръмп е оказал натиск върху Зеленски в телефонен разговор през юли, за да накара Киев да помогне косвено на ръководителя на администрацията на Вашингтон да спечели втори мандат през 2020 г., предизвика скандал във Вашингтон. Предполага се, че американският лидер е упражнявал натиск върху украинския си колега, за да започне той разследване срещу сина на бившия вицепрезидент на САЩ Джо Байдън в Украйна в замяна на финансова и военна помощ от страна на Вашингтон за Киев. \r\n \r\n  Теодор Пенев", "date": "2019.09.29", "title": "ТАСС: Лавров нарече „параноя“ твърденията за участие на Русия в скандала около Тръмп и Зеленски"}
{"url": "http://www.focus-news.net/news/2019/09/29/2703335/pregled-na-mezhdunarodnite-novini-do-6-chasa-agentsiya-fokus.html", "text": "Сирийският конституционен комитет ще се събере в Женева, Швейцария на 30 октомври, каза източник пред  Anadolu Agency  при условие за анонимност. \r\nГенералният секретар на ООН Антонио Гутериш обяви в понеделник създаването на органа за изработване на нова конституция за Сирия след повече от осем години война, които опустошиха страната и нейния народ, пише агенцията. \r\n\"С удоволствие съобщавам споразумението на правителството на Сирийската арабска република и на сирийската комисия за преговори за надежден, балансиран и приобщаващ конституционен комитет, който ще бъде подпомогнат от ООН в Женева\", заяви Гутериш по време на 74-ата Генерална асамблея на ООН в Ню Йорк. \r\nСирия е обхваната от конфликти от 2011 г., когато демонстрациите за демократични реформи бяха посрещнати със сила от властта и преминаха в гражданска война. \r\nПовече от половин милион души са загинали в последвалия конфликт, а милиони потърсиха убежище в чужбина, след като големи части от Сирия са превърнати в развалини, припомня Anadolu Agency. \r\n***  \r\n \r\n Държавният секретар на САЩ Майк Помпео ще се опита да противодейства на руското влияние по време на посещението си през следващата седмица в Черна гора и Северна Македония, най-новия и бъдещия член на НАТО, съобщиха в петък официални представители на САЩ, цитирани от  AFP . \r\nПомпео също ще посети Гърция, като ще започне пътуването си на 1 октомври от Италия, където ще има аудиенция при папа Франциск. \r\nПомпео, евангелистки протестант, ще се обърне към ватиканския форум за развиване на партньорства с други религиозни организации. Първият американски държавен секретар от италиански произход  ще посети и дома си на предците в Абруцо. \r\nПо време на посещенията на 4 октомври и в Черна гора, и в Северна Македония, \"ще говорим за усилията на Русия да сее раздори в региона\", заяви високопоставен американски служител в Ню Йорк в кулоарите на Генералната асамблея на ООН. \r\n\"От тези суверенни и независими държави и техните народи зависи да вземат решенията си в посоката, в която искат да вървят. И моето решение да настояват за членство в НАТО, според мен, беше важно за тях\", заяви официалният представител. \r\nДлъжностното лице посочи предполагаемия заговор за преврат през 2016 г. в Черна гора, който е имал за цел да осуети плановете на бившата югославска република за присъединяване към НАТО. \r\n***  \r\n \r\n Бившият молдовски президент Пьотр Лучински, който бе разпитан в навечерието на мащабното дело за изнасянето на един милиард евро от банките на страната, отрича каквото и да е участие в това престъпление, предава  TACC \r\n\"Съдейки по подгряването на цялата тази ситуация, някой се нуждае не от резултат, а от раздвижване, от по-големи имена. Отричам каквото и да е участие в тази ситуация.\" Така молдовската агенция Ipn.md цитира изявлението му в събота. Лучински подчерта, че не е вземал заеми от банки, участващи в кражбата, нито има сметки в тях. \r\n\"Всичко, което се случва, ме убеждава - това е кампания срещу семейството ми. Започна с преследването в Румъния на моя син Сергей, след това те се захванаха с Кирил, сега с мен. Те искат да ме очернят, но истината ще възтържествува\", каза Лучински. \r\nНай-големият син на бившия президент Сергей Лучински беше задържан в Румъния през 2015 г. по обвинение в изнудване за 1 милион евро на румънски бизнесмен. След това обаче той беше поставен под домашен арест и след това освободен. Най-малкият син Кирил Лучински беше осъден миналата година в Молдова на 5,5 години затвор с конфискация на имущество по обвинение в пране на пари. Той обаче не се призна за виновен и оспори присъдата, която според него е била постановена по „политически причини“. \r\n***  \r\n \r\n Най-малко 32 души загинаха, други 123 бяха ранени при 113 нападения в деня на президентските избори в Афганистан, съобщи в събота афганистанската агенция Pajhwok, цитирана от  TACC . \r\nСпоред агенцията движението на талибаните е поело отговорност за 64 нападения, организаторите на 59 атаки все още не са известни. \r\nВ Афганистан се проведоха четвъртите президентски избори в събота след падането на режима на талибаните. Основните съперници в надпреварата са настоящият президент на Афганистан Ашраф Гани и премиерът Абдула Абдула. Потенциалните съперници включват Рахматула Набил, бивш началник на дирекция \"Национална сигурност\", Гулбадин Хекматияр, бивш лидер на афганистанските моджахидини и Ахмад Вали Масуд, бившият посланик на Афганистан в Лондон. \r\nПроцесът на изборите протече в условията на постоянни заплахи за сигурността, отправяни от различни радикални групировки. Представители на движението на талибаните, които не признават легитимността на афганистанското правителство, в навечерието на изборите обявиха намерението си да осуетят вота и призоваха гражданите да не отиват до урните. \r\nПредварителните резултати от гласуването се очакват на 19 октомври, а окончателните - на 7 ноември. При необходимост вторият тур трябва да се проведе на 23 ноември 2019 година. \r\n***  \r\n \r\n Десетки хиляди хора - около 100 000 според организаторите - преминаха през швейцарската столица Берн в събота, призовавайки за действия за спиране на климатичните промени, три седмици преди парламентарните избори, предава  AFP \r\nПротестът се проведе един ден след по-малки демонстрации в швейцарски градове паралелно с петъчните \"климатични стачки\", които бяха проведени и в други градове в Европа. \r\nСъботният поход бе организиран от 80 групи, които наричат себе си „Климатичният алианс“. \r\nБернската полиция не коментира броя на участниците, обявен от организаторите на похода, но говорителят на полицията Доминик Жаги каза пред AFP: \"Това беше една от най-големите демонстрации, организирани през последните години\" в Берн. \r\n***  \r\n \r\n Френската полиция многократно използва сълзотворен газ и водни оръдия, за да разпръсне съботния протест на близо 1000 демонстранти с жълти жилетки в югозападния френски град Тулуза, предава  AFP . \r\nВ изявление на полицията се казва, че нейните служители са извършили пет ареста, след като са били атакувани с ракети, хвърлени от някои от протестиращите. \r\nГрупа, която наблюдава поведението на полицията по време на протести срещу „жълтите жилетки“, заяви, че служители са нападнали петима техни представители по време на демонстрацията, ранявайки един от тях. \r\nПолицейският щаб в Тулуза не коментира обвиненията в събота вечерта. \r\n***  \r\n \r\n Словашкият изтребител ВВС МиГ-29 е катастрофирал в събота близо до град Злате-Моравце  в западната част на страната, а пилотът е катапултирал. Това съобщи представителят на Министерството на отбраната на републиката Данка Цапакова, цитирана от  TACC . \r\nСамолетът се е разбил в събота вечерта по време на тренировъчен полет съвместно с друг МиГ-29. Вторият изтребител е кацнал без проблеми. Министърът на отбраната на Словакия Петер Гайдош е заминал за мястото на инцидента. Все още не е известна съдбата на катапултирания пилот.", "date": "2019.09.29", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/09/29/2703331/the-voice-of-america-tramp-e-zayavil-pred-ruski-predstaviteli-che-ne-go-pritesnyava-meshatelstvoto-v-izborite-sochat-razsekreteni-dokumenti.html", "text": "Президентът на САЩ Доналд Тръмп е заявил пред двама руски представители на среща през 2017 г., че не е бил притеснен от мешателството на Москва в изборите в САЩ, което е и било причината част от срещата му тях да е останала в тайна,  съобщава  Voice of America , като се позвовава на американската преса. \r\nСтенограмата от срещата между външния министър на Русия Сергей Лавров и посланика на Москва в САЩ Сергей Кисляк с Тръмп е била на разположение само на ограничен брой държавни служители в опит да бъдат запазени коментарите му от широката публика.  \r\nБелият дом засега не е дал коментар по темата.  \r\nПо-рано информация, че Тръмп е провел телефонен разговор с президента на Украйна Владимир Зеленски и се е опитал да го накара да му помогне в следващите президентски избори като разследва политическия опонент на Тръмп Джо Байдън и семейството му станаха причина да бъде задействана процедурата по импийчмънт на президента. \r\nЧлен на разузнавателните служби, който попълни оплакване срещу Тръмп заяви, че бележки от други разговори на президента също са били засекретени, което не е нормална практика, понеже те са били с политическо значение, а не от значение за националната сигурност. \r\nПрез 2017 г. срещата  с Лавров и Кисляк на Тръмп беше тема на спорове, след като излезе информация, че той е споделил с тях класифицирана информация за планирани действия на групировката „Ислямска държава“. \r\nНо според информацията на американският вестник The Washington Post, той е заявил пред Лавров и Кисляк и, че не се притеснява от мешателството на Русия в изборите в САЩ, понеже Вашингтон прави същото в други държави.  \r\n \r\n  Теодор Пенев", "date": "2019.09.29", "title": "The Voice of America: Тръмп е заявил пред руски представители, че не го притеснява мешателството в изборите, сочат разсекретени документи"}
{"url": "http://www.focus-news.net/news/2019/09/29/2703334/nova-makedoniya-balkanski-sayuz-stara-ideya-nova-razrabotka.html", "text": "„Балкански съюз – стара идея – нова разработка“ е озаглавен материал в македонския вестник  “Нова Македония“ , представен от Агенция „Фокус“ без редакторска намеса. \r\nГерманският Бундестаг даде зелена светлина за започване на преговори за присъединяване на Македония и Албания към Европейския съюз, Сърбия-Черна гора вече водят такива преговори , а обявената среща Еди Рама, Александър Вучич и Зоран Заев в началото на октомври в Нови Сад, много го интерпретират  като подновяване на идеята за създаване на един вид „малък Шенген“ на Балканите като прелюдия към влизането на целия регион в ЕС. \r\nПроцесът на преговори с ЕС е дълъг и експертите твърдят, че може да отнеме до десет години. Сърбия и Черна гора вече водят преговори, но тези преговори също се движат с бавни темпове, така че страните в региона, малко уморени от престоя си в европейската чакалня, се нуждаят от по-голямо сътрудничество и взаимосвързаност във всички сфери, което наскоро започна да се  случва. \r\nА именно Сърбия и Македония вече въведоха съвместен контрол на границата само с една проверка и подобна инициатива има вече и с Албания. Улесненията вече са налице в сферата с телекомуникациите с премахването на роуминга между държавите в региона и правителствата все по-често провеждат съвместни заседания. Гражданите вече могат да пътуват само с лична карта, очертавайки контурите на бъдещ балкански съюз, който ще включва Македония, Сърбия, Албания, Черна гора, Косово и Босна и Херцеговина. \r\nИдеята е сериозна, имайки предвид факта, че наскоро сръбският президент Вучич получи подкрепа от президента на САЩ Доналд Тръмп, който смята, че е добре петте балкански държави да се присъединят към съюз, който би функционирал в съответствие с принципите на ЕС. \r\nОт друга страна и ЕС няма нищо против тази идея, тъй като тя ще даде възможност за по-близка комуникация и сътрудничество между държавите в региона, както и възможност те да се присъединят към Съюза наведнъж, като по този начин премахва практиката на блокиране между държавите-членки и страните, които се стремят за членство. \r\nСпоред някои анализатори идеята за някои балкански съюзи крие намерението на Брюксел да държи държавите от Западните Балкани далеч от ЕС, но има и някои, които намират Балканския съюз за много добра инициатива. \r\n„Идеите за някакво обединение на Балканите произхождат главно от Тирана, а целта е да се формира АЛМАКОС (Албания, Македония и Косово), който първоначално е предвиждал и Черна гора, където албанците се очаква да доминират. През последните години, след като ЕС не успя да интегрира страните от региона, от Брюксел, и не само оттам, излезе идеята за  някакъв Балкански митнически съюз с подобно съдържание, с единствената цел да държи региона далеч от Брюксел заради настоящите членове, особено по-големите и по-важните, в които има съпротива срещу разширяването - казва бившият посланик Ристо Никовски. \r\nТой добавя, че създаването на такъв балкански съюз се предвижда като успокояваща награда за региона. \r\n\"Стремейки се към по-широко сътрудничество със съседните страни, Македония трябва да бъде абсолютно против всяка форма на обединение\", заяви Никовски. \r\nОт друга страна, професор Йове Кекеновски смята, че създаването на такъв съюз е добра идея за страните от Западните Балкани. \r\n„Независимо от европейската интеграция на която и да е държава, би било добре такава инициатива да се съживи, особено икономически. Би било добре да се включат и България, и Гърция“, казва Кекеновски. \r\nСпоред него не става въпрос за възстановяване на бивша Югославия или за формиране на балканска федерация. \r\n\"Според мен тук става въпрос за улесняване на потока от стоки и хора, което е много добра инициатива и на базата на която се основава самият ЕС\", добави Кекеновски. \r\nБизнесмени от Западните Балкани също открито се застъпват за асоцииране, премахване на бариерите и свободно движение на хора и стоки. \r\n„Инициативата за „малкия Шенген“ между Сърбия, Албания и Македония е нещо, за което Западна Европа и ЕС ни говорят през последните двадесет години, но не можем да разберем, защото сме чувствителни в национален план, защото вярваме, че тази идея е възстановяване на Югославия. и защото на Балканите има твърде много история и много малко бъдеще - казва Бранко Азевски, председател на Икономическата камара на Македония. \r\nТой добавя, че бъдещето на Балканите е именно в обединението и в бизнеса. Несъмнено всички инициативи за улесняване на живота на гражданите в тези области трябва да бъдат приветствани, тъй като в миналото винаги е било показано, че съюзът носи резултати и успех във всички области, така че няма причина да се смята, че увеличеното доверие между нациите ще намали взаимните предразсъдъци в страните от Западните Балкани. \r\n \r\n  Юлиян Марков", "date": "2019.09.29", "title": "„Нова Македония“: Балкански съюз – стара идея – нова разработка"}
{"url": "http://www.focus-news.net/news/2019/09/29/2703337/gd-granichna-politsiya-izklyuchitelno-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "Изключително интензивен е трафикът за товарни автомобили на изход на ГКПП „Капитан Андреево“ и ГКПП „Лесово“. Във връзка с ремонтни дейности на съпределните гранични пунктове се извършва бавна обработка на преминаващите от страна на турските гранични власти. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На българо-сръбската, българо-гръцката, българо-румънската и на границата със Северна Македония трафикът е нормален на всички гранични контролно-пропускателни пунктове. \r\nВъв връзка с извършване на ремонтно-строителни дейности на ГКПП „Златарево“ за времето до 14 октомври 2019 г. движението през пункта ще бъде затруднено. \r\nОт съображение за безопасност поради ниското ниво на река Дунав фериботната платформа, обслужваща фериботната връзка Оряхово – Бекет, ще работи само през светлата част на денонощието – от 08.00 часа до 22.00 часа.", "date": "2019.09.29", "title": "ГД \"Гранична полиция\": Изключително интензивен е трафикът за товарни автомобили на изход на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2019/09/29/2703333/the-guardian-otgovorat-na-tramp-kam-obvineniyata-sreshtu-nego-e-otmashtenie-sreshtu-svidetelstvo-zayavi-bivsh-rakovoditel-na-razuznavaneto.html", "text": "Бившият директор на националното разузнаване Джеймс Клапър заяви, че коментарите на президента на САЩ Доналд Тръмп за това, че хората, подали оплакване срещу него трябва да бъдат третирани като шпиони е „отмъщение срещу свидетелство“, пише британското издание  The Guardian . \r\nВ същото време повече от 300 служители в отдел Национална сигурност са подписали писмо, в което заявяват, че президента е виновен и за „неумишлена злоупотреба с власт“. \r\nДокато напрежението срещу Тръмп се увеличава, бившият директор на ЦРУ Лион Панета загатна, че опитите на Белият дом да скрият разговора на Тръмп с украинският си колега Владимир Зелески предполагат, че администрацията „поне е обмисляла“ да покрие цялата история. \r\nТръмп беше записан без да знае на закрито заседание на Републиканската партия, където заяви пред американски дипломати, че анонимният агент от разузнаването, който е докладвал срещу него, го е шпионирал. \r\n„Знаете какво правихме в старите дни когато бяхме умни, с шпионите и предателството, нали? Справяхме се с това малко по-различно от сега“, заяви Тръмп тогава. \r\nКлапър заяви, че такова изявление е „най-малко“ ответ срещу свидетелсто. \r\n„Всъщност това е в конфликт с духа на Закона за защита на свидетелите,  защото една от целите му е да предпази свидетелите от ответни действия. Очевидно това е заплаха за отмъщение, отправена по най-лошия начин“, добави още Клапър. \r\nСвидетелят, докладвал срещу Тръмп, обвини администрацията му в това, че е засекретила стенограмата от разговора между двамата президенти.  \r\n„Никога не е трябвало да засекретявам президентските обаждания“, заяви Панета пред американски медии. \r\n„Винаги са били държани на едно и също място. Това е ясна индикация за това, че те (администрацията) поне са обмисляли да покрият случая, ако не са го направили наистина. Това е нещо много сериозно, защото това са доказателства за вината му“, добави още бившият шеф на ЦРУ. \r\nГоворителят на Камарата на представителите Нанси Пелоси нареди на своята Демократическа партия да се фокусира на процедурите по импийчмънт заради скандала, а междувременно 300 бивши служители в службата по Националната сигурност на САЩ заявиха в съвместно изявление, че обвиненията срещу Тръмп сочат, че той е виновен и за „неумишлена злоупотреба с власт.  \r\n„Президентът Тръмп изглежда е опитал да използва авторитета и ресурсите на офиса си за да привлече допълнително чуждо влияние върху нашия демократичен процес. Това би означавало, че той несъзнателно е злоупотребил с власт“, се казва в писмото им.  \r\n„Също така това е опит да бъдат подчинени националните ни интереси, и тези нашите близки съюзници и партньори, на президентския личен интерес.“ се казва още в съобщението. \r\n \r\n  Теодор Пенев", "date": "2019.09.29", "title": "The Guardian: Отговорът на Тръмп към обвиненията срещу него е „отмъщение срещу свидетелство“, заяви бивш ръководител на разузнаването"}
{"url": "http://www.focus-news.net/news/2019/09/29/2703339/predstoyashti-mezhdunarodni-sabitiya-za-29-septemvri-agentsiya-fokus.html", "text": "*** \r\n  Парламентарни избори \r\n \r\n*** \r\n  „Анти-тоталитарен“ протест във връзка със 70-годишнината на Китайската народна република \r\n \r\n*** \r\n  Протест в подкрепа на хонконгското демократично движение \r\n \r\n*** \r\n  Годишна конференция на Консервативната партия \r\n \r\n*** \r\n  Поклонение пред  тленните останки на Жак Ширак \r\n \r\n*** \r\n  Протест в подкрепа на политическите затворници в Русия", "date": "2019.09.29", "title": "Предстоящи международни събития за 29 септември (Агенция „Фокус“)"}
{"url": "http://www.focus-news.net/news/2019/09/29/2703336/aktualna-patna-obstanovka.html", "text": "Информация за състоянието на републиканските пътища, предоставена от   Агенция „Пътна инфраструктура“ . \r\n \r\n Метеорологична обстановка: \r\nПрез нощта ще е предимно ясно и почти тихо. Минималните температури ще са от 8° до 13°. На 29.09.2019 г. ще бъде предимно слънчево. Ще духа слаб, в Дунавската равнина до умерен северозападен вятър. Ще е топло с максимални температури между 25° и 30°. \r\n \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа.  \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n \r\n-\tВсички автомагистрали;  \r\n-\tпът I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n-\tпът I-1 Благоевград-ГКПП „Кулата“; \r\n-\tпът I-4 п. в. „Коритна“-Велико Търново-Шумен; \r\n-\tпът I-5 Русе-Велико Търново; \r\n-\tпът I-8 ГКПП „Калотина“-София; \r\n-\tпът I-9 Варна-Бургас; \r\n-\tпът II-18 Околовръстен път на София; \r\n-\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението в посока Бургас от км 13+220 до км 20+660 е ограничено поради ремонтно-възстановителни дейности на виадукти при км 15+940, км 17+440 и км 18+140 и се осъществява двупосочно в платното посока София. В последния почивен ден от 10:00 часа временната организация на движението се въвежда с две ленти посока София и една посока Бургас, а в последния работен ден преди почивните дни в 14:00 часа - две ленти посока Бургас и една посока София. Срок до 15.11.2019 г.; \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.10.2019 г. \r\nОбласт Бургас: \r\nДвижението в участъка Деветак – Ветрен от км 308+107 до км 359+000 в двете посоки се осъществява с повишено внимание поради почистване на банкети и косене на тревни площи. Участъкът е сигнализиран с пътни знаци. Срок до 30.09.2019 г. \r\n \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София. През празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна. При благоприятни атмосферни условия ограничението ще се въвежда в участъка от км 14+210 до км 22+620 поради извършване на ремонтни дейности по пътната настилка от км 16+530 до км 20+620. Срок 15.12.2019 г.; \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.10.2019 г.; \r\nДвижението от км 33+960 до км 39+050 в посока Варна е ограничено поради ремонтно-възстановителни дейности на виадукт при км 36+450 /Коренишки дол/ и се осъществява двупосочно в платното посока София. В последния почивен ден в 10:00 часа временната организация на движението се въвежда с две ленти посока София и една посока Варна, а в последния работен ден преди почивните дни в 12:00 часа – две ленти посока Варна и една посока София. Срок 15.12.2019 г.;  \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Срок до 20.12.2019 г. \r\nОбласт Варна:  \r\nДвижението в участъка Неофит Рилски – Девня от км 393+500 до км 400+100 е ограничено движението в платното посока Варна поради ремонтни дейности. Движението се осъществява двупосочно в платното посока София. Движението посока Варна се отклонява в платното София от км 393+500 до км 401+100. Срок до 15.10.2019 г. \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“:  \r\nОбласт Кюстендил и Перник: \r\nОграничено е движението в платното посока ГКПП „Кулата“ при виадукта в района на с. Джерман - между 60-ти и 66-ти км поради аварийно-възстановителните дейности по съоръжението при 62-ри км, което бе засегнато от пожара в депото за отпадъци. \r\nЗа улеснение на пътуващите в края на работната седмица - в петък от 14 ч. на виадукта при 62-ри км, както и досега, ще се обособяват две ленти към Благоевград и една лента към София, а от 10 ч. в последния почивен ден - неделя, до 14 ч. на последния работен ден ще има две ленти за София и една за Благоевград. \r\nПревозните средства над 12 т, включително и автобусите, пътуващи към Кулата, както и в момента се отбиват от АМ „Струма“ при пътен възел „Долна Диканя“, преминават по път I-1/Е-79 и при пътен възел „Бобошево“ продължават по АМ „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. \r\n \r\n Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Приморски“ - отворен за всички МПС; \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ -  забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; \r\n \r\n Състояние на републиканската пътна мрежа: \r\nОграничения в движението на МПС по първокласната пътна мрежа: \r\n \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\n \r\nОбласт Монтана: \r\nДвижението в участъка Белотинци – Смоляновци от км 73+542 до км 76+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 07.10.2019 г. \r\nОбласт София: \r\nВъвежда се реверсивно движение по път I-1 София – Перник при Владая от км 276+040 до км 277+610 а именно: всеки работен ден от понеделник до петък се обособяват две ленти в посока София за времето от 06:00 до 10:00 часа, същото се отнася и за последния почивен ден и всяка неделя от 18:00 до 21:00 часа. Срок 30.09.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок до 30.09.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок до 30.09.2019 г.; \r\nДвижението в участъка Ботевград – София от км 209+715 до км 210+579 /проход „Витиня“/ се осъществява в една лента поради укрепване на анкерна стена от км 210+200 до 210+279. Затворена е лентата в посока София, като движението се извършва двупосочно в лентата посока Ботевград и се контролира от регулировчици. Срок 30.09.2019 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.12.2019 г.; \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г.; \r\n \r\n- път І-4 Коритна-Български Извор-Микре-Севлиево-Велико Търново-Омуртаг-Търговище-Шумен:  \r\nОбласт Ловеч: \r\nДвижението в участъка Брестница – Български извор от км 7+300 до км 8+100 се осъществява с повишено внимание поради ремонтни дейности по връзката с АМ „Хемус“. Участъкът е сигнализиран с пътни знаци. Срок до 10.10.2019 г. \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.09.2019 г. \r\nОбласт Стара Загора: \r\nДвижението по път I-5 Казанлък – Стара Загора – Димитровград от км 228+600 до км 234+300 се ограничава поради провеждането на автомобилно състезание, кръг от републиканския шампионат на АФБ „Писта Стара Загора“ на надлез „Зора“ /път II-66/ на 29.09.2019 г. от 09:00 до 14:30 ч. \r\nОбходен маршрут: Движещите се коли от път I-5 за Стара Загора – Бургас се отбиват от околовръстен път на гр. Стара Загора на надлез: път I-5 и II-57 при км 234+300, през Стара Загора и с. Хрищени. Движението на товарните МПС от пр. „Република“ от Русе и Бургас за Свиленград се отбива през Нова Загора на пътен възел път I-6 Казанлък – Бургас с път II-55 за Нова Загора. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Калотина – София при Божурище от км 41+270 до км 41+993 се осъществява с повишено внимание поради изграждане на пътна връзка към дясното платно в посока София. Скоростта на движение е ограничена до 50 км/ч. Срок до 30.09.2019 г.; \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; \r\nДвижението в участъка Драгоман – Сливница от км 15+600 до км 20+940 е ограничено за всички МПС поради ремонтни дейности на асфалтовата настилка. Движението се пренасочва по старият път Драгоман  – Сливница. Срок до 20.11.2019 г.; \r\nДвижението в участъка София – Драгоман при Сливница в посока Калотина от км 25+900 до км 26+100 е ограничено в активната лента поради извършване на модернизация на пътя. Движението се осъществява в изпреварващата лента. Срок 20.11.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nДвижението в участъка Златни пясъци – Варна от км 90+800 до км 100+100 се осъществява с повишено внимание поради подмяна на мантинели. Участъкът е сигнализиран с пътни знаци. Срок до 30.09.2019 г. \r\nОбласт Бургас: \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\n \r\n Състояние на републиканската пътна мрежа:  \r\nРемонтни дейности и временна организация на движението (ВОД):  \r\n \r\nОбластно пътно управление (ОПУ)-Благоевград: \r\nВременно са въведени следните ограничения за движение на МПС: няма ограничения. \r\nРемонтни дейности: няма \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 01.10.2019 г.; \r\nПът ІІІ-7909: Движението по път III-7909 Братово – Равнец от км 12+400 до км 25+600 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена на 40 км/ч. Срок до 01.10.2019 г. \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности: няма.  \r\n \r\nОПУ-Велико Търново: \r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 30.01.2020 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – Велико Търново – Лясковски кантон – Миндя – Елена и обратно. Срок до 03.01.2020 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 03.01.2020 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г .; \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 30.09.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+281 се осъществява в една лента поради ремонтни дейности на асфалтовата настилка. Движението се регулира с пътни знаци и регулировчици. Срок до 30.09.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; \r\nПът III-3031: Движението по път III-3031 Павликени – Самоводене в участъка от км 8+900 до км 30+762 се осъществява в една лента с последователно пропускане в двете посоки поради извършване на превантивен ремонт. Движението се регулира със светофарна уредба, пътни знаци и регулировчици. Срок до 30.09.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 30.09.2019 г. \r\nРемонтни дейности: няма. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности: \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.09.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – Велико Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.09.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.09.2019 г.; \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.09.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 30.09.2019 г.; \r\nПът III-5002: Движението по път III-5002 Велковци – Скалско от км 8+200 до км 11+000 се осъществява в едната лента поради извършване на ремонтни дейности по асфалтовата настилка. Поставена е необходимата пътна сигнализация. Срок до 02.10.2019 г. \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-7105: Движението по път III-7105 Добрич – Балик от км 4+200 до км 34+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.09.2019 г. \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.09.2019 г.; \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 17.09.2020 г.; \r\nПът II-62: Движението по път II-62 Дупница – Клисура в района на град Дупница при км 42+936 се осъществява в една лента поради ремонтни дейности на мостово съоръжение над река Тополница. Участъкът е сигнализиран с пътни знаци и светофарна уредба. Срок до 17.10.2019 г; \r\nПът III-107: Движението по път III-107 между Пастра – Рилски манастир от км 27+575 до км 27+825 в участък от 250 метра да се извършва с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 30.09.2019 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи и частични ремонтни дейности на асфалтовата настилка. Срок до 30.09.2019 г.; \r\n \r\nОПУ-Ловеч:  \r\nВременно са въведени следните ограничения за движение на МПС: \r\nПът III-306: Движението по път III-306 Луковит – Червен Бряг в Луковит от км 0+000 до км 1+140 е ограничено за всички МПС поради ремонтни дейности на асфалтовата настилка. Участъкът е сигнализиран с пътни знаци.  \r\nОбходен маршрут: по улица „Завоя на Черна“ и по улица „Княз Борис I“ в град Луковит до път I-3 и обратно. Срок до 13.11.2019 г.; \r\nРемонтни дейности: \r\nПът III-358: Движението по път III-358 Шипково – Рибарица от км 32+750 до км 34+600 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 30.11.2019 г.; \r\nПът III-358: Движението по път III-358 Тетевен – Ябланица от км 60+291 до км 76+200 се осъществява с повишено внимание поради ремонтни дейности. Участъкът е сигнализиран с пътни знаци. Срок до 30.09.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 13.11.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 30.09.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.11.2019 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 20.12.2019 г. \r\nРемонтни дейности: \r\nПът III-102: Движението по път ІІІ-102 с. Горно Церовене – Монтана от км 74+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 30.09.2019 г.; \r\nПът III-102: Движението по път ІІІ-102 с. Превала – с. Гаврил Геново от км 43+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 30.09.2019 г. \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 20.12.2019 г. \r\nПът II-37: Движението по път II-37 от км 124+500 до км 124+800 /ул. „Стоян Ангелов“ в гр. Пазарджик – от кръстовището с бул. “Г. Бенковски“ до кръстовището с улица „Осми март“ е ограничено едното в едното платно поради ремонтни дейности. Движението се осъществява двупосочно в свободното платно, като са обособени по една лента в двете посоки. Участъкът е сигнализиран с пътни знаци. Срок до 16.10.2019 г.; \r\nПът II-37: Движението по път II-37 в гр. Пазарджик между ул.Георги Бенковски и ул. Стоян Ангелов от км 123+733 до км 124+500 се осъществява двупосочно в едно платно поради ремонтни дейности. Срок до 11.10.2019 г. от 09:00 ч. до 17:00 ч.; \r\nПът III-843: Движението по път III-843 Велинград – Каратепе от км 27+000 до км 30+000 се осъществява в една лента поради нивeлетно фрезоване на пътя. Поетапно се ограничава движението в лява и дясна ленти за движение. Движението са контролира с пътни знаци. Срок до 30.09.2019 г. \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 18.12.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.12.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г. \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно.; \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nОбходен маршрут: през уличната мрежа на Ясен. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности:  \r\nПът ІІ-11: Движението по път II-11 Милковица – Сомовит от км 196+000 до км 206+000 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 30.09.2019 г.; \r\nПът ІІ-11: Движението по път II-11 Оряхово – Гулянци  в участъка на Милковица – Сомовит от км 196+000 до км 206+000 се осъществява в една лента на определени участъци в една лента поради частични ремонтни дейности на асфалтовата настилка. Срок до 30.09.2019 г.; \r\nПът ІІ-52: Движението по път II-52 Свищов – Никопол в участъка на Лозица – Никопол от км 84+000 до км 101+000 се осъществява в една лента на определени участъци поради частични ремонтни дейности на асфалтовата настилка. Срок до 04.10.2019 г. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. Срок – целогодишно.  \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. \r\nОбходен маршрут: път Поповица – Садово – Кочево – Болярци.; \r\nПът III-8606: Временно движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 15.10.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово от км 48+275 до км 49+250 се осъществява в платното посока Карлово поради ремонтни дейности в района на с. Труд. Срок до 11.10.2019 г.; \r\nПът III-866: Движението по път III-866 Кричим – Михалково – Девин от км 88+050 до км 103+341 се осъществява с повишено внимание поради обрушване на скална маса. Алтернативен маршрут за движение по път II-86 Асеновград – Смолян. Срок до 30.11.2019 г.; \r\nПът III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено но няма да бъде спряно. Срок до 30.11.2019 г. \r\n \r\nОПУ-Разград: \r\nВременно са въведени следните ограничения за движение на МПС: \r\nПът II-49: Движението по път II-49 Разград – Кубрат в участъка от с. Просторно до гр. Кубрат от км 50+221 до км 70+818 е ограничено за движение на МПС поради превантивен ремонт на пътя.  \r\nОбходен маршрут: Просторно – Побит камък – Острово – Брестовене и обратно. \r\nСрок до 10.10.2019 г. \r\nРемонтни дейности: няма. \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г.; \r\nРемонтни дейности: \r\nПът II-51: Движението по път II-51 Копривец – Лом Черковна от км 27+930 до км 30+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 15.11.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 07.10.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 07.10.2019 г.; \r\nПът III-501: Движението по път III-501 Басарбово – Две могили от км 7+000 до км 32+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 50 км/ч. Срок до 07.10.2019 г.; \r\nПът III-2302: Движението по път III-2302 Ветово – Сеново от км 6+000 до км 26+580 се осъществява с повишено внимание поради ремонтни дейности на асфалтовата настилка. Срок до 15.11.2019 г. \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\n \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.11.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.10.2019 г.; \r\nРемонтни дейности:  \r\nПът II-48: Движението по път II-48 Омуртаг – Котел – път I-7 в района на с. Градец от км 53+800 до км 55+200 се осъществява в едната лента поради ремонт на асфалтова настилка. Участъкът е сигнализиран с пътни знаци. Срок до 30.09.2019 г.; \r\nПът II-66: Движението по път II-66 Сливен – с. Старо село от км 2+000 до км 17+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.11.2019 г.; \r\nПът III-555: Движението по път III-555 с. Полско Пъдарево – с. Биково от км 0+000 до км 13+000 се осъществява в едната лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.10.2019 г. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.09.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 30.09.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 30.09.2019 г.; \r\nПът ІІІ-8611: Движението по път ІІІ-8611 Белица – Загражден от км 18+431 до км 19+981 се осъществява с повишено внимание поради извършване на ремонтни дейности. Срок до 04.11.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г.; \r\n \r\nОПУ-София: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; \r\nПът III-162: Движението по път III-162 Гара Лакатник – Миланово от км 0+000 до км 11+790 е ограничено за МПС над 3,5 т поради ремонтни дейности на подпорни стени. Участъкът е сигнализиран с пътни знаци. Срок до 11.10.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г.; \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nПът II-16: Движението по път II-16 Гара Лакатник – Оплетня от км 32+200 до км 33+200 се осъществява с повишено внимание поради ремонтни дейности на подпорни стени, като скоростта е ограничена до 50 км/ч. Участъкът е сигнализиран с пътни знаци. Срок до 11.10.2019 г.; \r\nПът II-16: Движението по път II-16 Своге – София в района на Томпсън от км 57+350 до км 58+050 се осъществява в една лента поради укрепване на свлачище. Участъкът е сигнализиран с пътни знаци и се регулира от светофарна уредба. Срок до 31.10.2019 г.; \r\nПът II-37: Движението по път II-37 Етрополе – Джурово от км 17+340 до км 17+710 се осъществява с повишено внимание поради изграждане на пътна връзка към лявото платно /посока Джурово/. Скоростта на движение е ограничена до 30 км/ч. Срок до 01.10.2019 г.; \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.11.2019 г.; \r\nПът II-81: Движението по път II-81 София – Костинброд от км 5+060 до км 6+160 е ограничено поради ремонтни дейности на кръговото кръстовище при гр. Костинброд. Затворено е лявото платно /посока София/, като движението се извършва двупосочно в дясното /посока Костинброд /. Срок 25.10.2019 г.; \r\nПът III-162: Движението по път III-162 Гара Лакатник – Миланово от км 0+000 до км 0+755 се осъществява с повишено внимание поради ремонтни дейности на подпорни стени, като скоростта се ограничава до 30 км/ч. Срок до 11.10.2019 г.; \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът II-66 Движението по път II-66 Нова Загора – Стара Загора от км 55+000 до км 58+700 се ограничава поради провеждането на автомобилно състезание, кръг от републиканския шампионат на АФБ „Писта Стара Загора“ на надлез „Зора“ /път II-66/ на 29.09.2019 г. от 09:00 до 14:30 ч. \r\nОбходен маршрут: \r\nПосока Нова Загора – Стара Загора: от кръстовището за с. Хрищени при км 55+000 се отбива движението за София, Казанлък и Хасково. Автомобилният поток преминава през с. Хрищени – път I-5 околовръстен път Стара Загора при км 228+600 – през гр. Стара Загора, надлез „Наталия“ – бул. „Славянски“ – бул. „Патриарх Евтимий“. \r\nПосока Стара Загора – Нова Загора: гр. Стара Загора – околовръстен път на гр. Стара Загора при км 228+600 – общински път за с. Хрищени – път II-66 при км 55+000 – Нова Загора . \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. \r\nРемонтни дейности: няма \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено поради укрепване на пропадане при км 10+090 – 10+110. Участъкът е сигнализиран с пътни знаци.  \r\nОбходен маршрут: през с. Цветница. Срок до 30.09.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 30.09.2019 г.; \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г.; \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Срок до 15.11.2019 г.; \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 30.09.2019 г. \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-663 Димитровград – Симеоновград от км 40+600 до км 47+900 се въвежда ВОБД и се преустановява движението на МПС в констатираният участък поради изпълнението на строително – ремонтни дейности. \r\nОбходен маршрут за движение на МПС-та е както следва: \r\n-\tЗа направлението гр. Димитровград – гр. Симеоновград: гр. Димитровград – с. Черногорово – с. Воден – с. Александрово – с. Константиново – гр. Симеоновград \r\n-\tЗа направлението гр. Симеоновград – гр. Димитровград: гр. Симеоновград – с. Константиново – с. Александрово – с. Воден – с. Черногорово – гр. Димитровград \r\nСрок до 30.09.2019 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г.; \r\nРемонтни дейности: \r\nПът III-663: Движението по път III-663 Чирпан – Димитровград в участъка от км 15+220 до км 29+913.25 и от км 31+742 до км 33+364.30 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности:  \r\n \r\nОПУ-Ямбол: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-5305: Движението по път III-5305 обходен път изток на гр. Ямбол от км 1+200 до км 1+760 се осъществява в една лента поради ремонтни дейности. Движението се регулира чрез пътни знаци . Срок до 30.09.2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци . Срок до 31.12.2019 г. \r\n \r\n Опасност от падащи камъни:   \r\nИскърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ Велико Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.09.29", "title": "Актуална пътна обстановка"}
{"url": "http://www.focus-news.net/news/2019/09/29/2703342/sport-chelsi-pobedi-kato-domakin-braytan-v-mach-ot-sedmi-krag-na-angliyskata-vissha-liga.html", "text": "Футбол: Челси победи като домакин Брайтън в мач от седми кръг на английската Висша лига. \r\nСлед като първото полувреме завърши при нулево равенство, в 50-ата минута Жоржиньо отбеляза първия гол за Челси в 50-ата минута, след като за отбора му беше отсъдена дузпа. В 76-ата минута Вилиан вкара втори гол. След този мач Челси се изкачиха до шестата позиция във временното класиране в Англия, като това е трети успех за отбора от Лондон в седем мача. Брайтън допусна трета загуба и се намира на 16-та позиция.", "date": "2019.09.29", "title": "Спорт: Челси победи като домакин Брайтън в мач от седми кръг на английската Висша лига"}
{"url": "http://www.focus-news.net/news/2019/09/29/2703338/predstoyashti-sabitiya-v-stranata-za-29-septemvri-agentsiya-fokus.html", "text": "*** \r\n \r\nОт 10.00 часа в центъра на с. Долнослав ще стартира пешеходен преход до пещера Лястовичи вир. Проявата е по повод Световния ден на туризма.  \r\n \r\n*** \r\n \r\nОт 10.00 часа в парк „Марно поле“ ще се проведе инициативата инициатива „Стара хартия за нова книга“. \r\n \r\n*** \r\n \r\nОт 9.00 в Градски парк „Свети Георги“ ще се проведе благотворителната инициатива „Чрез спорт към знание“. \r\n \r\n*** \r\n \r\nОт 11:30 часа в залата на Безистена, Ямболският Камерен оркестър „Дианополис“ открива новия си, 52-ри по ред, творчески сезон. \r\n \r\n*** \r\n \r\nОт 10.00 часа в пленарна зала на Общината, ще се проведе фестивалът „Светът е за всички”. \r\n \r\n Местни избори 2019: \r\n \r\n*** \r\n \r\nОт 11:00 часа в централата на АБВ водачът на листата на партията Ивайло Калфин ще открие предизборната кампания.", "date": "2019.09.29", "title": "Предстоящи събития в страната за 29 септември (Агенция „Фокус“)"}
{"url": "http://www.focus-news.net/news/2019/09/29/2703343/negovo-preosveshtenstvo-belogradchishki-episkop-polikarp-shte-izvarshi-osveshtavane-na-noviya-hram-sv-ravnoapostolni-konstantin-i-elena-v-elin-pelin.html", "text": "Негово светейшество Българския патриарх и Софийски митрополит Неофит, Негово преосвещенство Белоградчишки епископ Поликарп ще извърши освещаване на новия храм „Св. равноапостолни Константин и Елена“ в Елин Пелин, на Софийска епархия, предаде репортер на  Агенция \"Фокус\" . След това епископ Поликарп ще оглави първа Архиерейска света Литургия. Началото ще бъде в 8.30 часа.  \r\nНикола Петков", "date": "2019.09.29", "title": "Негово преосвещенство Белоградчишки епископ Поликарп ще извърши освещаване на новия  храм „Св. равноапостолни Константин и Елена“ в Елин Пелин"}
{"url": "http://www.focus-news.net/news/2019/09/29/2703328/the-independent-boris-dzhonsan-izprashta-partiyata-si-v-upadak-zaradi-brekzit-bez-sdelka.html", "text": "Борис Джонсън е предупреден, че рискува да изпрати консерваторите в „терминален упадък“, ако позволи предстоящата партийна конференция тази седмица да се превърне в среща в подкрепа на най-твърдата форма на Брекзит без сделка, пише британският вестник  The Independent . \r\nСлед като се очакват общи избори в рамките на седмици, бивши депутати от торите, които бяха изключени от партията заради твърдата им позиция срещу Брекзит без сделка, заявиха, че премиерът трябва да използва конференцията в Манчестър, за да покаже, че партията е повече от тясна идеологическа секта, обсебена от Европа, ако иска да задържи гласоподавателите, които преди са осигурявали консервативното мнозинство. \r\nПредупрежденията дойдоха, тъй като бившият финансов министър Филип Хамънд каза, че \"конвулсиите\" на торите над Брекзит са направили партията \"неузнаваема\" за него, като широката база от по-ранни години е заменена с \"идеологически пуританизъм, който не възприема несъгласие и все по-строг в тона си “. \r\nКонференцията на Консервативната партия се открива само няколко дни след унизителното решение на Върховния съд, че петседмичното спиране на парламента прокарано от Джонсън е незаконно. Необичайно Камарата на общините ще продължи да заседава по време на четиридневното събитие, след като депутатите отхвърлиха молбата на премиера за почивка. \r\nВ резултат на това министрите ще трябва да се пътуват от и до Лондон, а опозиционните партии могат да се възползват от възможност да изненадат правителството, като Шотландската национална партия призовава за вот на недоверие и за назначаване на временно „правителство на единството“, докато депутатите от Консервативната партия са далеч от Уестминстър. \r\n \r\n  Юлиян Марков", "date": "2019.09.29", "title": "The Independent: Борис Джонсън изпраща партията си в упадък заради Брекзит без сделка"}
{"url": "http://www.focus-news.net/news/2019/09/29/2703344/ria-novosti-dzhavad-zarif-obvini-sasht-vav-vodene-na-kibervoyna-sreshtu-iran.html", "text": "Съединените щати не са в състояние да сложат край на нито една война, в която участват и водят кибервойна срещу Техеран, заяви иранският министър на външните работи Мохамед Джавад Зариф, цитиран от  РИА Новости , в интервю за NBC. \r\nМинистърът призова администрацията на американския президент Доналд Тръмп да не се опитва да разрешава конфликтите в Близкия изток със сила, и също така обвини Вашингтон в разгръщане на кибервойна. \r\n„САЩ започнаха тази кибер война, като атакуваха нашите ядрени съоръжения по много опасен, безотговорен начин, който може да убие милиони хора“, заяви Зариф.  \r\nВ същото време той добави, че \"всяка война, която САЩ започват, те не могат да завършат\". \r\nПо-рано Зариф разкритикува решението на САЩ за прехвърляне на допълнителни войски в Близкия изток след нападенията върху нефтените рафинерии в Саудитска Арабия, като нарече тази стъпка „позьорство“. \r\nСитуацията в Близкия изток се влоши, след като две петролни рафинерии на саудитската нефтена и газова държавна компания „Сауди Арамко“ бяха нападнати от дронове на 14 септември, след което Рияд намали производството си на петрол наполовина. \r\nОтговорност за нападението поеха йеменските бунтовници хути, срещу които се бие военна коалиция, ръководена от Саудитска Арабия, но Рияд и Вашингтон обвиниха Техеран за случилото се, което Иран отрича.  \r\nТехеран подчерта, че атаките върху нефтени съоръжения вредят на целия регион и отбеляза, че подобни твърдения са традиционни за САЩ и не са изненадващи. \r\nВъпреки липсата на доказателства за участието на Иран в атентата, Тръмп даде указания за налагане на допълнителни санкции над Иран. \r\n \r\n  Теодор Пенев", "date": "2019.09.29", "title": "РИА Новости: Джавад Зариф обвини САЩ във водене на кибервойна срещу Иран"}
{"url": "http://www.focus-news.net/news/2019/09/29/2703346/yambolskiyat-kameren-orkestar-otkriva-s-noviya-si-sezon-s-kontsert-i-predstavyane-na-parviya-si-album-reministsentsii.html", "text": "Ямболският Камерен оркестър „Дианополис“ открива новия си, 52-ри по ред, творчески сезон на 29 септември, неделя с концерт в залата на Безистена. Това съобщиха от пресцентъра на  Общината . В програмата ямболските музиканти с диригент маестро Константин Илиевски ще изпълнят „Четирите годишни времена“ на Антонио Вивалди с гост-солист Елин Колев, както и други класически творби.  \r\nКонцертът е с начало 11:30 часа, като тогава ще бъде представен и първият компакт диск със записи на „Дианополис“, озаглавен „Реминисценции“. Албумът включва четири емблематични и в същото време разнообразни по стил класически произведения: безсмъртното Адажио  на Томасо Албинони, музикалната класика „Севдана” на Георги Златев – Черкин с цигулковото соло на концертмайстора Красимира Султанова, невероятната „Фантазия за един благородник” на испанския композитор Хоакин Родриго и солото на дългогодишния приятел на оркестъра китариста Цветан Недялков, също и Сюита ІІІ от Антични арии и танци на италианския композитор Оторино Респиги.", "date": "2019.09.29", "title": "Ямболският камерен оркестър открива с новия си сезон с концерт и представяне на първия си албум „Реминисценции“"}
{"url": "http://www.focus-news.net/news/2019/09/29/2703349/veliko-tarnovo-obshtinata-shte-se-vklyuchi-v-kampaniyata-stara-hartiya-za-nova-kniga.html", "text": "Общината ще се включи в кампанията „Стара хартия за нова книга“. Инициативата ще гостува в града в края на септември, съобщиха за  Радио „Фокус“ – Велико Търново  от Общината. Основното ѝ мото е „Почисти и прочети“. Тя е насочена към деца от всякаква възраст, техните родители и учители. Основната цел е да се възпита у децата и младежите любов към книгата и отговорно отношение към природата, опазването на околната среда и разделното събиране на отпадъци. Всяко дете, което доведе възрастен придружител на събитието и предаде поне 5 кг стара хартия за рециклиране, получава нова детска книга по избор и подаръци от организаторите и партньорите на празника. \r\nВъв Велико Търново кампанията ще се проведе в парк „Марно поле“ от 10.00 до 13.00 часа. Организатори са Greenwich Book Center и ЕКОПАК България, а подкрепа осигуряват Общината и Регионална библиотека „Петко Р. Славейков“. Останалите градове, в които ще гостува, са Бургас, Хасково, София и Русе. \r\nЛуиза ТРАНЧЕВА", "date": "2019.09.29", "title": "Велико Търново: Общината ще се включи в кампанията „Стара хартия за нова книга“"}
{"url": "http://www.focus-news.net/news/2019/09/29/2703348/v-dobrich-shte-se-provede-blagotvoritelnata-initsiativa-chrez-sport-kam-znanie.html", "text": "В Добрич ще се проведе благотворителната инициатива „Чрез спорт към знание“. Това съобщи Галя Маринова, главен библиотекар в направление „Библиотечно-библиографско и информационно обслужване“ и експерт „Връзки с обществеността“ в Регионална библиотека „Дора Габе“, предаде кореспондентът на  Радио „Фокус” – Варна . Благотворителният маратон ще се проведе в Градски парк „Свети Георги“. Организатори на проявата са Александър Тодоров, Николай Георгиев и Регионална библиотека „Дора Габе” - Добрич. Благотворителната общност е инициатор на спортни мероприятия с апел към хората да спортуват и чрез спорта да помагат за благотворителни каузи. Идеята на проявата е, чрез спорт да се събират средства за закупуване на книги в полза на местната общност. В благотворителната инициатива организаторите канят да се включат хора от всички възрасти, които да пробягат минимум една пълна обиколка от 400 метра в градския парк на Добрич. Всяка завършена обиколка от 400 м в парка се финансира с 1 лев от партньорите на инициативата. Така общата събрана сума ще е равна на броя обиколки, които са пробягали всички участници. Със събраните средства ще бъдат закупени нови книги за читателите на Регионална библиотека „Дора Габе” - Добрич. Инициативата се провежда вече три поредни години в град Силистра. В нея са се включили 600 граждани, които са пробягали 5571 обиколки и със събраните средства са закупени 345 нови книги. Събитието ще се състои в часовете от 9.00 до 12.00 часа. \r\nЖулиета НИКОЛОВА", "date": "2019.09.29", "title": "В Добрич ще се проведе благотворителната инициатива „Чрез спорт към знание“"}
{"url": "http://www.focus-news.net/news/2019/09/29/2703351/negovo-visokopreosveshtenstvo-lovchanskiyat-mitropolit-gavril-shte-oglavi-arhiereyska-sveta-liturgiya-v-lovech.html", "text": "В празничния за християните неделен ден Негово високопреосвещенство Ловчански митрополит Гавриил ще оглави Архиерейска света Литургия в храм „Св. Троица“, град Ловеч, предаде репортер на  Агенция \"Фокус\" . Начлото ще бъде в 9.00 часа. \r\nНикола Петков", "date": "2019.09.29", "title": "Негово високопреосвещенство Ловчанският митрополит Гаврил ще оглави Архиерейска света Литургия в  Ловеч"}
{"url": "http://www.focus-news.net/news/2019/09/29/2703340/nimh-dnes-shte-bade-predimno-slanchevo-s-maksimalni-temperaturi-mezhdu-25-i-30.html", "text": "Днес ще бъде предимно слънчево. Ще духа слаб, в Дунавската равнина - до умерен северозападен вятър. Ще е топло с максимални температури между 25° и 30°. Атмосферното налягане е по-високо от средното за месеца, но бавно ще се понижава. Това съобщи за  Агенция \"Фокус\"  дежурният синоптик Мартин Славчев от  Националния институт по метеорология и хидрология (НИМХ) . \r\nПо Черноморието облачността ще бъде предимно слънчево. Ще духа слаб до умерен вятър от юг-югозапад. Максимална температура на въздуха 23-28°. Температурата на морската вода е 21-23°. Вълнението на морето най-често ще бъде 1-2 бала. \r\nВ планините ще е предимно слънчево, след обяд с временни увеличения на облачността. Ще духа слаб, по високите и открити части умерен вятър от запад-северозапад. Максимална температура на височина 1200 метра – около 20°, на 2000 метра – около 12°.", "date": "2019.09.29", "title": "НИМХ: Днес ще бъде предимно слънчево, с максимални температури между 25° и 30°"}
{"url": "http://www.focus-news.net/news/2019/09/29/2703341/ministarat-na-kulturata-boil-banov-shte-uchastva-v-otbelyazvaneto-na-150-godishninata-na-balgarskata-pravoslavna-tsarkva-sv-sv-konstantin-i-elena-v-odrin-republika-turtsiya.html", "text": "Министърът на културата Боил Банов ще участва в отбелязването на 150-годишнината на българската православна църква „Св. Св. Константин и Елена” в Одрин, Република Турция. Това съобщиха от пресцентъра на  Министерството . Той ще бъде придружаван от началника на кабинета си Ваня Бедрова. \r\nЧестването ще се състои от 10 часа Организатори на събитието са Генералното консулство на Р. България в Одрин, съвместно с Фондацията на православните църкви на Българската Екзархия в Истанбул. Ще бъде отслужена тържествена света литургия, а участие в празничния ден ще вземат и официални лица от двете страни, дейци на културата и науката, представители на Съюза на тракийските дружества в България, както и много българи. \r\nХрамът „Св. Св. Константин и Елена” в гр. Одрин е построен през 1869 г. със средства, събрани от родолюбивите българи, населявали града по това време. Той е бил една от четирите български църкви, съществували в края на XIX в. и началото на XX век в районите с българско население в Одрин. Храмът е бил действащ до средата на 40-те години на XX в. Основно реставриран със съдействието и експертната помощ на българската държава и отворен отново за посетители е на 14 септември 2008 г. През 2010 г. в двора на църквата е поставен паметник на първия български екзарх в новата ни история – Екзарх Антим I.", "date": "2019.09.29", "title": "Министърът на културата Боил Банов ще участва в отбелязването на 150-годишнината на българската православна църква „Св. Св. Константин и Елена” в Одрин, Република Турция"}
{"url": "http://www.focus-news.net/news/2019/09/29/2703347/reuters-pelosi-zayavi-che-obshtestvenoto-mnenie-se-izmenya-v-polza-na-impiychmant-za-prezidenta-tramp.html", "text": "Говорителят а Камарата на представителтие Нанси Пелоси заяви, че публичното мнение вече е на страната на разследване за импийчмънт на президента на САЩ Доналд Тръмп, след излизането на последната информация за разговора му с украинския му колега Владимир Зеленски, съобщава  Reuters . \r\n„В обществото, мнението се промени изцяло. Може да се промени и сега, кой знае, но точно сега, след като видяха оплакването и свидетелството на главният инспектор и кавалерското отношение на администрацията към него, американците променят мнението си“, заяви Пелоси пред журналисти. \r\nТя добави, че нейната съпротива срещу разследване за импийчмънт бързо е преминала от призив към нейните демократи да бъдат внимателни от политическата криза, която подобно действие може да предизвика, до решителност за задействането на процедурата, след като излязоха всички данни за разговора между Тръмп и Зеленски.  \r\n„Президента на САЩ би задържал военната подкрепа, платена от данъкоплатците, за да разклати лидер на друга държава, освен ако той не му направи политическа услуга – това е толкова ясно.“, заяви още Пелоси.  \r\nПо-рано стана ясно, че Тръмп и Зеленски са провели разговор, в който президента на САЩ обещава на своя колега военна помощ, ако бъде започнато разследване срещу сина на политическият противник на Тръмп Джо Байдън, който се очаква да му опонира на изборите през 2020 г. \r\n \r\n  Теодор Пенев", "date": "2019.09.29", "title": "Reuters: Пелоси заяви, че общественото мнение се изменя в полза на импийчмънт за президента Тръмп"}
{"url": "http://www.focus-news.net/news/2019/09/29/2703353/spokoen-e-trafikat-v-dvete-posoki-na-avtomagistrala-hemus-kray-vitinya.html", "text": "Спокоен е трафикът в двете посоки на автомагистрала \"Хемус\" край тунел \"Витиня\", предаде репортер на  Агенция \"Фокус\" . Пътните настилки са влажни на места, видимостта е добра. \r\nДеница КИТАНОВА", "date": "2019.09.29", "title": "Спокоен е трафикът в двете посоки на автомагистрала \"Хемус\" край \"Витиня\""}
{"url": "http://www.focus-news.net/news/2019/09/29/2703357/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинската спасителна служба към БЧК . Температурите са около 10 градуса. Лифтовите съоръжения на Витоша работят, но на повечето места вече не са в действие. Ветровито е единствено в по-високата част на Централен Балкан по билото на планината. За изминалото денонощие няма регистрирани инциденти с туристи. \r\n \r\nИнформация за обстановката в планините може да намерите на  \r\nТелефоните на ПСС са: 02/ 9632000 и 088 1470 \r\n \r\nТеодора ПАВЛОВА", "date": "2019.09.29", "title": "ПСС: Добри са условията за туризъм в планините"}
{"url": "http://www.focus-news.net/news/2019/09/29/2703352/the-washington-examiner-darzhavniyat-departament-na-sasht-shte-razsledva-imeylite-na-bivshite-satrudnitsi-na-hilari-klintan.html", "text": "Държавният департамент на президента Доналд Тръмп ще подсили разследванията си в имейлите на десетки бивши щатски служители и помощници на бившия държавен секретар Хилари Клинтън, пише американското издание  The Washington Examiner . \r\nПоне 130 бивши служители са били потърсени от разследващите органи от Държавния департамент, настоящи и бивши служители информирана вестник The Washington Post.  \r\nСпоред изданието, тези които с които службите са се свързали са били потърсени във връзка с имейли, които са пращали преди години, които са били класифицирани и това сега може да бъде счетено като нарушение на сигурността на САЩ.  \r\nРазследващите разговарят с бивши служители от около година и половина, но изглеждаше сякаш ще прекратят разследването, преди да продължат по-решително с него лятото тази година. \r\nВъпреки, че някои от поставените под наблюдение, виждат последните мерки на администрацията на Тръмп като опит за справяне с политически противници, служителите на департамента са на мнение, че просто се следва стандартната протоколна процедура в разследване, започнато още от администрацията на Барак Обама, чиито мандат като президент завърши през 2017 г. \r\n„Това няма нищо общо с Белия дом“, заяви служител на Държавния департамент. \r\n„Това е свързано с времето, което отне да прегледаме милиони имейли, което беше около три години и половина. „ \r\n„Процесът е създаден по такъв начин, че изцяло да се избегнат политически наклонности.“, добави друг служител.  \r\nСътрудници на кабинета на Обама обаче заявиха пред пресата, че разследването е „агресивна“ политика от страна на една администрация (на Тръмп), която си има собствени проблеми с боравенето със секретна информация.  \r\nЛистите на Държавния департамент от служители, които ще бъдат разпитани, включва асистенти на министри, които са били отговорни за американската политика в Близкия Изток, Европа и Централна Азия, както и няколко посланици.  \r\nТой включва и много настоящи и бивши бюрократи, които са предали много важни съобщения от Клинтън към други служители. Много от разследваните са били обявени за невинни, докато някои са обвинени в това, че са отговорни за „валиден инцидент“ със сигурността, но не носят „никаква лична отговорност“.  \r\nЦялата процедура по разследване на служители от Държавния департамент започна след като ФБР започна разследвания срещу самата Хилари Клинтън за това, че е използвала нерегламентиран сървър, базиран в нейният дом в Ню Йорк, когато е била на поста си като Държавен секретар от 2009 до 2013 г. Бившият директор на ФБР Джеймс Коми публично препоръча през 2016 г. да не бъдат повдигани обвинения срещу нея или някой друг, който се занимава с нейните лични съобщения в мрежата, но в същото време нарече нея и екипа й „изключително безотговорни“ в боравенето с класифицирана информация.   \r\n \r\n  Теодор Пенев", "date": "2019.09.29", "title": "The Washington Examiner: Държавният департамент на САЩ ще разследва имейлите на бившите сътрудници на Хилари Клинтън"}
{"url": "http://www.focus-news.net/news/2019/09/29/2703356/21-godishnata-zhena-e-zaginala-pri-katastarofa-na-patya-aksakovo-ignatievo.html", "text": "21-годишната жена е загинала при катастарофа на пътя Аксаково - Игнатиево, на около 2 км преди Игнатиево. Това съобщиха от  ОДМВР - Варна . Инцидентът е станал около 21.20 часа. 20-годишната водачка на лек автомобил \"Ауди\", по време на движението си, губи контрол над МПС и се блъска в крайпътно дърво. Вследствие на инцидента жената и нейната спътничка (21 г.) са отведени и настанени в болнично заведение. Водачката остава за наблюдение в Реанимацията на МБАЛ \"Св. Анна\" със съчетана травма. Изясняват се причините и обстоятелствата около случая. Образувано е досъдебно производство.", "date": "2019.09.29", "title": "21-годишната жена е загинала при катастарофа на пътя Аксаково - Игнатиево"}
{"url": "http://www.focus-news.net/news/2019/09/29/2703354/mestni-izbori-2019-abv-otkri-predizbornata-si-kampaniya-v-obshtina-tundzha.html", "text": "„Не трябва да допускаме закриването на училища, защото те са сърцата на всяко населено място”,  заяви при откриването на предизборната си кампания кандидатът за кмет на Община Тунджа Иван Йоргов. Той бе издигнат от местната структура на ПП АБВ, а мотото на кампанията му е „Иван Йоргов – верният избор”.   \r\nВ препълнения салон на НЧ ”Просвета 1910” –  с. Тенево се събраха членове, симпатизанти и приятели на партията от целия регион. Специални гости на откриването на кампанията бяха Румен Петков – председател на  АБВ и зам.-председателят на партията  Владимир Маринов.  \r\n„Кандидатът за кмет на общината е човек с шампионски дух и голям авторитет. Разпознаваем е за жителите на общината, защото е един от тях. Доказал през годините, че може да бъде добър управленец, той е точната кандидатура за кметското място в Община Тунджа, категоричен беше Румен Петков при представянето на Иван Йоргов.  \r\nОбщо седем са кандидатите за кметове на населени места, които бяха представени тази вечер на сцената на читалището. Пред присъстващите излязоха и кандидатите за общински съветници, начело с водача на листата Здравко Златаров.  „Тунджа” е наша кауза и вярваме, че след 27 октомври животът на хората ще се промени към по-добро.”, каза водачът на листата. „Няма да даваме празни обещания, но ще гарантираме нито едно от селата ни да не остава без лекарска помощ”, посочи още той пред присъстващите. „Вярваме в мъдростта на възрастните, в разума на активна част от населението и в мечтите и енергията на младите, за да видим нашата община променена”, допълни Златаров, който призова в деня на изборите хората да не се страхуват да изразят своя вот.  \r\nПо традиция АБВ дари книги за читалището в селото. Симпатизантите и приятелите на политическата сила  имаха удоволствието да се насладят на изпълненията на народната певица Донка Бумбалова.", "date": "2019.09.29", "title": "Местни избори 2019: АБВ откри предизборната си кампания в община Тунджа"}
{"url": "http://www.focus-news.net/news/2019/09/29/2703355/bloomberg-yemenskite-buntovnitsi-tvardyat-che-sa-plenili-mnozhestvo-voynitsi-na-saudtiska-arabiya-v-poslednoto-si-napadenie.html", "text": "Шиитските бунтовници хути, които се бият срещу правителството на Йемен и военната коалиция, водена от Саудитска Арабия, заявиха, че са пленили множество войници от силите за сигурност на Рияд, след като са провери мащабна операция по границата на двете страни, съобщава американската медия  Bloomberg . \r\nТова се случи малко след като Саудитска Арабия се съгласи да бъде постигнато ограничено примирие с хутите. Ако това е вярно, то вероятно ескалацията, която ще последва ще нанесе удар върху опитите да бъде прекратена гражданската война в Йемен, която стана причина за смъртта на хиляди и предизвика една от най-тежките хуманитарни кризи в света. Саудитска Арабия се включи в конфликта през 2015 г., за да подкрепи международно признатото правителство на Йемен срещу шиитските бунтовници.  \r\nХутите казаха в изявление, че са унищожили три вражески полка, след „само 72 часа от операцията“. \r\nХиляди саудитски войници са били взети в плен, включително „много командири, офицери и войници“. Говорител на водената от Рияд коалиция беше помолен за коментар, но отказа да направи такъв на този етап. \r\nИзявлението на бунтовниците идва почти две седмици след като движението пое отговорност за разрушителната атака над петролните рафинерии на „Сауди Арамко“, която за кратко преполови износа на петрол на арабската страна и разклати световния пазар. САЩ и Саудитска Арабия обвиниха Иран за нападенията, понеже според тях те не са били извършени от Йемен. \r\nЯхия Сари, говорител на хутите, заяви че пленените ще бъдат показани по телевизията на движението по-късно.  \r\nМиналата седмица групировката обяви двустранно прекратяване на атаките срещу Саудитска Арабия, която също се е съгласила да бъдат прекратени военните действия временно в някои части на страната, включително столицата Сана.  \r\nСаудитска Арабия разглежда войната като прокси конфликт с Иран.  \r\n \r\n  Теодор Пенев", "date": "2019.09.29", "title": "Bloomberg: Йеменските бунтовници твърдят, че са пленили множество войници на Саудтиска Арабия в последното си нападение"}
{"url": "http://www.focus-news.net/news/2019/09/29/2703358/19-godishen-mladezh-zagina-pri-katastrofa-kray-krastovishte-mezhdu-bul-maritsa-i-bul-iztochen-v-plovdiv.html", "text": "19-годишен младеж загина при катастрофа тази нощ, съобщи за  Радио \"Фокус\"- Пловдив  говорителят на ОДМВР. Към 2 часа днес на тел. 112 е подаден сигнал за блъснал се в стълб автомобил, край кръстовище между бул. \"Марица\" и бул. \"Източен\". С колата се придвижвали три 19-годишни момчета. На място загинал единият пътник. Другият и шофьорът, който не притежава свидетелство за управление, са в болница за оказване та спешна медицинска помощ. Местопроизшествието е запазено, извършен е оглед. На водача е взета кръвна проба. Образувано е досъдебно производство. \r\nЦветана ТОНЧЕВА", "date": "2019.09.29", "title": "19-годишен младеж загина при катастрофа край кръстовище между бул. \"Марица\" и бул. \"Източен\" в Пловдив"}
{"url": "http://www.focus-news.net/news/2019/09/29/2703359/cnn-tramp-obvinyava-rakovoditelya-na-kabineta-za-tova-che-ne-e-imal-plan-za-spravyane-sas-skandala-s-telefonniyat-razgovor-mezhdu-nego-i-zelenski.html", "text": "Президентът на САЩ Доналд Тръмп счита, че един от отговорниците за скандала в Белия дом, който доведе до разследване и до импийчмънт срещу президента, е ръководителят на кабинета Мик Мулвани, съобщава  CNN . \r\nСпоред източниците на американската медия, Мулвани е бил обвинен от Тръмп за това, че не е разполагал със стратегия за защитата и обясненията на съдържанието на публикуваните документи, свързани с разговора между американския президент неговия украински колега Владимир Зеленски.  \r\nСпоред източниците, не само Тръмп, но целият кабинет е бил разочарован от това, че Белият дом не е разполагал с план за действие за справянето с кризата, след като беше подадено оплакване, което заплашва да доведе до импийчмънт на президента.  \r\n \r\n  Теодор Пенев", "date": "2019.09.29", "title": "CNN: Тръмп обвинява ръководителя на кабинета, за това, че не е имал план за справяне със скандала с телефонният разговор между него и Зеленски"}
{"url": "http://www.focus-news.net/news/2019/09/29/2703362/stara-zagora-pista-stara-zagora-otnovo-sabira-elita-na-avtomobilniya-sport-v-grada.html", "text": "В Стара Загора ще се състои автомобилното състезание „Писта Стара Загора“. Това съобщиха от пресцентъра на  Община Стара Загора . То е четвърти кръг от Националния шампионат по затворен маршрут. Началото ще бъде дадено от 10.00 часа, на източния пътен възел на града. \r\nВъзстановеният и емблематичен за автомобилните фенове шампионат „Писта Стара Загора“ и тази година ще събере състезатели и почитатели на майсторското шофиране от цялата страна.  „Започна записването на участниците и отново очакваме екипите на най-добрите пилоти у нас“, съобщи Илия Бояджиев, председател на АСК – Стара Загора. „Трасето е добре познато - 2.8 км, а групите са „Спорт“, „Тунинг“ и „Макси“, допълни Бояджиев. Специално ще бъдат връчени Купа на кмета, която ще зарадва най-добре представилия се старозагорски спортист, както и Купа „Лада“ и „Енеос“. И тази година ще има приз „Fair Play пилот“, който е в памет на Станимира Петрова-Ганева, дъщеря на 10-кратния шампион на България Георги Петров. Участниците в „Писта Стара Загора“ отново ще подкрепят инициативата, целяща повишаване на безопасността на движение - „Аз съм бъдещето. Пази ме!“. Организатори са Община Стара Загора, АСК - Стара Загора и Автомобилната федерация.", "date": "2019.09.29", "title": "Стара Загора: „Писта Стара Загора“ отново събира елита на автомобилния спорт в града"}
{"url": "http://www.focus-news.net/news/2019/09/29/2703361/tass-komaniyata-na-ilon-mask-speys-eks-planira-da-izvede-kosmicheski-korab-v-orbita-do-shest-mesetsa.html", "text": "Космическият кораб „Старшип“ на американската компания „Спейс Екс“ може да излезе на орбита след по-малко от шест месеца, заяви основателят на компанията Илон Мъск по време на презентация в стартовия комплекс на компанията в Тексас. \r\nСъбитието беше посветено на годишнината от първото изстрелване на полезен товар в орбита, върху създадената от „Спейс Екс“ ракета-носители „Фалкън-1“, което се проведе през 2008 г. \r\n\"Ще звучи безумно, но искаме да достигнем орбитата за по-малко от шест месеца\", каза Мъск. \r\nРъководителят на компанията потвърди, че първият тестов полет на кораба на височина 20 км ще се извърши от един до два месеца. В речта си той отново описа подробно характеристиките на ракетата, която е с дължина 50 метра, диаметърът й е 9 метра, а товароносимостта й е 150 тона. \r\n„Старшип“ е космически кораб за многократна употреба, проектиран да лети до Марс и предназначен за 100 души. Както и преди Мъск подчертаваше, той е основал „Спейс Екс“ през 2002 г. с цел да помогне на човечеството да колонизира Марс, което според него може да се случи до 2022 г.  \r\n  Теодор Пенев", "date": "2019.09.29", "title": "ТАСС: Команията на Илон Мъск „Спейс екс“ планира да изведе космически кораб в орбита до шест месеца"}
{"url": "http://www.focus-news.net/news/2019/09/29/2703360/api-do-19-chasa-dvizhenieto-ot-km-1-do-km-2-na-am-trakiya-v-posoka-plovdiv-shte-se-osashtestvyava-v-edna-lenta-poradi-remontni-deynosti.html", "text": "До 19 часа движението от км 1 до км 2 на АМ „Тракия“, в посока Пловдив ще се осъществява в една лента поради ремонтни дейности. Това съобщиха от пресцентъра на  Агенция \"Пътна инфраструктура\" . Ще бъде ограничено движението в изпреварващата и втора активна лента. Трафикът ще се пренасочва в първа активна лента. Необходимо е шофьорите да се движат с повишено внимание и съобразена скорост, като спазват стриктно поставената сигнализация. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.09.29", "title": "АПИ: До 19 часа движението от км 1 до км 2 на АМ „Тракия“, в посока Пловдив ще се осъществява в една лента поради ремонтни дейности"}
{"url": "http://www.focus-news.net/news/2019/09/29/2703363/usa-today-nansi-pelosi-smyata-che-ne-e-ot-znachenie-dali-demokratite-shte-zagubyat-elektorat-zaradi-protsedurite-po-impiychmant.html", "text": "Председателят на Камарата на представителите от Демократическата партия на САЩ Нанси Пелоси заяви, че партията трябва да натисне за импийчмънт на президента Доналд Тръмп, без значение от политическите последствия от това. \r\n„Няма значнеие“, заяви тя пред журналисти. \r\n„Нашата първа отговорност е пред конституцията“. \r\nПелоси е демократ от Калифорния, който пое поста на председател на Камарата на представителите, след като нейната партия събра мнозинство на изборите през 2018 г.   \r\nТя добави, че решението да продължат с възможните процедури по импийчмънт е било диктувано от действията на президента.  \r\n„Това е тъжно време за нашата страна. Няма наслада в това“, добави Пелоси. \r\nТя заяви по-рано, че нейната неохотност да се премине към действия за импийчмънт по-рано са били свързани с това, че все още не е разполагала с достатъчно факти и доказателства. След свидетелствата на сътрудника на разузнаването обаче е променила мнението си. Стенограмата на разговора, публикувана след свидетелствата показаха, че Тръмп иска информация, с която да очерни своя вероятен бъдещ политически противник Джо Байдън.  \r\nПелоси заяви, че според нея администрацията на Тръмп се е опитала да покрие случая, а после се е опитала да скрие и опитите си за това.  \r\nМеждувременно Тръмп настоя, че в разговорът не е имало нищо нередно и нарече опитите за импийчмънт „лов на вещици“.  \r\nПелоси заяви и, че ще предостави на разузнавателната комисия да разследва случая, без намеса. \r\n \r\n  Теодор Пенев", "date": "2019.09.29", "title": "USA Today: Нанси Пелоси смята, че не е от значение дали демократите ще загубят електорат заради процедурите по импийчмънт"}
{"url": "http://www.focus-news.net/news/2019/09/29/2703364/slava-sokolova-obshtina-kyustendil-praznikat-na-plodorodieto-e-sred-osnovnite-aktsenti-v-kulturniya-ni-kalendar-za-mesets-septemvri.html", "text": "Празникът на плодородието е сред основните акценти в културния ни календар за месец септември. Това каза пред  Радио „Фокус” – Кюстендил  Слава Соколова, експерт към отдел „Култура и духовно развитие” в Община Кюстендил.  \r\nОт 11.00 часа – изложение на занаятчии и земеделски производители, състезателни игри с плодове и зеленчуци, които ще бъдат индивидуални и отборни надпревари. „Ще имаме отново открити тренировки в спортни зони. През целия период на празника ще тече и младежкият пленер „Творческо плодородие”, каза Слава Соколова. \r\nВенцеслав ИЛЧЕВ", "date": "2019.09.29", "title": "Слава Соколова, Община Кюстендил: Празникът на плодородието е сред основните акценти в културния ни календар за месец септември"}
{"url": "http://www.focus-news.net/news/2019/09/29/2703345/tass-v-avstriya-byaha-otvoreni-parvite-izbiratelni-sektsii-za-predsrochnite-parlamentarni-izbori.html", "text": "Първите избирателни секции за предсрочните избори за Националния съвет, долната камара на парламента на Австрия отвориха врати, предава  ТАСС . \r\nОбщо над 10 хил. избирателни секции ще работят в страната. Повечето от тях ще бъдат отворени до късния следобед. В някои градове работното време може да варира и изборите може да приключат по обяд. Австрийското министерство на вътрешните работи, което организира изборите и изпълнява функциите на Федералната избирателна комисия, планира да представи първите предварителни резултати от гласуването след закриването на последните избирателни секции, след което и избирателната активност ще бъде оповестена. \r\nЗа да бъде включена в Националния съвет, една партия трябва да събере повече от 4% от всички гласове. \r\nФаворитът е консервативната Австрийска народна партия, ръководена от бившия австрийски канцлер Себастиан Курц. Според прогнозите тя ще спечели изборите, а нейният лидер вероятно ще си върне поста канцлер.  \r\nСпоред наблюдатели основната борба ще се разгърне за второ и трето място между Австрийската социалдемократическа партия, водена от Памела Ренди-Вагнер, и дясната \"Партия на свободата\", водена от Норберт Хофер. \r\n \r\n  Теодор Пенев", "date": "2019.09.29", "title": "ТАСС: В Австрия бяха отворени първите избирателни секции за предсрочните парламентарни избори"}
{"url": "http://www.focus-news.net/news/2019/09/29/2703350/london-evening-standard-boris-dzhonsan-pristigna-na-konferentsiyata-na-konservativnata-partiya-dokato-parlamenta-se-opitva-da-go-otstrani.html", "text": "Премиерът на Великобритания Борис Джонсън пристигна в Манчестър за годишната конференция на Консервативната партия, която обещава да бъде засенчена от опитите на парламента да го отстрани, пише  London Evening Standard . \r\nТой отказа да отговаря на въпроси за политическите си и лични битки, когато пристигна в хотела преди конференцията, която започва днес, след като стана ясно, че той може да трябва да се яви в съда във връзка с преференциално отношение към Дженифър Аркури, докато е бил кмет на Лондон. \r\nМалка група от протестиращи се беше събрала около мястото на конференцията, и техните скандирания можеха да бъдат чути докато премиера пристигаше.  \r\n„Пристигнах в Манчестър за конференцията на Консервативната партия. Нека осъществим Брекзит“, написа Джонсън в „Туитър“ малко по-късно. \r\nПоражението на правителството във Върховния съд и провала му да спечели вота в парламента за ново прекратяване на функциите му, макар само за три дни, за да бъде проведена конференцията на Консервативната партия, означава че той ще трябва да бърза, за да може да се върне в Лондон в края на конференцията, където също има задължения.  \r\nДепутат от Шотландската национална партия (ШНП) заяви, че опозиционните партии трябва да гласуват вот на недоверие следващата седмица, в опит да заместят премиера с временен министър-председател, който ще подсигури отсрочка за осъществяването на Брекзит. \r\nЛидерът на лейбъристите Джереми Корбин се очаква да се яви на друга среща на опозиционните лидери в парламента на 30 септември, за да планира следващите ходове на опозицията, които ще целят да предотвратят излизане от Европейския съюз без сделка на 31 октомври.  \r\nПред репортери на митинг в Чингфорд, Корбин заяви, че е готов да води временно правителство, ако Джонсън бъде отстранен от премиерския пост. \r\nМинистър-председателя може да се изправи и пред ново съдебно дело, за обвиненията, че когато е бил кмет на Лондон е давал привилегии на американската бизнесдама Дженифър Аркури, заради приятелството си с нея.  \r\nНезависима комисия ще разгледа делото и ще реши дали да разследва премиера за престъпление по служба.  \r\nТози ход беше посрещнат от правителството с гневни съобщения, след като Садик Хан го нарече явна политическа „нагласена“ сцена.  \r\nМинистъра на околната среда Тереза Вилиърс от своя страна заяви, че целият случай е бил излишно преувеличен и е политически мотивиран ход. \r\n„Това изглежда, че е доста очевидно политическо мотивирано оплакване“, заяви тя. \r\n„Премиера беше ясен, че няма какво да се (разследва) там. Усещам, че това цели да отвлече вниманието и хората да използват оплакванията срещу премиера по политически начин“, добави тя. \r\nДжереми Корбин обаче не се съгласи и заяви, че това е сериозно нарушение и Джонсън трябва да отговаря за действията си. \r\n„Изцяло независима комисия разгледа доказателствата за плащанията, направени от кметския офис към една специфична компания и казва, че има сериозни въпроси, на които трябва да се отговори“, заяви Корбин.  \r\n \r\n  Теодор Пенев", "date": "2019.09.29", "title": "London Evening Standard: Борис Джонсън пристигна на конференцията на Консервативната партия, докато парламента се опитва да го отстрани"}
{"url": "http://www.focus-news.net/news/2019/09/29/2703366/1-039-katastrofi-sa-registrirani-v-oblast-blagoevgrad-prez-2018-g-pri-tyah-sa-zaginali-18-dushi-ranenite-sa-377.html", "text": "През 2018 година на територията на област Благоевград са регистрирани 1 039 пътнотранспортни произшествия (ПТП) с наличие на материални щети и пострадали, като в сравнение с 2017 година се наблюдава намаление с 11.5%. Това каза пред  Радио „Фокус“-Пирин  Емилия Илиева, началник на отдел „Статистически изследвания“- Благоевград към Териториално статистическо бюро-Югозапад. По думите ѝ през годината са настъпили 295 тежки произшествия, при които броят на ранените е 377, а на загиналите – 18 души. „В сравнение с 2017 година броят на ранените лица нараства със 7.4%, на тежките ПТП  – с 2.4%, докато броя на загиналите лица намалява – с 30.8%“, каза още Илиева. Тя добави, че от общия брой за страната делът на пътнотранспортните произшествия с пострадали в област Благоевград е 4.4%, на ранените – 4.5%, а на загиналите – 2.9%. „Броят на ПТП по вина на водачите на моторни превозни средства (МПС) е 272, или 92.2% от общия брой за областта. От тях с най-голям брой ПТП са водачите, управлявали лични МПС – 220 или 80.9%“, отбеляза Илиева. \r\nЛивия НИНОВА", "date": "2019.09.29", "title": "1 039 катастрофи са регистрирани в Област Благоевград през 2018 г., при тях са загинали 18 души, ранените са 377"}
{"url": "http://www.focus-news.net/news/2019/09/29/2703369/dvizhenieto-po-pat-ii-86-asenovgrad-smolyan-v-uchastaka-bachkovo-narechenski-bani-e-v-edna-lenta-poradi-katastrofa.html", "text": "Движението по път II-86 Асеновград – Смолян в участъка Бачково – Нареченски бани, при км 37, се осъществява в една лента, двупосочно поради катастрофа. Това съобщиха от пресцентъра на  Агенция \"Пътна инфраструктура\" . Трафикът се регулира от \"Пътна полиция\". Необходимо е шофьорите да карат с повишено внимание и съобразена скорост. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.09.29", "title": "Движението по път II-86 Асеновград – Смолян в участъка Бачково – Нареченски бани е в една лента поради катастрофа"}
{"url": "http://www.focus-news.net/news/2019/09/29/2703371/348-obucheniya-se-provedoha-v-tehnicheskiya-ucheben-tsentar-na-chez-razpredelenie-balgariya.html", "text": "348 обучения се проведоха в Техническия учебен център на ЧЕЗ Разпределение България за две години. 5078 преминаха през модерната учебна база, откакто центърът отвори врати през септември 2017 г. Обученията се водиха от 56 лектори, професионалисти в сферата на енергетиката в България. Това съобщиха от  дружеството . Техническият учебен център на ЧЕЗ Разпределение е лицензиран от Националната агенция за професионално образование и обучение (НАПОО). В него може да се извършва и удостоверява  професионално обучение и придобиване на степен на професионална квалификация съгласно Закона за професионалното образование и обучение по 8 професии и 12 специалности. Центърът предлага изключителна възможност за практическо обучение в единствения по рода си в Западна България полигон с реална електроразпределителна мрежа и напълно оборудвани учебни зали. Провежданите обучения дават възможност за квалификация и преквалификация както на служители на дружеството, така и на външни лица. В партньорство с образователните институции, в Техническия учебен център на ЧЕЗ Разпределение България се обучават групи от ученици и студенти от профилирани учебни заведения, от подизпълнители, повишава се квалификацията на служителите на дружеството и се създават единни стандарти за работа, които да водят до европейско качество на обслужването в сектора.  \r\nПовече информация за предлаганите от центъра възможности, както и контакти за връзка, могат да бъдат намерени на сайта на дружеството www.cez-rp.bg,  в секция „Технически учебен център“.", "date": "2019.09.29", "title": "348 обучения се проведоха в техническия учебен център на ЧЕЗ разпределение България"}
{"url": "http://www.focus-news.net/news/2019/09/29/2703368/716-uchastnitsi-sabra-mezhdunarodeniyat-folkloren-festival-na-tantsovite-klubove-sharena-stomna-v-dobrinishte.html", "text": "Провеждащият се за трета поредна година, Международен фолклорен фестивал на танцовите клубове \"Шарена стомна\", събра 716 участници в Добринище. Това съобщиха от пресцентъра на  Община Банско . Тридесет и три състава от Гърция, Македония, Сърбия и България, ще покажат своя талант във фолклорно надиграване днес и утре. Фестивалът няма състезателен характер и е с цел да запознае гостите и участниците с фолклора на балканските народи, да създаде нови приятелства и да популяризира българските костюми, хора и танци. Специални гости на откриването, бяха Георги Икономов, Асен Кирицов и Петър Галчев, с официална покана от Китан Галчев и кметство Добринище. Двудневният празник се радва на прекрасно време и чудесно настроение, и е идеален вариант за вашите почивни дни.", "date": "2019.09.29", "title": "716 участници събра Международеният фолклорен фестивал на танцовите клубове \"Шарена стомна\" в Добринище"}
{"url": "http://www.focus-news.net/news/2019/09/29/2703372/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "На 30 септември 2019 г. (понеделник), във връзка с реконструкция на уличен водопровод на ул. „Димитър Доспевски“, жк. „Младост“ 1, се налага спиране на водоподаването от 09:00 до 21:00 часа на клиентите на „Софийска вода”, съобщиха от  дружеството .  \r\nЖивеещи в:бл. 32, бл. 38А, бл. 37, бл. 37А, бл. 37Б, бл. 49А, бл. 49, бл. 50, бл. 50А, бл. 42, бл. 42А, бл. 43 \r\nЧНУ „Светилник\",125 СУ „Боян Пенев\", бул. „Александър Малинов“ №16 и №18 \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Никола Генадиев“, на паркинга пред бл. 50. \r\nНа 30 септември 2019 г. (понеделник), във връзка с подмяна на сградно водопроводно отклонение на ул. 519, кв. „Христо Ботев“, се налага спиране на водоподаването от 09:00 до 19:00 часа на клиентите на „Софийска вода”, живеещи в района на: \r\nкв. „Христо Ботев“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. 511 на ъгъла  с ул. 514. \r\nНа 30 септември 2019 г. (понеделник), във връзка с подмяна на сградно водопроводно отклонение на ул. „Патриарх Герман“, с. Герман, се налага спиране на водоподаването от 09:30 до 18:00 часа на клиентите на „Софийска вода”, живеещи в района на: \r\nул. „Патриарх Герман“ между ул. „8-ми март“ и ул. „Кокиче“ и ул. „Кокиче“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Патриарх Герман“ на кръстовището с ул. „Кокиче“. \r\nНа 30 септември 2019 г. (понеделник), във връзка с локализиране на авария на ул. „Димитър Кантакузин“, в.з. Киноцентъра, се налага спиране на водоподаването от 10:00 до 14:00 часа на клиентите на „Софийска вода”, живеещи в района на: \r\nул. „Димитър Кантакузин“, ул. „Стилиан Чилингиров“ №2 и №4, ул. „Гена Димитрова“ №21, №23 и №25, ул. „Екатерина Божилова“ №4 \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноски на адрес: ул. „Димитър Кантакузин“ №2. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx . \r\n“Софийска вода” АД предварително се извинява на своите клиенти за причинените временни неудобства! \r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.09.29", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/09/29/2703373/politseyski-patrul-e-razpolozhen-na-izhoda-na-pleven-v-posoka-ruse.html", "text": "Полицейски патрул е разположен на ул. \"Георги Кочев\" на изхода на Плевен в посока Русе, предаде репортер на  Агенция \"Фокус\" . Спокоен е трафикът в областта. Пътните настилки са сухи, видимостта е добра.", "date": "2019.09.29", "title": "Полицейски патрул е разположен на изхода на Плевен в посока Русе"}
{"url": "http://www.focus-news.net/news/2019/09/29/2703365/ahval-sasht-shte-obsadyat-voenno-satrudnichestvo-s-gartsiya.html", "text": "САЩ са заинтересовани в дискутирането на военно сътрудничество с Гърция, сред увеличаващото се напрежение в Източното Средиземноморие, пише турската медия  Ahval , като се позовава на източници на Държавния департамент във Вашингтон.  \r\nПредставители на Белия дом са провели няколко срещи със свои гръцки колеги през последните няколко месеца, всички от които са били позитивни и за двете страни и за алианса между тях, заяви служител в Държавния департамент по време на специален брифинг.  \r\n„Виждаме много активност в последните месеци и години и нашето партньорство с нашият съюзник Гърция е фундаментално важен за това“, заяви той.  \r\nВъзможността в Източното Средиземноморие да има залежи на газ и петрол от дълго време водят до сериозно напрежение между Турция, Гърция и Кипър.  \r\nОстровът е разделен от 1974 г. на населения с преобладаващо гръцко население на юг, чието правителство е международно признато и населена с турци южна част, която е призната единствено от Анкара.  \r\nНикозия и Атина не са съгласни с твърденията на Турция, че тя има права за сондиране и ползване на ресурсите в региона, които според нея са собственост и на турските киприоти.  \r\nЕвропейският съюз одобри налагането на санкции срещу Анкара за сондажите по дъното на източната част на Средиземно море, които са част от Изключителната икономическа зона на Република Кипър.  \r\nИзявлението на служителя на  Държавният департамент на САЩ съвпада с дискусиите, свързани с това, че Турция бавно се отдалечава от запада и се приближава до лагера на Русия, след покупката си на руски системи за противовъздушна отбрана С-400.  \r\n \r\n  Теодор Пенев", "date": "2019.09.29", "title": "Ahval: САЩ ще обсъдят военно сътрудничество с Гърция"}
{"url": "http://www.focus-news.net/news/2019/09/29/2703374/tass-kitayskite-medii-pokazaha-kapan-napraven-na-amerikanski-samoletonosach.html", "text": "Китайските медии публикуваха сателитни снимки на самолетоносача на Военноморските сили на САЩ „Роналд Рейгън“ в Южно китайско море, който е заобиколен от пет китайски военни кораба, предава  РИА Новости . \r\nГоворителят на Министерството на националната отбрана на Китай, коментирайки тези кадри, отбеляза, че самолетоносачът е изпратен от Вашингтон, за да демонстрира сила и да засили милитаризацията на Южнокитайско море.  \r\n\"Китайските военни ще изпълнят своите задължения и задачи и категорично ще защитават националния ни суверенитет и сигурност\", заяви той. \r\nВ продължение на десетилетия Пекин спори с няколко държави в Азиатско-Тихоокеанския регион за териториалната принадлежност на редица острови в Южнокитайско море, на шелфа на които са открити значителни запаси от въглеводороди. \r\nСАЩ не са страна в спора, но не признават претенциите на Китай и настояват свободното корабоплаване в региона. \r\n \r\n  Теодор Пенев", "date": "2019.09.29", "title": "ТАСС: Китайските медии показаха \"капан\", направен на американски самолетоносач"}
{"url": "http://www.focus-news.net/news/2019/09/29/2703376/nyama-postardali-pri-katastrofata-v-rayona-na-bachkovski-manastir.html", "text": "Няма постардали при катастрофата в района на Бачковски манастир. Това съобщиха за  Агенция \"Фокус\"  от  ОДМВР - Пловдив . Инцидентът е станал около 9.30 тази сутрин. Микробус се ударил в мантинела. Движението се осъществява нормално. На място има екипи на районното управлние в Асеновград. \r\nВиолета СИМЕОНОВА", "date": "2019.09.29", "title": "Няма постардали при катастрофата в района на Бачковски манастир"}
{"url": "http://www.focus-news.net/news/2019/09/29/2703375/mestni-izbori-2019-gerb-vidin-startira-predizbornata-si-kampaniya-za-mestnite-izbori-s-tarzhestven-vodosvet.html", "text": "По традиция ГЕРБ – Видин откри предизборната си кампания с тържествен водосвет. Това съобщиха от  ПП ГЕРБ . В катедралния храм „Свети Димитър” молебенът за здраве и благоденствие бе отслужен от Негово Високопреосвещенство Видински митрополит Даниил. На събитието присъстваха кандидатът за кмет на Видин от ПП ГЕРБ Огнян Ценков, кандидатите на партията за общински съветници и кметове на кметства, областният управител Албена Георгиева, народният представител Владимир Тошев, членове и симпатизанти на партията.  \r\n„Гордея се, че съм водач на отбор от достойни хора, професионалисти в своята сфера, обичащи Видин и готови да работят за развитието му с хъс и ентусиазъм. Влизаме в предизборната кампания със самочувствие и увереност. Ще се срещаме очи в очи с хората, както сме го правили и досега. Кампанията ни няма да има лъскава опаковка – ще представим своята програма, ще търсим мнението на съгражданите ни, ще бъдем честни и откровени”, каза кандидатът за кмет на община Видин от ПП ГЕРБ Огнян Ценков. Той подчерта, че мотото на ГЕРБ  в тази кампания е „Работа за Видин” и продължи: „ а също и вяра в собствените ни сили, надежда в доброто бъдеще на нашата община, любов и гордост, че живеем в най – красивия кът на нашата родина”.  \r\nСпоред Огнян Ценков в листата на ПП ГЕРБ младостта и опитът си подават ръка. „Учители, инженери, лекари, икономисти, експерти в социалната сфера, администратори, общественици, спортисти – хора на различна възраст и с различни професии, обединени от желанието си Видин да се развива и просперира. Кандидатът за кмет на Видин Огнян Ценков благодари на гражданите, дошли да подкрепят отбора на ПП ГЕРБ и бе категоричен, че верният избор е „ГЕРБ с номер 43 в интегралната бюлетина”.", "date": "2019.09.29", "title": "Местни избори 2019: ГЕРБ – Видин стартира предизборната си кампания за местните избори с тържествен водосвет"}
{"url": "http://www.focus-news.net/news/2019/09/29/2703370/edi-rama-pred-oon-pregovorite-s-albaniya-i-severna-makedoniya-sa-nay-razumnoto-reshenie-pred-es.html", "text": "Започването на преговорите с Албания и Северна Македония ще бъде най-разумното решение на Европейския съюз, заяви албанският министър-председател Еди Рама пред общото събрание на ООН, пише македонският вестник  ”Независен” , като се позовава на „Македонската информационна агенция“. \r\n„Предоставянето на позитивен отговор на Албания и Северна Македония на 18 октомври на тяхната амбиция да започнат преговори за членство няма да бъде просто награда за техните заслуги, а стратегичски ще е най-разумното решение, което ЕС може да вземе“, заяви Рама. \r\nТой посочи, че регионалната стабилност, сигурност, напредъкът и демокрацията в региона могат да бъдат гарантирани само чрез европейска перспектива. \r\n \r\n  Теодор Пенев", "date": "2019.09.29", "title": "Еди Рама пред ООН: Преговорите с Албания и Северна Македония са най-разумното решение пред ЕС"}
{"url": "http://www.focus-news.net/news/2019/09/29/2703367/afp-politsiyata-v-honkong-razprasna-poredni-bezreditsi-sas-salzotvoren-gaz.html", "text": "Полицията в Хонконг използва сълзотворен газ срещу протестиращи в града, след като разгневена тълпа заобгради група от служителите на реда, които бяха извършили поредица от арести на демонстранти, предава  AFP . \r\nКратките сблъсъци се случиха в централния търговски квартал \"Козуей Бей\" и са част от вторият ден на протести, които бяха белязани с насилие. Демонстрантите излязоха на поредни митинги във връзка със 70 годишнината от основаването на Китайската народна република, които бяха чествани по-рано. \r\n \r\n  Теодор Пенев", "date": "2019.09.29", "title": "AFP: Полицията в Хонконг разпръсна поредни безредици със сълзотворен газ"}
{"url": "http://www.focus-news.net/news/2019/09/29/2703377/mestni-izbori-2019-g-pp-abv-otkri-predizbornata-si-kampaniya-v-sofiya.html", "text": "ПП АБВ откри предизборната си кампания в София с представяне на листата с водач Ивайло Калфин, предаде репортер на  Агенция „Фокус“ . Това се случи в централата на партията на ул. „Врабча“ 23. Кампанията откри Веселин Плачков, който е един от кандидатите за общински съветник на АБВ за Плевен.  \r\nТеодора ПАВЛОВА", "date": "2019.09.29", "title": "Местни избори 2019 г.: ПП АБВ откри предизборната си кампания в София"}
{"url": "http://www.focus-news.net/news/2019/09/29/2703381/s-predstavyaneto-na-knigata-vagleni-na-konstantin-ikonomov-zapochnaha-sabitiyata-za-praznika-na-bansko.html", "text": "Първото от събитията, в чест на празника на Банско събра \"около огнището\", приятели и ценители на творчеството на обичания Константин Икономов. В навечерието на 80 годишния си юбилей, писателят представи най-новата си книга \"Въглени\", която е тринайстата му рожба в света на поезията. Това съобщиха от  Община Банско . Авторът бе украсил Тържествената зала в читалище \"Никола Вапцаров с изящната си колекция от корени, с името \"Пришълци\", която подари на читалището и на Посетителски - информационен център Банско. Във фоайето бяха подредени пластиките му от дърво и камък, за които е черпил вдъхновение от лятото на 2019-а. Залата трудно побра всички, които бяха дошли на рождения ден на твореца и освен аплодисменти, му подариха и обичта си. Вечерта премина уютно, топло и много лично и бе сравнена от журналиста Кети Тренчева, с \"банска попрелка\", където забравяш грижите и се сливаш със съдбите на другите. Официални гости бяха Негово превъзходителство Марян Гьорчев-посланик на Република Северна Македония, Диана Чули - известна албанска писателка, Николай Стоянов - писател, роден в Банско, художникът проф. Кирил Гогов, Георги Икономов, Асен Кирицов и десетки местни творци и ценители на изкуството в Банско. Авторът бе подготвил изненада за всеки един свой гост и на стола си, посетителите намериха малки листчета с афоризми от книгата, които имаха възможност да прочетат на останалите. Рецитал, подготвен с много нежност от приятелите - Елена Калайджиева, Гълъбица Тодева, Милена Георгиева, Наско Тотин, Ани Дурчова, Мая Амиджева и Иван Цонев, запали \"жаравата\" в душите и всеки отнесе в сърцето си по едно \"живо въгленче\" от стих. Авторът не скриваше вълнението си от всяка дума, която се откъсваше в пространството и благодари на хората, които му дават вдъхновение, подкрепа и бяха част от неговия празник. \"Бански старчета\" го поздравиха с \"Пуста младост\", а директорът на Професионална гимназия по електроника и енергетика - Сашка Тодорова, прочете емоционален, поздравителен адрес от името на училището, на което е бил директор писателя. Поздравителни адреси бяха получени от Благовест Обецанов - Началник отряд ПСС, Банско и от Росен Баненски - Директор на \"Национален парк Пирин\". В поздрава си към юбиляра, Георги Икономов подчерта, че се възхищава на неговото ярко присъствие и несломим дух и му пожела още много творчески вдъхновения, посветени на \"вековната мъдрост и здравия разум на поколения банскалии\". Заместник кметът Асен Кирицов връчи на Константин Икономов, почетния знак на Община Банско за изключителния му принос в сферата на културата и изкуството, и за популяризирането на Банско и Община Банско. От своя страна, писателят от сърце благодари за жеста, който Общината прави за издаването на книгата му и за това, че този тираж ще се разпространява безплатно. Всеки присъствал в тази зала, отнесе \"шепа въглени\", но живи и парещи, като стих, в който намираш себе си и го превръщаш в дълг да ти се случи. \r\n\"И ако пламъкът на жаравата ми изтлее, с въглените ще си нарисувам огнище...\" \r\nК.Икономов", "date": "2019.09.29", "title": "С представянето на книгата \"Въглени\" на Константин Икономов започнаха събитията за празника на Банско"}
{"url": "http://www.focus-news.net/news/2019/09/29/2703378/voice-of-america-izborite-v-avstriya-konservatorite-sa-favoriti-no-ne-e-yasno-s-koy-shte-se-koalirat.html", "text": "Започнаха предсрочните избори в Австрия, на които консерваторите изглеждат като фаворити, но са изправени пред трудности в това да намерят коалиционен партньор, след корупционния скандал, който събори предишното им правителство, коментира  Voice of America . \r\nАвстрийската народната партия (АНП) с консервативна насоченост, водена от Себастиян Курц се очаква да спечели около 33 процента от вота, малко повече от предишните избори преди две години, но все още не достатъчно за да формира самостоятелно правителство. Курц „няма какво да печели, но много да губи“, заяви австрийският вестник „Die Presse Daily” в свой коментар.  \r\n„Дори с добър плюс в неделя, пак ще му е по-трудно, отколкото беше през 2017 г.“, се казва още в статията на изданието, което отбелязва, че той няма опции пред себе си за коалиционен партньор.  \r\nОбщо 6,4 млн. души ще имат възможност да гласуват в Австрия.  \r\nДо изборите се стигна след корупционният скандал „Ибиза-гейт“, който обгърна дясната коалиция на Курц през месец май, само година и половина след като беше формирано правителството. \r\nЕкспертите предвиждаха, че „хлапето“ Курц, който е само на 33 години, ще си партнира отново с „Партията на свободата“ в повторен опит за коалиция, която беше посочена от европейските националисти, заедно с Виктор Орбан като модел за цяла Европа.  \r\nНо нови обвинения в престъпления разклатиха крайно-десните в Австрия през изминалата седмица.  \r\nПрокурорите потвърдиха, че разследват Хайнц-Кристиан Штрахе, който се отказа от лидерският пост в „Партия на свободата“, заради корупционния скандал. Сегашният лидер на партията, Норберт Хофер, заяви че няма да остане безучастен, ако се потвърдят обвиненията срещу Штрахе, който води партията в продължение на 14 години. Това доведе до разрив в партията, като породи съмнения, че тя може да загуби голяма част от електората си, който все още поддържа предишния си лидер. \r\nКурц предупреди, че левицата може получи повече от предвидения брой гласове, да се обедини и да формира правителство без него.  \r\n„Ако има дори малка промяна, тогава ще има мнозинство срещу нас“, заяви Курц пред свои привърженици на последният си митинг  в предизборната кампания във Виена.  \r\n \r\n Климатът има значение . \r\n \r\nЗа разлика от изборите през 2017 г., когато основна тема на деня беше нелегалната имиграция, сега най-важното, за което се говори преди изборите са промените в климата.  \r\nДесетки хиляди души излязоха на митинг във Виена и други австрийски градове по-рано, за да настояват правителството да вземе мерки и да се бори с промените в климата. Протестиращите бяха част от глобалните демонстрации, водени от младата активистка Грета Тунберг и бяха най-големите по рода си демонстрации в страната досега.  \r\nПо тази причина „Зелената партия“ на Австрия, която се провали да влезе в парламента на изборите преди две години, може да достигне до 13 процента на днешните избори, което е повишение с десет процента в сравнение с 2017 г. \r\n \r\n Сериозни притеснения \r\n \r\nИменно корупцията, като се има предвид, че корупционен скандал предизвика разпада на предното правителство, беше друга основна тема в предизборните кампании, както и други обичайни въпроси за подобни кампании, като например социалните политики.  \r\nДруга опция за Курц би била да формира правителство със социалдемократите. С очаквани рекордно ниски 22% процента от вота, социалдемократите са все пак втората най-голяма политическа сила в страната.  \r\nОще от края на Втората световна война до наши дни, в Австрия на власт са Народната партия и Социалдемократическата партия, като за дълги години те управляваха заедно. Именно Курц беше този, който скъса дългогодишното им партньорство след изборите през 2017 г.  \r\nТой също така прокара идеята за управление с правителство, което няма мнозинство. Но подобен подход може да предизвика политическа нестабилност и дори да доведе до нови избори.  \r\nПри всяко положение, преговорите между партиите вероятно отново ще отнемат поне няколко месеца, докато бъде формирано правителство, което в крайна сметка ще трябва да бъде одобрено от президента Александър Ван дер Белен.  \r\n \r\n \r\n  Теодор Пенев", "date": "2019.09.29", "title": "Voice of America: Изборите в Австрия: Консерваторите са фаворити, но не е ясно с кой ще се коалират"}
{"url": "http://www.focus-news.net/news/2019/09/29/2703383/mestni-izbori-2019-g-ivaylo-kalfin-abv-vlizame-v-izborite-s-konkretni-idei-i-yasni-predstavi-kakvo-tryabva-da-se-sluchi-v-grada.html", "text": "Влизаме в изборите с конкретни идеи и ясни представи какво трябва да се случи в града. Това каза водачът на софийската листа на ПП АБВ за местните избори Ивайло Калфин след официалното откриване на предизборната кампания на партията в столицата, предаде репортер на  Агенция „Фокус“ . Калфин посочи начина на управление на София като един от главните проблеми. „В София има проблеми, които много ни отличават от хубавите европейски градове. Начинът, по който се управлява столицата е проблемът. Важно е да се обърне внимание на общинската собственост. Имаме процес на намаляване на общинската собственост. Имаме коренни различия с начина, по който се управляват големи западни градове. Кампанията ни е свързана с положителни идеи, промени, опит, който можем да дадем и с много конкретни предложения. В София бюджетът е милиарден. Не казваме, че няма ефект, но средствата не се изразходват достатъчно прозрачно и ефективно“, каза още той.  \r\nСред предложенията на ПП АБВ ще бъде предложение за създаване на Комисия за бюджетен контрол, която цяла година да се занимава с начина, по който се използва общинският бюджет. „В Европейската комисия, където също съм бил, всеки публичен разход се разнищва внимателно. Искаме да имаме електронна община, но и да имаме административен омбудсман в София, за да може гражданите, които са затънали в общински процедури, да има на кой да се обадят и той да има влияние и да дава прозрачност върху забавените процедури. Предлагаме да има Съвет за борба с корупцията към столичния кмет, в който да участват синдикати, работодатели, гражданско общество и представители на НПО“, добави още Калфин.  \r\nТой постави акцент върху високата степен на компетентност на кандидатите на АБВ в софийската им листа. „Имам удоволствието да водя листа с компетентни, кадърни, знаещи и грамотни хора. Средната възраст на листата е 39 години. В нея, въпреки че това е една от най-младите листи, които кандидатства за Столична община, ще видите много опит. 17 души са под 35 годишни. Имаме кандидати за районни кметове, за селски кметове. Имаме силен екип, с  който започваме кампанията за местни органи на властта в столичния град“, заяви той. Калфин обясни защо е приел да бъде водач на софийската листа на АБВ: „Много познати ме питаха защо попадам в такава листа, бил съм член и на европейския, и на българския парламент. Не мисля, че има йерархия между различни изборни органи. Общината, в която живеем, това е ежедневната ни среда. Разбирам кампанията като възможност да дадем опит, знания и идеи, за да се живее в София по-добре. Не да водим битки или да слагаме някой в ъгъла“, добави той.  \r\nТеодора ПАВЛОВА", "date": "2019.09.29", "title": "Местни избори 2019 г.: Ивайло Калфин, АБВ: Влизаме в изборите с конкретни идеи и ясни представи какво трябва да се случи в града"}
{"url": "http://www.focus-news.net/news/2019/09/29/2703380/41-godishen-mazh-e-zadarzhan-za-nanasyane-na-nyakolko-udara-s-nozh-po-tyaloto-na-36-godishna-zhena-v-septemvri.html", "text": "41- годишен мъж е задържан за нанасяне на няколко удара с нож по тялото на 36-годишна жена в Септември. Това съобщиха от пресцентъра на  МВР . В петък следобед в полицейското управление в Септември е получен сигнал за намушкана с нож жена. Пристигналите на мястото екипи установили, че пострадалата е 36-годишна пловдивчанка. Тя била транспортирана с линейка в МБАЛ-Пазарджик с прободни рани в областта на корема и краката. В хода на разследването е установено, че жената е била при роднини в Септември. Пристигналият впоследствие на адреса 41- годишен мъж, с когото живеела на семейни начала, в изблик на ревност нанесъл няколко удара с нож по тялото й, след което се качил в автомобил и избягал. На местопроизшествието е извършен оглед от дежурна група при РУ-Септември, като са иззети веществени доказателства, в това число и оръжието на престъплението. Със съдействието на полицейски служители от ОДМВР-Пловдив нападателят е установен и задържан на територията на пловдивския квартал „Столипиново“. Повдигнато му е обвинение и наложена 72- часова мярка за неотклонение „задържане под стража“. Действията по разследването продължават под наблюдението на Окръжна прокуратура- Пазарджик.", "date": "2019.09.29", "title": "41- годишен мъж е задържан за нанасяне на няколко удара с нож по тялото на 36-годишна жена в Септември"}
{"url": "http://www.focus-news.net/news/2019/09/29/2703385/negovo-preosveshtenstvo-konstantiyskiyat-episkop-yakov-shte-otsluzhi-vodosvet-pred-hram-sv-vaznesenie-selo-aleko-konstantinovo.html", "text": "В празничния за християните неделен ден, с благословението на Негово Високопреосвещенство Пловдивския митрополит Николай, Негово Преосвещенство Константийският епископ Яков - викарий на Пловдивския митрополит и архиерейски наместник на Пазарджишка духовна околия, ще отслужи водосвет пред храм, \"Св. Възнесение\" село Алеко Константиново, Пловдивска епархия, предаде репортер на  Агенция \"Фокус\" . Началото ще бъде в 13.00 часа.  \r\nНикола Петков", "date": "2019.09.29", "title": "Негово преосвещенство Константийският епископ Яков ще отслужи водосвет пред храм ,\"Св. Възнесение\" село Алеко Константиново"}
{"url": "http://www.focus-news.net/news/2019/09/29/2703384/tass-sled-kato-slovashki-mig-29-se-razbi-slovashkite-vvs-preustanoviha-vsichki-poleti-na-iztrebitelite.html", "text": "Командването на Военновъздушните сили на Словакия реши временно да спре тренировъчните полети на свръхзвуковите изтребители МиГ-29, предава  TACC . \r\nТова съобщи представителят на Министерството на отбраната Словакия Данка Цапакова. \r\n„Учебните полети на МиГ-29 бяха временно спрени поради катастрофата на един от тях в в близост до град Злате Моравец в Нитрийския край,“ заяви тя. \r\n„Това решение няма да повлияе негативно върху сигурността на въздушното ни пространство. \", добави Цапакова. \r\nПилотът, пилотиращ катастрофиралия МиГ-29, е катапултирал и се намира в болница с леки наранявания.Когато той установил факта, че ще се разбие, пилотът е показал, както подчерта Цапакова, високи професионални качества и самообладание, изпращайки падащият изтребител в район, където няма жилищни и промишлени сгради. \r\nСпоред първоначалната информация причината за катастрофата може да е липсата на гориво в резервоарите на самолета МиГ-29. Министерството на отбраната все още не е потвърдило тази версия. Създадена е специална комисия за разследване на инцидента. Само въз основа на нейните открития ще бъде установена точната причина за катастрофата на изтребителя, каза Цапакова. \r\n \r\n \r\n \r\n \r\n  Теодор Пенев", "date": "2019.09.29", "title": "ТАСС: След като словашки Миг-29 се разби, словашките ВВС преустановиха всички полети на изтребителите"}
{"url": "http://www.focus-news.net/news/2019/09/29/2703382/marin-kondov-e-patniyat-politsay-na-godinata.html", "text": "Марин Кондов от ОДМВР-Добрич е пътният полицай на годината. След него в индивидуалната надпревара се подредиха Румен Евтимов от ОДМВР-Перник и Иван Иванов от ОДМВР-Ловеч. Това съобщиха от пресцентъра на  МВР . В отборното класиране първи са служителите от ОДМВР-Добрич, след тях са представителите на ОДМВР-Шумен, а на трето място е отборът на ОДМВР-Перник.  \r\nКонкурсът се провежда за 27-и път. В него мериха сили 64 състезатели от 29 отбора от всички областни дирекции на МВР, като дирекцията домакин се представи с два отбора. Сред участниците имаше и 6 дами. Те не сформират отбор, но сред тях най-добре се представи и бе отличена Деница Господинова от ОДМВР-Русе. След нея в индивидуалното класиране при жените се подредиха Победа Карарадева от ОДМВР-Сливен и Невена Копанкова-Бечева от ОДМВР-Русе.    \r\nНаградите на победителите бяха връчени снощи на церемония в Плевен. На нея присъстваха зам.-ректорът на АМВР комисар доц. д-р Добромир Доков, директорът на ОДМВР-Плевен старши комисар Красимир Начев, зам.-председателят на Държавната агенция \"Безопасност на движението по пътищата\" Анжелина Тотева, изпълнителният директор на ИААА инж. Бойко Рановски, зам.-генералният директор на БЧК д-р Надежда Тодоровска и Светослав Кръстев от СБА.", "date": "2019.09.29", "title": "Марин Кондов е Пътният полицай на годината"}
{"url": "http://www.focus-news.net/news/2019/09/29/2703387/vazstanoveno-e-dvizhenieto-po-pat-ii-86-asenovgrad-smolyan-v-uchastaka-bachkovo-narechenski-bani-pri-km-37.html", "text": "Възстановено е движението по път II-86 Асеновград - Смолян, в участъка Бачково - Нареченски бани, при км 37. Това съобщиха от пресцентъра на  Агенция \"Пътна инфраструктура\" . Трафикът временно се осъществяваше в една лента поради катастрофа. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.09.29", "title": "Възстановено е движението по път II-86 Асеновград - Смолян, в участъка Бачково - Нареченски бани, при км 37"}
{"url": "http://www.focus-news.net/news/2019/09/29/2703379/mestni-izbori-2019-sled-nachaloto-na-predizbornata-kampaniya-na-27-septemvri-v-tsentralnata-izbiratelna-komisiya-e-postapil-samo-edin-signal.html", "text": "След началото на предизборната кампания на 27 септември в Централната избирателна комисия е постъпил само един сигнал. Това заяви говорителят на ЦИК Александър Андреев в предаването „Неделя 250“ по  БНР . „Сигналът разгледахме още в рамките на деня и приехме нашето решение. Той беше свързана с предизборната кампания и нарушение по отношение на това накърняването на правата на кандидат“, добави Андреев. Той коментира основните правила за времето на кампанията и нощта на изборите. „На първо място кандидатите и политическите сили трябва да знаят, че, за да може да протече нормално кампанията и хората да бъдат чути трябва да спазват онези правила, които са установени в изборния кодекс за една толерантна, нормална, лоялна предизборна кампания, която да не е насочена към негативни или положителни послания. В тази връзка това е бил винаги нашият апел от страна на ЦИК да се спазват правилата предвидени в изборния кодекс и в нашите решения, за да може от тук нататък да няма жалби, да няма сигнали, които по някакъв начин да налагат и наказват с поставянето на санкции към дадени политически сили или кандидати“, обясни говорителят на ЦИК. „ЦИК прави преценка между това дали имаме реално нарушение или по какъв начин би могло да се засегне и свободата на медиите да изразяват посланията. Считам че до момента ЦИК винаги е била обективна в това отношение, преценката винаги е била мотивирана от представените към сигнала материали и преписка, за да може ние да постановим нашите решения“, допълни още Андреев. По думите му една толерантна кампания би трябвало да е насочена освен към положителни послания да не засяга името на кандидати и тяхното положение в обществото, да няма отрицателни послания насочени към омраза. „В рамките на нашата компетентност е тогава, когато мониторингът, който осъществява Съвета за електронни медии ни изпрати сигнал, ние да го разгледаме, да проучим материала и да преценим дали се налага определена санкция“, посочи още Андреев. „По отношение на случаите, в които сме сезирани от граждани, неправителствени организации, ние ги разглеждаме и разискваме материалите било то на печатни, онлайн медии, за да може да преценим дали има нарушение. Когато става въпрос за обхвата на Общинските избирателни комисии, тогава те след като бъдат сезирани вземат своите решения въз основа на това, което е установено от материалите или това, което е твърдение на жалбоподателя“, каза Александър Андреев.", "date": "2019.09.29", "title": "Местни избори 2019: След началото на предизборната кампания на 27 септември в Централната избирателна комисия е постъпил само един сигнал"}
{"url": "http://www.focus-news.net/news/2019/09/29/2703388/sastezatelni-igri-s-plodove-i-zelenchutsi-zapochvat-v-kyustendil.html", "text": "Състезателни игри с плодове и зеленчуци започват в Кюстендил. Това съобщи за  Радио „Фокус” – Кюстендил  Дима Укалска, началник на отдел „Култура и духовно развитие” към Община Кюстендил. Отборни и индивидуални игри се организират за Празника на плодородието в Кюстендил и започват от 11.00 часа на площад „Велбъжд“. За всяка категория са предвидени парични награди. При отборните щафетни игри са включени състезания за предаване на кошница с ябълки и сортиране в касетки, предаване на чувал със зелки и финална стрелба в бидон, както и предаване на количка с тикви и подреждане на тиквите по номера. При индивидуалните игри има клякане с касетка с ябълки, белене на картофи, пренасяне на вино и наливане в дамаджани, както и редене на пирамида от пластмасови чаши. Празникът продължава с открити тренировки в спортни зони, както и с изложение на занаятчии и земеделски производители. \r\nВенцеслав ИЛЧЕВ", "date": "2019.09.29", "title": "Състезателни игри с плодове и зеленчуци започват в Кюстендил"}
{"url": "http://www.focus-news.net/news/2019/09/29/2703389/mestni-izbori-2019-g-rumen-petkov-abv-sofiyskata-ni-lista-mozhe-da-promeni-atmosferata-v-grada-i-da-dade-drugo-useshtane-na-stolichani-za-nachina-na-upravlenie.html", "text": "Софийската ни листа може да промени атмосферата в града и да даде друго усещане на столичани за начина на управление. Това каза лидерът на АБВ Румен Петков по време на откриването на предизборната кампания на партията в столицата, предаде репортер на  Агенция „Фокус“ . Той изрази личното си щастие от сформираната листа на АБВ и благодари на всички кандидати за кметове на населени места, райони и съветници. „Това е листата, която не само може да смени атмосферата, технологията и начина на взимане на решения, а да направи столичани част от взимането им. Когато представихме г-н Калфин като водач на листата, той каза нещо много важно за столицата, което важи и за всяка една община, но за столицата на първо място. Нашите съветници ще покажат на столичани, че общината принадлежи на гражданите, а не обратното. Те ще покажат, че столичани са незаобиколим елемент от взимането на решенията. Нашите съветници, кметовете ни на райони и на населените места са част от живота на столицата. И това прави всички ни горди и преди всичко отговорни“, добави Петков. Той благодари на Веселин Плачков, че е част от плевенската им листа за общински съветници и посочи, че АБВ цели да покаже на България не просто артисцизма на българите, не просто достойнството им, но и силата им да бъдат номер едно. „Сигурен съм в нашия успех, защото нашият успех с номер 14 е успех за столицата. Нашият успех с номер 14 е успех за начина на живот в София. За нашите съветници това е най-важното. Всеки от тях е доказал себе си в професията си и бранша, в който работи. Имаме достатъчно силна експертиза в различните сектори. Това, което ни отличава от другите, е, че нашите хора искат да работят за столичани и за столицата. Не да са един от тези 61, които се крият на „Московска“, а да са много от тези 61, които всеки ден са в столицата“, добави още Петков.  \r\nТеодора ПАВЛОВА", "date": "2019.09.29", "title": "Местни избори 2019 г.: Румен Петков, АБВ: Софийската ни листа може да промени атмосферата в града и да даде друго усещане на столичани за начина на управление"}
{"url": "http://www.focus-news.net/news/2019/09/29/2703391/anadolu-agency-turskoto-vanshno-ministerstvo-pohvali-bezopasnostta-na-prezidentskite-izbori-v-afganistan.html", "text": "Турското външно министерство похвали президентските избори в Афганистан за тяхната относителна „атмосфера на безопасност“, предава  Anadolu Agency . \r\n„Надяваме се, че изборите ще доведат до нова инерция за опити за продължителен и справедлив мир“, заяви външното министерство в изявление след изборите. \r\nВ съобщението се изразява и надеждата на Турция за афганистанска администрация, която ще включва всички сегменти на местното общество.  \r\n„Надяваме се, че кандидатите ще проявят разум и въздържание докато ЦИК не изнесе финалните резултати“, се добавя в изявлението.  \r\nИсторическите четвърти президентски избори завършиха, след като се случиха някои инциденти в раздираната от война страна, като имаше и загинали. \r\nПървите резултати от изборите ще бъдат обявени на 19 октомври. \r\n \r\n  Теодор Пенев", "date": "2019.09.29", "title": "Anadolu Agency: Турското външно министерство похвали „безопасността“ на президентските избори в Афганистан"}
{"url": "http://www.focus-news.net/news/2019/09/29/2703393/mestni-izbori-2019-g-yavor-tsakov-abv-prisastvieto-na-abv-v-obshtinskiya-savet-bi-pomognalo-za-reshavaneto-na-problemite-na-stolitsata-po-eleganten-i-balansiran-nachin.html", "text": "Присъствието на АБВ в Общинския съвет би помогнало за решаването на проблемите на столицата по елегантен и балансиран начин. Това каза кандидатът за общински съветник на АБВ Явор Цаков по време на откриването на предизборната кампания на партията в столицата, предаде репортер на  Агенция „Фокус“ . Цаков обясни мотивацията си да се включи в листата, въпреки че до този момент, независимо от достойната му възраст, не е взимал участие в партийни листи. „Това ми се случва за първи път в живота. Причината да се включа е много ясна и очевидна. АБВ е една формация, която има амбицията, възможността и потенциала да направи нещо повече в общинската листа, когато завършат изборите и една голяма група от АБВ влезе в бъдещия Общински съвет. Този потенциал се дължи както на сивото вещество и опита в тази формация, както и на голямото количество млади и амбициозни, интелигентни хора, които сега тръгват напред с единствената цел да направят нещо по-добро за столицата“, каза той. Цаков посочи като проблем на столицата концесията за водата. „Смятам, че не е нормално 19 години след като има вече концесия за водата на София, 50 % от нея да изтича в канала и това да вдига сметките на софиянци. Има проблеми, които водят началото си от предишни години, но могат да бъдат коригирани, решавани в тази по-близка перспектива. Защото тази концесия изтича през 2025 година.  \r\n„Смятам, че думите, които сложихме като девиз, като мото: „Чисто и честно“ отговарят на нашето желание да започнем начисто, ако е възможно, по някои въпроси в общината. Да подходим към тях честно и реалистично. Трябва повече чувствителност към желанията, намеренията и най-важно бита на хората, които очакват от нас да направим нещо повече – това е смисълът от моето присъствие в листата“, добави още Явор Цаков.  \r\nТеодора ПАВЛОВА", "date": "2019.09.29", "title": "Местни избори 2019 г.: Явор Цаков, АБВ: Присъствието на АБВ в Общинския съвет би помогнало за решаването на проблемите на столицата по елегантен и балансиран начин"}
{"url": "http://www.focus-news.net/news/2019/09/29/2703395/mestni-izbori-2019-inzh-ivan-panayotov-gerb-pazardzhik-upravlenieto-ni-shte-e-prozrachno-i-s-yasni-pravila.html", "text": "ГЕРБ-Пазарджик откри предизборната си кампания, предаде репортер на  Радио „Фокус“ – Пазарджик . Кандидатът за кмет на община Пазарджик инж. Иван Панайотов, издигнат от ГЕРБ, каза при откриването, че започва една много тежка и много важна кампания. „Тежка, защо срещу нас имаме опонент, който ще направи всичко възможно да остане във властта и важна, защото от резултатите на тези избори зависи накъде ще тръгне община Пазарджик. Дали ще продължи този път на финансово падение и инерция или ще поемем пътя към доброто управление – управление за хората, управление – не за кмета. Управление, с ясна визия и стратегия, както и управление за по-добро бъдеще. Управление с прозрачност и ясни правила. Имам уверението на правителството и лично на премиера Борисов, че ще помага на общината, но задължително трябва са си подредим къщичката. Работа, работа, много работа и смятам, че ще успеем. Много сме, силни сме. Успех и напред!“, каза също инж. Панайотов. По време на откриването присъстваха кандидатите за общински съветници в листата на ГЕРБ-Пазарджик, много съмишленици и приятели. След откриването на предизборния щаб, кандидатът за кмет и общинските съветници присъстваха на молебен за здраве, отслужен в църквата „Света Богородица“ в Пазарджик. \r\nВаня НИКОЛОВА", "date": "2019.09.29", "title": "Местни избори 2019: Инж. Иван Панайотов, ГЕРБ-Пазарджик: Управлението ни ще е прозрачно и с ясни правила"}
{"url": "http://www.focus-news.net/news/2019/09/29/2703394/tass-novite-avstriyski-vlasti-shte-prodalzhat-dobrite-otnosheniya-mezhdu-stranata-i-rusiya.html", "text": "След изборите новото австрийско правителство ще продължи да поддържа добри отношения с Русия, смята австрийският политолог по отношенията с Русия, професор от университета в Инсбрук Герхард Мангот, предава  TACC . \r\n„Всяко от възможните нови правителства ще продължи да има добри отношения с Русия. Има широк консенсус между австрийските партии за това.“, заяви политолога. \r\n„Все пак ако Зелената партия влезе в правителството, положението с правата на човека в Русия може да се превърне в сериозен проблем\", добави професорът, коментирайки вероятното въздействие на резултата от парламентарните избори върху отношенията между Австрия и Русия. \r\nПредсрочните избори за Националния съвет на Австрия се провеждат днес, на 29 септември. Те ще определят кои политически партии ще получат мнозинство в парламента и ще формират новото австрийско правителство. За да бъде представена в Националния съвет, една партия трябва да събере повече от 4% от гласовете. Фаворитът на изборите е консервативната „Австрийска народна партия“ (АНП), ръководена от бившия канцлер Себастиан Курц. Според прогнозите тази партия ще спечели изборите, а нейният лидер ще си върне поста канцлер на републиката. \r\n\"Австрийската народна партия определено ще спечели изборите. Анкетите сред общественото мнение показват, че АНП ще спечели 34 до 36% от гласовете.\", каза той. \r\n\"Втората голяма партия - социалдемократите - ще изостане с резултат 22-23% от гласовете. Австрийската „Партия на свободата“ може да е е доволна на 20% от гласовете.“, добави политолога, като изтъкна, че „Партията на свобота“ ще загуби много от електората си заради скандалите, които станаха причина за разпада на предишното правителство. \r\nГоворейки за възможния състав на бъдещото австрийско правителство, професор Мангот посочи, че АНП може да има няколко варианта в случай на победа, но вероятното развитие на събитията ще бъде възстановяването на коалицията с „Партията на свободата“. \r\nСпоред него Себастиан Курц може да избере и коалиция със Зелените, но този тандем ще му струва скъпо и ще изисква радикална ревизия на консервативната миграционна политика на партията. \r\n  Теодор Пенев", "date": "2019.09.29", "title": "ТАСС: Новите австрийски власти ще продължат добрите отношения между страната и Русия"}
{"url": "http://www.focus-news.net/news/2019/09/29/2703392/prez-mesets-avgust-sa-registrirani-nay-mnogo-katastrofi-po-danni-za-2018-g.html", "text": "Месец август са регистрирани най-много катастрофи по данни за 2018 г. Това каза пред  Радио „Фокус“-Пирин  Емилия Илиева, началник на отдел „Статистически изследвания“- Благоевград към Териториално статистическо бюро-Югозапад. По думите ѝ тогава са се случили 39 пътнотранспортни произшествия или 13.2% от общия брой ПТП регистрирани през годината. „Най-малък е броят през месец март – 10. През месец август  и ранените лица са най-много – 52, или 13.8% от общия брой за годината. Най-много са загиналите лица през месец януари – 4, или 22.2% от общия брой загинали през годината“, каза още Илиева. Тя добави, че в рамките на седмицата, най-много ПТП са настъпили в петък – 60.  „Най-много ранени лица също са регистрирани в петък – 75. Най-голям е броят на загиналите лица в неделя – 5“, добави Илиева. \r\nЛивия НИНОВА", "date": "2019.09.29", "title": "През месец август са регистрирани най-много катастрофи по данни за 2018 г."}
{"url": "http://www.focus-news.net/news/2019/09/29/2703390/tass-dzhavad-zarif-smyata-che-prekratyavaneto-na-voynata-v-yemen-shte-slozhi-kray-na-naprezhenieto-v-regiona.html", "text": "Прекратяването на войната в Йемен ще отбележи края на напрежението в региона на Близкия изток, заяви иранският външен министър Джавад Зариф, цитиран от  TACC . \r\n\"Спрете войната и това ще сложи край на напрежението в региона“, заяви Зариф пред ирански медии, като добави, че Саудитска Арабия вече може да се оттегли, без да ощетява престижа си.  \r\nПо-рано на Общото събрание на ООН в Ню Йорк иранският президент Хасан Роухани заяви, че войната в Йемен е ключов въпрос в отношенията между Техеран и Саудитска Арабия. Според него, \"ако в тази страна настъпи прекратяване на огъня, разликите между Техеран и Рияд ще бъдат решени\". \r\n \r\n  Теодор Пенев", "date": "2019.09.29", "title": "ТАСС: Джавад Зариф смята, че прекратяването на войната в Йемен ще сложи край на напрежението в региона"}
{"url": "http://www.focus-news.net/news/2019/09/29/2703399/mestni-izbori-2019-g-hristo-kolev-abv-modelat-na-upravlenie-na-sofiya-tryabva-da-bade-smenen-toy-e-vreden-za-grada-i-stolichani.html", "text": "Моделът на управление на София трябва да бъде сменен, той е вреден за града и столичани. Това каза заместник-председателят на столичната организация на АБВ Христо Колев по време на откриването на предизборната кампания на партията в столицата, предаде репортер на  Агенция „Фокус“ . Той допълни, че за промяната ще работи със сърце и душа. „Мотивацията ми е много точна и ясна: искам да помогна, искам да дам своя дар. Приоритетите, за които ще работя, са: инфраструктура, сигурност, чистота и по-ефективна администрация. Всеки, който ме познава, знае, че съм сериозен човек и държа на думата си“, посочи Колев.  \r\nХристо Колев е издигнат от партия АБВ  за кандидат за кмет на „Овча купел“, както  и за общински съветник.  \r\nТеодора ПАВЛОВА", "date": "2019.09.29", "title": "Местни избори 2019 г.: Христо Колев, АБВ: Моделът на управление на София трябва да бъде сменен, той е вреден за града и столичани"}
{"url": "http://www.focus-news.net/news/2019/09/29/2703386/reuters-liderat-na-partiya-brekzit-naydzhal-farazh-zayavi-che-shte-se-kandidatira-za-myasto-v-parlamenta-ako-se-stigne-do-izbori.html", "text": "Лидерът на „Партия Брекзит“ Найджъл Фараж заяви, че ще се кандидатира за място в британския парламент в случай на избори, предава  Reuters . \r\nОчаква се общи избори да се проведат във Великобритания съвсем скоро, тъй като споровете около Брекзит може да доведат до вот на недоверие срещу действащия премиер Борис Джонсън.  \r\n„Разбира се, че ще се кандидатирам“, заяви Фараж пред  Sky News , попитан дали ще се кандидатира за такива избори. Неговата партия спечели изборите за представители в Европейския парламент пред месец май.  \r\n \r\n  Теодор Пенев", "date": "2019.09.29", "title": "Reuters: Лидерът на \"Партия Брекзит\" Найджъл Фараж заяви, че ще се кандидатира за място в парламента, ако се стигне до избори"}
{"url": "http://www.focus-news.net/news/2019/09/29/2703401/pregled-na-mezhdunarodnite-novini-do-1300-chasa-agentsiya-fokus.html", "text": "Премиерът на Великобритания Борис Джонсън беше сравнен с президента на САЩ Доналд Тръмп и неговото разединително управление на Републиканската партия, пише британското издание  The Independent . \r\nТова мнение изрази бившият министър от консервативната партия Дейвид Гоук,  в началото на годишната конференция на Консервативната партия, която се провежда в Манчестър.  \r\nТой добави и, че ако Джонсън не промени начина си на управление рискува да „загуби милиони привърженици“.  \r\nПо-рано премиера е бил предупреден и, че рискува да изпрати партията в „упадък“ с действията си. \r\nС наближаващите общи избори във Великобритания, бившият депутат на торите Гоук заяви, че премиерът трябва да използва конференцията тази седмица за да покаже, че партията е повече от тясна идеологическа секта, обсебена от Европа.  \r\nТой призна, че е притеснен за посоката, в която се е насочила Консервативната партия . \r\n„Смятам, че има избор за нас. Можем да се върнем към традициите си да бъдем партия, която е отговорна, компетентна и се стреми да обедини страната доколкото е възможно или можем да се държим сякаш искаме да разделим страната, да замърсим реториката си и да изглеждаме като специфична секта в обществото, като демонизираме останалите“, заяви Гоук.  \r\n„Има аспекти от случващото се през последните седмици, които се страхувам, че попадат във втората категория и това ми напомня за начина, по който Доналд Тръмп сега управлява Републиканската партия в САЩ.“, продължи бившият консерватор.  \r\n„Мисля, че Консервативната партия трябва да се цели по високо от стандартите на Доналд Тръмп. Подходът му към политиката, подходът му към казването на истината и начина, по който разделя страната си не е нещо, което искам да видя във Великобритания, и определено не е нещо, което искам да видя от партия, чиито член съм бил 29 години“, каза още Гоук. \r\n„Ако подхождаме така, Консервативната партия ще помаха за сбогом на милиони от своите привърженици“. \r\nГоук, който ще присъства на конференцията на торите в Манчестър, също така защити решението си да гласува срещу правителството, когато парламентът гласува акт, който ако беше приет щеше да вкара парламента в нова почивка от три дни.  \r\nВъв връзка с решението на Върховният съд, който отсъди, че суспендирането на парламента по-рано е било незаконно, той отбеляза, че то е било изключително важно.  \r\nТой беше попитан и дали би се включил отново в партията като депутат, на което отговори, че се счита за консерватор, но не всичко зависи от него.  \r\n*** \r\n \r\n  Прекратяването на войната в Йемен ще отбележи края на напрежението в региона на Близкия изток, заяви иранският външен министър Джавад Зариф, цитиран от  TACC . \r\n\"Спрете войната и това ще сложи край на напрежението в региона“, заяви Зариф пред ирански медии, като добави, че Саудитска Арабия вече може да се оттегли, без да ощетява престижа си.  \r\nПо-рано на Общото събрание на ООН в Ню Йорк иранският президент Хасан Роухани заяви, че войната в Йемен е ключов въпрос в отношенията между Техеран и Саудитска Арабия. Според него, \"ако в тази страна настъпи прекратяване на огъня, разликите между Техеран и Рияд ще бъдат решени\". \r\n*** \r\n \r\n  Лидерът на „Партия Брекзит“ Найджъл Фараж заяви, че ще се кандидатира за място в британския парламент в случай на избори, предава  Reuters . \r\nОчаква се общи избори да се проведат във Великобритания съвсем скоро, тъй като споровете около Брекзит може да доведат до вот на недоверие срещу действащия премиер Борис Джонсън.  \r\n„Разбира се, че ще се кандидатирам“, заяви Фараж пред  Sky News , попитан дали ще се кандидатира за такива избори. Неговата партия спечели изборите за представители в Европейския парламент пред месец май.  \r\n*** \r\n \r\n  Полицията в Хонконг използва сълзотворен газ срещу протестиращи в града, след като разгневена тълпа заобгради група от служителите на реда, които бяха извършили поредица от арести на демонстранти, предава  AFP . \r\nКратките сблъсъци се случиха в централния търговски квартал \"Козуей Бей\" и са част от вторият ден на протести, които бяха белязани с насилие. Демонстрантите излязоха на поредни митинги във връзка със 70 годишнината от основаването на Китайската народна република, които бяха чествани по-рано. \r\n*** \r\n \r\n  САЩ са заинтересовани в дискутирането на военно сътрудничество с Гърция, сред увеличаващото се напрежение в Източното Средиземноморие, пише турската медия  Ahval , като се позовава на източници на Държавния департамент във Вашингтон.  \r\nПредставители на Белия дом са провели няколко срещи със свои гръцки колеги през последните няколко месеца, всички от които са били позитивни и за двете страни и за алианса между тях, заяви служител в Държавния департамент по време на специален брифинг.  \r\n„Виждаме много активност в последните месеци и години и нашето партньорство с нашият съюзник Гърция е фундаментално важен за това“, заяви той.  \r\nВъзможността в Източното Средиземноморие да има залежи на газ и петрол от дълго време водят до сериозно напрежение между Турция, Гърция и Кипър.  \r\nОстровът е разделен от 1974 г. на населения с преобладаващо гръцко население на юг, чието правителство е международно признато и населена с турци южна част, която е призната единствено от Анкара.  \r\nНикозия и Атина не са съгласни с твърденията на Турция, че тя има права за сондиране и ползване на ресурсите в региона, които според нея са собственост и на турските киприоти.  \r\nЕвропейският съюз одобри налагането на санкции срещу Анкара за сондажите по дъното на източната част на Средиземно море, които са част от Изключителната икономическа зона на Република Кипър.  \r\nИзявлението на служителя на  Държавният департамент на САЩ съвпада с дискусиите, свързани с това, че Турция бавно се отдалечава от запада и се приближава до лагера на Русия, след покупката си на руски системи за противовъздушна отбрана С-400.  \r\n*** \r\n \r\n  Премиерът на Великобритания Борис Джонсън пристигна в Манчестър за годишната конференция на Консервативната партия, която обещава да бъде засенчена от опитите на парламента да го отстрани, пише  London Evening Standard . \r\nТой отказа да отговаря на въпроси за политическите си и лични битки, когато пристигна в хотела преди конференцията, която започва днес, след като стана ясно, че той може да трябва да се яви в съда във връзка с преференциално отношение към Дженифър Аркури, докато е бил кмет на Лондон. \r\nМалка група от протестиращи се беше събрала около мястото на конференцията, и техните скандирания можеха да бъдат чути докато премиера пристигаше.  \r\n„Пристигнах в Манчестър за конференцията на Консервативната партия. Нека осъществим Брекзит“, написа Джонсън в „Туитър“ малко по-късно. \r\nПоражението на правителството във Върховния съд и провала му да спечели вота в парламента за ново прекратяване на функциите му, макар само за три дни, за да бъде проведена конференцията на Консервативната партия, означава че той ще трябва да бърза, за да може да се върне в Лондон до края на деня, където също има задължения.  \r\nДепутат от Шотландската национална партия (ШНП) заяви, че опозиционните партии трябва да гласуват вот на недоверие следващата седмица, в опит да заместят премиера с временен министър-председател, който ще подсигури отсрочка за осъществяването на Брекзит. \r\nЛидерът на лейбъристите Джереми Корбин се очаква да се яви на друга среща на опозиционните лидери в парламента на 30 септември, за да планира следващите ходове на опозицията, които ще целят да предотвратят излизане от Европейския съюз без сделка на 31 октомври.  \r\nПред репортери на митинг в Чингфорд, Корбин заяви, че е готов да води временно правителство, ако Джонсън бъде отстранен от премиерския пост. \r\nМинистър-председателя може да се изправи и пред ново съдебно дело, за обвиненията, че когато е бил кмет на Лондон е давал привилегии на американската бизнесдама Дженифър Аркури, заради приятелството си с нея.  \r\nНезависима комисия ще разгледа делото и ще реши дали да разследва премиера за престъпление по служба.  \r\nТози ход беше посрещнат от правителството с гневни съобщения, след като Садик Хан го нарече явна политическа „нагласена“ сцена.  \r\nМинистъра на околната среда Тереза Вилиърс от своя страна заяви, че целият случай е бил излишно преувеличен и е политически мотивиран ход. \r\n„Това изглежда, че е доста очевидно политическо мотивирано оплакване“, заяви тя. \r\n„Премиера беше ясен, че няма какво да се (разследва) там. Усещам, че това цели да отвлече вниманието и хората да използват оплакванията срещу премиера по политически начин“, добави тя. \r\nДжереми Корбин обаче не се съгласи и заяви, че това е сериозно нарушение и Джонсън трябва да отговаря за действията си. \r\n„Изцяло независима комисия разгледа доказателствата за плащанията, направени от кметския офис към една специфична компания и казва, че има сериозни въпроси, на които трябва да се отговори“, заяви Корбин.  \r\n*** \r\n \r\n  Първите избирателни секции за предсрочните избори за Националния съвет, долната камара на парламента на Австрия отвориха врати, предава  ТАСС . \r\nОбщо над 10 хил. избирателни секции ще работят в страната. Повечето от тях ще бъдат отворени до късния следобед. В някои градове работното време може да варира и изборите може да приключат по обяд. Австрийското министерство на вътрешните работи, което организира изборите и изпълнява функциите на Федералната избирателна комисия, планира да представи първите предварителни резултати от гласуването след закриването на последните избирателни секции, след което и избирателната активност ще бъде оповестена. \r\nЗа да бъде включена в Националния съвет, една партия трябва да събере повече от 4% от всички гласове. \r\nФаворитът е консервативната Австрийска народна партия, ръководена от бившия австрийски канцлер Себастиан Курц. Според прогнозите тя ще спечели изборите, а нейният лидер вероятно ще си върне поста канцлер.  \r\nСпоред наблюдатели основната борба ще се разгърне за второ и трето място между Австрийската социалдемократическа партия, водена от Памела Ренди-Вагнер, и дясната \"Партия на свободата\", водена от Норберт Хофер.", "date": "2019.09.29", "title": "Преглед на международните новини до 13:00 часа (Агенция „Фокус“)"}
{"url": "http://www.focus-news.net/news/2019/09/29/2703397/deyvid-gouk-dzhonsan-shte-zagubi-milioni-dushi-elektorat.html", "text": "Премиерът на Великобритания Борис Джонсън беше сравнен с президента на САЩ Доналд Тръмп и неговото разединително управление на Републиканската партия, пише британското издание  The Independent . \r\nТова мнение изрази бившият министър от консервативната партия Дейвид Гоук,  в началото на годишната конференция на Консервативната партия, която се провежда в Манчестър.  \r\nТой добави и, че ако Джонсън не промени начина си на управление рискува да „загуби милиони привърженици“.  \r\nПо-рано премиера е бил предупреден и, че рискува да изпрати партията в „упадък“ с действията си. \r\nС наближаващите общи избори във Великобритания, бившият депутат на торите Гоук заяви, че премиерът трябва да използва конференцията тази седмица за да покаже, че партията е повече от тясна идеологическа секта, обсебена от Европа.  \r\nТой призна, че е притеснен за посоката, в която се е насочила Консервативната партия . \r\n„Смятам, че има избор за нас. Можем да се върнем към традициите си да бъдем партия, която е отговорна, компетентна и се стреми да обедини страната доколкото е възможно или можем да се държим сякаш искаме да разделим страната, да замърсим реториката си и да изглеждаме като специфична секта в обществото, като демонизираме останалите“, заяви Гоук.  \r\n„Има аспекти от случващото се през последните седмици, които се страхувам, че попадат във втората категория и това ми напомня за начина, по който Доналд Тръмп сега управлява Републиканската партия в САЩ.“, продължи бившият консерватор.  \r\n„Мисля, че Консервативната партия трябва да се цели по високо от стандартите на Доналд Тръмп. Подходът му към политиката, подходът му към казването на истината и начина, по който разделя страната си не е нещо, което искам да видя във Великобритания, и определено не е нещо, което искам да видя от партия, чиито член съм бил 29 години“, каза още Гоук. \r\n„Ако подхождаме така, Консервативната партия ще помаха за сбогом на милиони от своите привърженици“. \r\nГоук, който ще присъства на конференцията на торите в Манчестър, също така защити решението си да гласува срещу правителството, когато парламентът гласува акт, който ако беше приет щеше да вкара парламента в нова почивка от три дни.  \r\nВъв връзка с решението на Върховният съд, който отсъди, че суспендирането на парламента по-рано е било незаконно, той отбеляза, че то е било изключително важно.  \r\nТой беше попитан и дали би се включил отново в партията като депутат, на което отговори, че се счита за консерватор, но не всичко зависи от него.  \r\n \r\n  Теодор Пенев", "date": "2019.09.29", "title": "Дейвид Гоук: Джонсън ще загуби милиони души електорат"}
{"url": "http://www.focus-news.net/news/2019/09/29/2703402/gd-granichna-politsiya-izklyuchitelno-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "Изключително интензивен е трафикът за товарни автомобили на изход на ГКПП „Капитан Андреево“ и ГКПП „Лесово“. Във връзка с ремонтни дейности на съпределните гранични пунктове се извършва бавна обработка на преминаващите от страна на турските гранични власти. Това съобщиха от  ГД „Гранична полиция“ . Информацията за трафика на граничните пунктове е към 13.00 часа. На българо-сръбската, българо-гръцката, българо-румънската и на границата със Северна Македония трафикът е нормален на всички гранични контролно-пропускателни пунктове. \r\nВъв връзка с извършване на ремонтно-строителни дейности на ГКПП „Златарево“ за времето до 14 октомври 2019 г. движението през пункта ще бъде затруднено. \r\nОт съображение за безопасност поради ниското ниво на река Дунав фериботната платформа, обслужваща фериботната връзка Оряхово – Бекет, ще работи само през светлата част на денонощието – от 08.00 часа до 22.00 часа.", "date": "2019.09.29", "title": "ГД \"Гранична полиция\": Изключително интензивен е трафикът за товарни автомобили на изход на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2019/09/29/2703396/mestni-izbori-2019-g-d-r-nikolay-tsutsumanski-abv-useshtam-vklyuchvaneto-si-v-sofiyskata-lista-na-abv-kato-moralen-dalg-da-se-napravi-neshto-v-sofiya.html", "text": "Усещам включването си в софийската листа на АБВ като морален дълг да се направи нещо в София. Това каза кандидатът за общински съветник на АБВ  Д-р Николай Цуцумански, по време на откриването на предизборната кампания на партията в столицата, предаде репортер на  Агенция „Фокус“ . „25 години се занимавам само с медицина. Причината ми да вляза в тази листа е чисто морална. Много „доброжелатели“ се опитаха да ми кажат да си гледам работата и да не се занимавам с щуротии“, добави още той. Той не отрече, че в София е свършена работа в посока подобряване на живота в града, но припомни думите на негов професор, който е казвал, че преди да влезеш да оперираш, трябва да знаеш какво правиш, с кой ще го направиш и за колко време ще го направиш. По този начин той обвърза медицината с безкрайните по думите му ремонти в София. „Никога не виждаме края на ремонтите. Инфраструктурата на града е ужасяваща“, добави още той. Д-р Цуцумански логично обърна внимание и на здравеопазването. „Общинското здравеопазване, настоящият кмет се опитва да го оправи, правят се някакви ремонти, но на база на цяла София за последните 30 години, както едно време се казваха – поликлиники, а сега имат дългото име Диагностично-консултативни центрове, не е построен един, който да е мащабен. Старите ДКЦ не се поддържат, както трябва. И по този начин се създава абсолютен дискомфорт на софиянци, независимо от възрастта: млади, деца или пенсионери“. Цуцумански даде пример и с проблема с общинските болници. „Не се обръща внимание на профилактиката за децата, които са бъдещето“.  \r\nКато друг проблем на столицата Цоцомански посочи недостатъчните зелени зони, твърде малко детски площадки, където децата да се развиват. „За тях е основно да имат шанс за движение в този претрупан град с безразборно строителство“, каза още той.  \r\nДокторът обърна внимание на липсата на канализация в някои квартали в столицата и посочи, че това е пряко обвързано с хигиената: „В София има твърде много места, гета, но както гетата, така и квартали от богати хора, където няма канализация. Хигиената като наука в медицината се създава точно от това нещо. Това е основата за едни инфекции. Няма профилактика в квартали, в които 80 % от населението не е здравноосигурено. Това нарушава общественото здраве. Трябва да се направят твърде много неща, за да бъдем европейски град – не само плочките, но трябва всичко да се прави с поглед към хората“, обърна внимание Цуцумански.  \r\nТеодора ПАВЛОВА", "date": "2019.09.29", "title": "Местни избори 2019 г.: Д-р Николай Цуцумански, АБВ: Усещам включването си в софийската листа на АБВ като морален дълг да се направи нещо в София"}
{"url": "http://www.focus-news.net/news/2019/09/29/2703398/ralitsa-dimitrova-rezhisyor-kakav-tsvyat-ima-tozi-svyat-beshe-nay-trudniyat-film-koyto-sam-pravila.html", "text": "„Какъв цвят има този свят“ беше най-трудният филм, който съм правила. Това каза за  Радио „Фокус“ – Бургас  режисьорът Ралица Димитрова. Филмът, посветен на поетесата Данила Стоянова, бе представен в рамките на мини фестивала „Лято с документално кино“, който се проведе в Бургас. „Това е един много личен мой филм, който много отдавна бях длъжна да направя. Той е за една поетеса, която, за съжаление, е твърде малко позната. Тя беше моя близка приятелка и си отиде много рано – на 21 години, когато животът на всички нас едва започваше. Тя остави една стихосбирка, която е превеждана и на английски език. Неин стих може да се прочете на стената на сграда в холандския град Лайден, в компанията на стихове на световни поети. Всъщност, това е единственият български поет, чиято поезия може да бъде срещната там“, отбеляза Димитрова. Според нея е много трудно да бъде пресъздадена поезия на екран по такъв начин, че тя да бъде видяна и усетена от зрителите. „Беше трудно да направя филм за човек, който толкова добре съм познавала. През годините толкова пъти съм посягала към стиховете ѝ, че съм започнала да ги усещам като мои. Беше трудно не само да се намери адекватният образ на поезията, но и самият процес на монтаж беше много тежък. Сама си монтирам филмите и мисля, че това беше филмът, който най-трудно, най-бавно и най-мъчително съм правила“, каза още Ралица Димитрова. \r\nМария ПОПЧЕВА", "date": "2019.09.29", "title": "Ралица Димитрова, режисьор: „Какъв цвят има този свят“ беше най-трудният филм, който съм правила"}
{"url": "http://www.focus-news.net/news/2019/09/29/2703406/duo-angel-stankov-i-yosif-radionov-sa-nositeli-na-natsionalnata-nagrada-za-prinos-v-muzikalnoto-izkustvo.html", "text": "Дуо Ангел Станков и Йосиф Радионов са носители на Националната награда за принос в музикалното изкуство, предаде репортер на  Радио „Фокус“ – Кюстендил . Наградата „Акад. Марин Големинов“ за 2019 година беше връчена в Художествена галерия „Владимир Димитров Майстора“. В рамките на събитието беше връчена и съпътстваща награда – „Златен квартет“. Тя беше присъдена на квартет „Големинов“. До момента Националната награда за принос в музикалното изкуства е присъждана на “Софийски солисти“, Павел Герджиков и балет „Арабеск“. Наградата се връчва на рождената дата на академик Марин Големинов и в навечерието на Международния ден на музиката. \r\nВенцеслав ИЛЧЕВ", "date": "2019.09.29", "title": "Дуо Ангел Станков и Йосиф Радионов са носители на Националната награда за принос в музикалното изкуство"}
{"url": "http://www.focus-news.net/news/2019/09/29/2703400/aktsenti-v-predavaneto-chudesata-na-severozapada.html", "text": "В предаването „Чудесата на Северозапада“ , издание на  Радио „Фокус“  всяка седмица ви представяме личности, борили се  за освобождението, културното и духовното въздигане на Северозапада.  Днес ще ви разкажем  за капитан-лейтенант Кирил Минков, който е роден във Видин на 29 април 1888 година. Флотски герой от Балканската и от Първата световна война, служил като командир на минна рота на Черноморския флот, загинал на 26 септември 1916 г. по време на бойно миночистене в Батовския залив, край град Варна. За Кирил Минков ни разказва Наташа Николова от отдел „Краезнание“ на Регионална библиотека „Михалаки Георгиев“ във Видин. В предаването ще ви разкажем за Никола Павлов един от родолюбците опълченци в Сръбско-българската война 1885 г., който има заслуги за отбраната на Белоградчик. Всяка седмица в „Чудесата на Северозапада“   ви разказваме за Северозападния регион, за хората, свързали живота си с този край и с делата  си допринасящи за неговия просперитет и развитие. Днес в предаването ще ви представим  един от най-прочутите в Северозапада манастир – Черепишкия, вдъхновявал  Иван Вазов и Алеко Константинов.  \r\nПредаването „Чудесата на Северозапада“ се излъчва всяка неделя от 13 до 14 часа. Водещ е Анна Лозанова.", "date": "2019.09.29", "title": "Акценти в предаването „Чудесата на Северозапада“"}
{"url": "http://www.focus-news.net/news/2019/09/29/2703403/zatrudnen-e-trafikat-kam-balgariya-prez-gkpp-derekyoy-malko-tarnovo-i-hamzabeyli-lesovo.html", "text": "По информация на турските гранични власти, потвърдена и от посещение на дипломатически служител от Генералното ни консулство в Одрин, ситуацията с трафика на ГКПП \"Дерекьой –Малко Търново\" и \"Хамзабейли-Лесово\" към входа за България е усложнен поради срив в системата за обработка на документи на турските гранични пунктове. Образували са се опашки от изчакващи автомобили и автобуси като са блокирани на входа към България. Понастоящем трафикът се обслужва ръчно като турските гранични власти ще заработят на максимален капацитет след отстраняване на техническия проблем. Ситуацията с трафика на третия изход от Турция към България -  ГКПП „Капъкуле- Капитан Андреево“, към входа за България към момента е спокойна. Това съобщиха от пресцентъра на  Министерство на външните работи .  \r\nГенералното консулство на България в Одрин е в непрекъсната връзка с турските гранични и митнически власти и при необходимост има готовност да реагира. При необходимост от съдействие българските граждани могат да се обадят на: телефон: 0090 284 214 06 17, дежурен телефон в извънработно време в работни дни: 0090 533 7396140, дежурен телефон в почивни и празнични дни: 0090 533 6298164.", "date": "2019.09.29", "title": "Затруднен е трафикът към България през ГКПП \"Дерекьой –Малко Търново‘‘ и  „Хамзабейли-Лесово“"}
{"url": "http://www.focus-news.net/news/2019/09/29/2703405/petima-dushi-sa-postradali-pri-paten-intsident-na-krastovishteto-mezhdu-patishtata-septemvri-vinogradets-i-pazardzhik-vetren.html", "text": "Петима души са пострадали при пътен инцидент на кръстовището между пътищата Септември-Виноградец и Пазарджик-Ветрен, съобщиха от  ОД на МВР в Пазарджик . Сигнал за случилото се е получен вчера следобед в РУ-Септември. Към мястото незабавно са изпратени дежурни автопатрули, екип на противопожарния участък в Септември и „Спешна помощ“. Оказало се, че 36-годишният А.С. от благоевградското село Бунцево, управлявайки „Опел“ отнел предимството на „Ситроен“ с водач Б.К.- 22г. от Ветрен. Последвал удар , при който са пострадали двамата шофьори и още трима пътници във френското возило. Те са транспортирани и настанени в МБАЛ-Пазарджик и УМБАЛ „Свети Георги“-Пловдив с различни травми и наранявания, но без опасност за живота. На местопроизшествието е извършен оглед, образувано е полицейско производство.", "date": "2019.09.29", "title": "Петима души са пострадали при пътен инцидент на кръстовището между пътищата Септември-Виноградец и Пазарджик-Ветрен"}
{"url": "http://www.focus-news.net/news/2019/09/29/2703407/tass-ukraintsite-prizovaha-zelenski-da-publikuva-prepisi-ot-telefonnite-razgovori-s-putin.html", "text": "Петиция с искане от украинския президент Владимир Зеленски да публикува преписи от телефонните му разговори с руския му колега Владимир Путин се появи на уебсайта на държавния глава, предава  ТАСС . \r\n\"Предвид дипломатическия скандал, свързан с телефонните разговори с президента на САЩ  (Доналд) Тръмп, и съдържанието на тези разговори, съдебните дела и критиките към лидерите на ЕС и бившия американски посланик, ние изискваме публикуването на преписи на всички телефони разговори между президента на Украйна Зеленски и президента на Русия Путин“, се казва в петицията. \r\nПрезидента ще трябва да разгледа петицията, ако тя спечели 25 хиляди подписа до 90 дни. \r\n \r\n  Теодор Пенев", "date": "2019.09.29", "title": "ТАСС: Украинците призоваха Зеленски да публикува преписи от телефонните разговори с Путин"}
{"url": "http://www.focus-news.net/news/2019/09/29/2703413/tass-opozitsiyata-vav-velikobritaniya-mozhe-da-zapochne-protsedura-po-impiychmant-sreshtu-dzhonsan.html", "text": "Британските опозиционни партии могат да започнат рядка за Обединеното кралство процедура  за импийчмент срещу британския премиер Борис Джонсън, предава  TACC , като се позовава на информация на британския вестник  The Times \r\nСпоред вестника подобна възможност е била обсъдена на среща на опозиционни политици по-рано, а решението на Върховния съд от 24 септември беше наречено формална причина за това. Той сметна, че Джонсън незаконно е прекратил заседанията в парламента за пет седмици, до средата на октомври. Съдиите в крайна сметкаа се съгласиха с критиците на премиера. \r\nБританското издание пише, че предложението за импийчмънт на Джонсън е разработено от „Партията на Уелс\" и в началото на следващата седмица може да бъде внесено в Камарата на общините. Теоретичният резултат от тази процедура, ако тя бъде успешна, може да бъде ново съдебно дело.  \r\n\"Признавам, че идеята за импийчмънт срещу премиера изглежда извънредна и необичайна. Но ние живеем в извънредни времена. Ясно казах на опозиционните лидери, че Борис Джонсън не трябва да бъде оставен безнаказан за нарушаването на закона чрез закриването на парламента \", каза Лиз Савил Робъртс, говорител на уелската партия за The Times. \r\n \r\n  Теодор Пенев", "date": "2019.09.29", "title": "ТАСС: Опозицията във Великобритания може да започне процедура по импийчмънт срещу Джонсън"}
{"url": "http://www.focus-news.net/news/2019/09/29/2703411/mestni-izbori-2019-g-kaloyan-pargov-podkrepata-na-stefan-danailov-za-maya-manolova-dava-dopalnitelna-energiya-i-zaryad-na-kampaniyata.html", "text": "Подкрепата и включването на Стефан Данаилов в Инициативния комитет на Мая Манолова дава допълнителна енергия и заряд на кампанията. Не само защото Мастера е в сърцата на милиони българи, а и защото той е много важна част от БСП –  заместник-председател е на партията. Това е много важен знак към нашите членове и симпатизанти. Това заяви лидерът на столичните социалисти и водач на листата на БСП за общински съветници Калоян Паргов след откриването на кампанията на Мая Манолова за кмет на София. На събитието присъстваха членове на ръководството на Градската организация, кандидати на БСП за общински съветници и районни кметове и евродепутати от левицата. Това съобщиха от пресцентъра на  БСП-София .  \r\n„София има нужда от промяна. Промяна на модела на управление. Промяна на мисленето и отношението към проблемите на града. Промяна на начина, по който се харчат парите на софиянци. Има решение и то се нарича Мая Манолова“, убеден е Паргов. Той призова столичани да подкрепят Манолова, като гласуват с номер 75 в бюлетината за кмет на София. „Пожелавам на добър час на Мая в това нелеко начинание, с което се е заела. Убеден съм, че тя ще го доведе до успешен край. Като всичко останало, с което се е занимавала досега“, каза още председателят на БСП – София и допълни: „Тя знае, че може да разчита на нашата подкрепа“.", "date": "2019.09.29", "title": "Местни избори 2019 г.: Калоян Паргов: Подкрепата на Стефан Данаилов за Мая Манолова дава допълнителна енергия и заряд на кампанията"}
{"url": "http://www.focus-news.net/news/2019/09/29/2703409/611-ot-zaginalite-pri-katastrofi-v-oblast-blagoevgrad-prez-2018-godina-sa-bili-na-vazrast-mezhdu-25-64-godini.html", "text": "61.1% от загиналите при катастрофи през 2018 г. лица са във възрастовия интервал от 25 до 64 навършени години, а 27.8% – над 65 навършени години. Това каза пред  Радио „Фокус“-Пирин  Емилия Илиева, началник на отдел „Статистически изследвания“- Благоевград към Териториално статистическо бюро-Югозапад. По думите ѝ от общия брой на ранените участници в движението, с най- висок дял са водачите на МПС – 46.7%, следвани от пътниците  – 32.6% и пешеходците – с 20.7%. „Най-висок е относителният дял на загиналите водачи при ПТП – 55.6%, загиналите пешеходци са 27.8%, а пътниците – 16.7%“, каза още Илиева. Тя добави, че през 2018 г. на територията на област Благоевград 53.9% от пътнотранспортните произшествия са регистрирани извън населените места – с 232 ранени и 12 загинали, останалите 46.1% са регистрирани в населените места, съответно със 145 ранени и 6 загинали лица. „Най-голям брой произшествия през 2018 г. е регистриран в община Благоевград – 78, съответно с 93 ранени и 5 загинали лица, следвана от община Сандански, където са регистрирани 43 ПТП, с 52 ранени и 4 загинали лица. Най-малко произшествия са настъпили в община Струмяни –  3 на брой, с  5 ранени лица“, отбеляза Илиева. \r\nЛивия НИНОВА", "date": "2019.09.29", "title": "61.1% от загиналите при катастрофи в Област Благоевград през 2018 година са били на възраст между 25 – 64 години"}
{"url": "http://www.focus-news.net/news/2019/09/29/2703414/dvizhenieto-po-pat-iii-866-smolyan-stoykite-na-izhoda-na-smolyan-se-osashtestvyava-vremenno-v-edna-lenta-dvuposochno-poradi-paten-intsident.html", "text": "Движението по път III-866 Смолян – Стойките на изхода на Смолян се осъществява временно в една лента двупосочно поради пътен инцидент. Това съобщиха от пресцентъра на  Агенция \"Пътна инфраструктура\" . \r\nТрафикът се регулира от \"Пътна полиция\". Шофьорите е необходимо да карат с повишено внимание и съобразена скорост.", "date": "2019.09.29", "title": "Движението по път III-866 Смолян – Стойките на изхода на Смолян се осъществява временно в една лента двупосочно поради пътен инцидент"}
{"url": "http://www.focus-news.net/news/2019/09/29/2703404/reuters-boris-dzhonsan-nyama-da-podava-ostavka-v-opit-da-izbegne-otsrochkata-za-brekzit.html", "text": "Великобританският министър-председател Борис Джонсън заяви, че няма намерение да се отказва от премиерския си пост, дори да се наложи да моли Брюксел за отсрочка  за Брекзит, както решиха депутатите по-рано, предава  Reuters . \r\nТой заяви това интервю пред журналисти преди началото на годишната конференция на Консервативната партия в Манчестър.  \r\n„Не, поел съм ангажимент да водя партията и моята страна в трудно време и смятам да продължа да правя това. Смятам, че е моя отговорност“, заяви Джонсън, когато беше попитан дали би подал оставка, ако наистина се наложи да потърси удължение на срока за Брекзит.  \r\nДжонсън се зарече, че ще изведе Великобритания от Европейския съюз със или без сделка, въпреки, че парламента прие указ, който го задължава да търси отсрочка, ако не постигне сделка с Брюксел в близкото бъдеще.  \r\n \r\n  Теодор Пенев", "date": "2019.09.29", "title": "Reuters: Борис Джонсън няма да подава оставка в опит да избегне отсрочката за Брекзит"}
{"url": "http://www.focus-news.net/news/2019/09/29/2703410/afp-boris-dzhonsan-motivira-partiyata-si-kato-se-zareche-oshte-vednazh-da-zavarshi-brekzit.html", "text": "Британският премиер Борис Джонсън събра Консервативната партия на годишното си събрание, което вероятно ще е последното преди вероятните предстоящи избори, като обеща да „завърши Брекзит“, предава  AFP . \r\n„Това, което трябва да направим е да продължим. И начинът да го направим е да завършим Брекзит до 31 октомври“, заяви той пред  BBC Manchester , където и ще се проведе конференцията.  \r\n \r\n  Теодор Пенев", "date": "2019.09.29", "title": "AFP: Борис Джонсън мотивира партията си, като се зарече още веднъж да \"завърши Брекзит\""}
{"url": "http://www.focus-news.net/news/2019/09/29/2703412/mestni-izbori-2019-g-iliyana-benovska-g-zho-fandakova-i-g-zho-manolova-kanya-vi-na-debat-koy-i-na-kakvo-osnovanie-iska-no-i-mozhe-li-da-upravlyava-sofiya.html", "text": "Г-жо Фандъкова и г-жо Манолова, каня ви на дебат: Кой и на какво основание Иска, но и Може ли да управлява София? Това заявява журналистът Илиана Беновска в коментара си към днешното издание на предаването „Беновска пита” по Телевизия „Канал 3” и Радио „К2”, съобщиха от екипа на  предаването . Кметската битка за София, май, ще напомня историческата битка при Ватерло. Историческият пълководец Наполеон Бонапарт я губи и слиза от императорския  трон на Франция.  \r\nКоя от 2-те дами – Фандъкова и Манолова ще се превърне в софийския Наполеон? И, дали, някой, по този повод,  ще създаде хит озаглавен „София, като „Ватерло“ на АББА, в който други две дами – Ана и Фрида пеят: „Мале мале, при Ватерло Наполеон се предаде. О, да и аз срещнах съдбата си по подобен начин. Винаги цитирам историческата книга на рафта.“  \r\nДнес  „оръжията на армиите“ на Фандъкова и Манолова изглежда така : Фандъкова е пълководец на тежката артилерия на 10-годишното си управление в София и всичко направено от нея - с плюсовете и минусите му - и обещава развитие, Манолова напада с „автоматичен обстрел“ с аргумента - нещата са зле и аз ще ги оправя. Фандъкова, за сега, говори само лично, без застъпници. Манолова се обгражда с говорители по различни теми.  \r\nНа откриването на кампанията на  Манолова говорител стана  и бившият депутат от НДСВ Деница Димитрова. Случайно срещнах тази красива и витална млада жена по пътя към речта й при Манолова. Тя се придвижваше в своята инвалидна количка. Деница е горд човек и държи да  се справя сама с тази своя орис. Като се поздравихме, сърцето ми се скъса, че никой от екипа на Манолова не я придружаваше. И, просто, протегнах ръце и хванах дръжките на количката й. Пристигнахме до сцената на Манолова заедно.  \r\nСлед като речите свършиха и се стъмни, си тръгнах, като мислех, че лично Манолова ще закара в тъмното Деница до дома й. Уви! Видях как Деница управлява сама количката си по уличното платно. В тъмнината между фучащите коли. И се запитах,  дали, Фандъкова щеше да остави сама Деница? И в тъмното се сетих какво м каза един виден представител на БСП за кампанията на Манолова: „Липсва светлина…“ \r\nБеновска: Г-жо Фандъкова и г-жо Манолова, каня ви на дебат кой и защо ще спечели София –от сега ще ви кажа, че която не дойде в добре осветеното предаване „Беновска пита“ ще означава, че я е страх да отговори на въпроса : Кой и на какво основание Иска, но и Може ли да управлява София?  И ще загуби изборите.  \r\n \r\nАз съм Беновска. И питам.", "date": "2019.09.29", "title": "Местни избори 2019 г.: Илияна Беновска: Г-жо Фандъкова и г-жо Манолова, каня ви на дебат: Кой и на какво основание иска, но и може ли да управлява София"}
{"url": "http://www.focus-news.net/news/2019/09/29/2703417/vazstanoveno-e-dvizhenieto-po-pat-iii-866-smolyan-stoykite-na-izhoda-na-grad-smolyan.html", "text": "Възстановено е движението по път III-866 Смолян - Стойките на изхода на град Смолян. Това съобщиха от пресцентъра на  Агенция \"Пътна инфраструктура\" . Трафикът в участъка временно се осъществяваше в една лента поради катастрофа.", "date": "2019.09.29", "title": "Възстановено е движението по път III-866 Смолян - Стойките на изхода на град Смолян"}
{"url": "http://www.focus-news.net/news/2019/09/29/2703418/afp-kmetat-na-istanbul-obyavi-che-ne-e-bil-pokanen-na-izvanredniya-savet-sled-zemetresenieto-v-grada.html", "text": "Опозиционният кмет Екрем Имамоглу заяви, че не е бил поканен на извънредния съвет след земетресението в Истанбул, което разлюля града със сила 5,7 по скалата на Рихтер, предава  AFP . \r\nТрусът предизвика леки щети, евакуация и паника сред населението на най-големия турски град. Според официални данни осем души са били леко ранени.  \r\nТурските власти проведоха среща, която беше организирана от вицепрезидента Фуат Октай, за да излязат с извънреден план след земетресението,  \r\nИмамоглу, който беше избран за кмет на Истанбул през юни, е член на опозиционната „Републиканска народна партия“. \r\nТой заяви, че не е присъствал на съвета, понеже не е бил поканен.  \r\n„Искам да се свържа с държавните служители. Изборите свършиха, те са зад нас. Приоритетът за мен е земетресението. Нека вземем мерки заедно“, заяви той.  \r\nПървоначалните резултати от местните избори, които трябваше да поставят Имамоглу на кметския пост бяха обявени за невалидни и нагласени от управляващата партия на президента Реджеп Тайип Ердоган \"Партия на справедливостта и развитието\", но той спечели решително проведените повторни избори през юни.  \r\n \r\n  Теодор Пенев", "date": "2019.09.29", "title": "AFP: Кметът на Истанбул обяви, че не е бил поканен на извънредния съвет след земетресението в града"}
{"url": "http://www.focus-news.net/news/2019/09/29/2703416/vazstanoven-e-normalniyat-rezhim-na-rabota-ot-turska-strana-na-gkppderekyoy-malko-tarnovo-i-gkpp-hamzabeyli-lesovo.html", "text": "Възстановен е нормалният режим на работа от турска страна на ГКПП,,Дерекьой –Малко Търново‘‘ и ГКПП „Хамзабейли-Лесово“ към входа за България като в момента турските власти се опитват да компенсират възникналото по-рано забавяне. Това съобщиха от  Министерство на външните работи . По информация на Генералното ни консулство в Одрин вече са отстранени всички повреди и на двата гранични пункта от турска страна. По-рано срив в системата за обработка на документи, както и проблем с електрозахранването на ГКПП „Дерекьой-Малко Търново“, затрудниха трафика към България и причиниха опашки от изчакващи автомобили и автобуси.  \r\nГенералното консулство на България в Одрин е в непрекъсната връзка с турските гранични и митнически власти. Телефон: 0090 284 214 06 17, дежурен телефон в извънработно време в работни дни: 0090 533 7396140, дежурен телефон в почивни и празнични дни: 0090 533 6298164.", "date": "2019.09.29", "title": "Възстановен е нормалният режим на работа от турска страна на ГКПП,,Дерекьой –Малко Търново‘‘ и ГКПП „Хамзабейли-Лесово“"}
{"url": "http://www.focus-news.net/news/2019/09/29/2703415/mestni-izbori-2019-benovska-otnovo-shte-pita-koy-i-na-kakvo-osnovanie-iska-no-i-mozhe-li-da-upravlyava-balgariya.html", "text": "Илиана Беновска отново ще пита: „Кой и на какво основание иска, но и може ли да управлява България?” в авторското си предаване „Беновска пита“ от 17.00 часа. Това съобщиха от екипа на предаването  „Беновска пита“  по „Канал 3” и Радио „К2”.  \r\nПредаването под надслов „Политиката, глупако!“ ще започне с коментар на Илиана Беновска.  \r\n \r\n Отговарят:   \r\n \r\n   \r\n- Емил Караниколов, министър на икономиката. \r\n  \r\n    \r\n- Нено Димов, министър на екологията \r\n \r\n    \r\n- Борислав Гуцанов, БСП-Варна.  \r\n  \r\n \r\n- Ивайло Петков, ГЕРБ; \r\n- Иван Такев, БСП; \r\n- Александър Ваклин, независим. \r\n   \r\n    \r\n- проф. Михаил Константинов, ИО;   \r\n- Жени Живкова, дизайнер и внук на Тодор Живков. \r\n \r\nПовторението можете да гледате по по „Канал 3” и да слушате по Радио „К2” от 23.15 часа. Можете да пишете на e-mail: benovskapita@gmail.com.", "date": "2019.09.29", "title": "Местни избори 2019: Беновска отново ще пита: Кой и на какво основание иска, но и може ли да управлява България"}
{"url": "http://www.focus-news.net/news/2019/09/29/2703419/kardzhali-574-sa-postapilite-zayavleniya-za-uslugata-lichna-pomosht-v-regionalna-direktsiya-sotsialno-podpomagane-kardzhali.html", "text": "574 са постъпилите заявления за услугата „Лична помощ“ в Регионална дирекция „Социално подпомагане“-Кърджали. Издадени са направления на 527 нуждаещи се в областта. Това съобщи за  Радио „Фокус“  Цветомир Хаджиев, директор на Регионалната дирекция. Той поясни, че по данни към 20-ти септември са постъпили общо 574 заявления-декларации за извършване на оценка, във връзка с лична помощ и въз основа на тях са били издадени направления за 527 души, останалите 47 в момента са в обработка.  \r\nВ отделните общини от областта получените и обработени документи на правоимащи нуждаещи се са както следва: за община Ардино 57 заявления-декларации са постъпили и са извършени оценки за 55 лица; за Джебел - 75 постъпили заявления, издадени са 69 направления; за община Кирково от постъпили 73 заявление, са 42 издадени направления; за Крумовград - 97 заявления и 95 направления; за Кърджали са подадени 154 заявления, издадени са 149 направления; за Момчилград – подадени 68 заявления, одобрени 67 направления. „При нас фигурират заявления и за община община Черноочене, която е към община Кърджали - от там има заявления 50 и направления 50. \r\nДиректорът Цветомир Хаджиев допълни, че към настоящия момент договорите за отпускане на услугата са в общините, там знаят колко лица са подали документи и там данните постоянно се променят. Тъй като общините ще предоставят услугата и те ще сключват договор с човека, който ще бъде личен асистент. „Нашите функции са консултиране, извършване на оценка, издаване на направления и насочване на лицата към общините, където те трябва да получат непосредственото предоставяне на услугата“. Нуждаещият се от личен асистент човек има право да прецени в кой момент да пристъпи към получаването на услугата. „Ние сме извършили необходимото - Дирекцията Социално подпомагане консултира правоимащите лица. Извършва се в срок оценката и се издават съответните направления, а вече непосредственото представяне на услугата е в съответствие с тяхното желание“. Само за община Кърджали от 98 направления за назначаване на асистенти за предоставяне на „Лична помощ“ по реда на Закона за личната  помощ, 95 заявления са подадени до момента. От началото на септември има и назначени 65 асистенти, а включените в механизма ползватели са 61. Приемът на документи продължава. Около 50 000 души в цялата страна са поискали оценка, за да могат да ползват услугата „Личен асистент“.  \r\nТези, които бъдат одобрени и я получат, по новия ред от септември се лишават от други социални плащания.   \r\nДарина ДЕЕНИЧИНА", "date": "2019.09.29", "title": "Кърджали: 574 са постъпилите заявления за услугата „Лична помощ“ в Регионална дирекция „Социално подпомагане“-Кърджали"}
{"url": "http://www.focus-news.net/news/2019/09/29/2703421/mika-zaykova-finansov-ekspert-investitorite-se-pritesnyavat-da-doydat-v-balgariya-zaradi-visokata-koruptsiya-i-lipsata-na-varhovenstvo-na-zakona.html", "text": "Инвеститорите се плашат да дойдат в България заради високата корупция и липсата на върховенство на закона. Това каза финансовият експерт Мика Зайкова в интервю за  Агенция „Фокус“  във връзка с възможностите за реализация на южнокорейски инвестиции в България след официалната визита на премиера Бойко Борисов в Република Корея. Тя добави, че трябва да се обърне внимание дали наистина причината, поради която Южна Корея проучва условията в страната ни е, за да инвестира в нея. „От 1996 година до 2018 година в България има южнокорейски инвестиции само за 213 милиона евро, което ако го погледнете за 22 години, няма и по 10 милиона евро на година. Това показва, че южнокорейците имат едно наум, че у нас нещата не са такива, каквито трябва да бъдат. Първо: ние имаме страната с най-висока корупция. Второ, тези дни ще излезе следващият доклад на ЕК за нашата съдебна система. България няма, въпреки че сме член на ЕС, няма върховенство на закона. Няма реформа в съдебната система. Който и инвеститор да дойде тук, той ще се притеснява за своите инвестиции“, посочи Зайкова. Тя обърна внимание и на геополитическата обстановка и как тя влияе на световния инвестиционен климат: „Първо: светът е пред рецесия и криза. Второ: търговските взаимоотношения в света са разбъркани по най-ужасен начин, благодарение на действията на Доналд Тръмп. Налагането на протекционизма и митата след него не са нещо, което ще позволи глобализацията на инвестиционния процес. Трето: България, макар че по сметките на нашите специалисти има 532 милиона преки чужди инвестиции, но забележете, че болшинството от чуждите инвестиции са в дългови инструменти, тоест в облигации и кредити. Това, което нас ние интересува, е да имаме реинвестирана печалба и да имаме капиталови инвестиции в реалния сектор. В тези две области ние сме на минус. Ние сме на минус с 388 милиона в капиталовите инвестиции и със 72 милиона в реинвестираната печалба. Тоест инвеститорите не само че не искат да инвестират, а предпочитат там, където са инвестирали, да дават кредити на фирмите, вместо да увеличават капитала. Всеки специалист ще каже, че това на практика означава, че инвеститорът е с единия крак навън. И ако погледнете международната инвестиционна позиция на България, ще видите, че от 2010 до 2018 година инвестициите, които са излезли от България, са се удвоили.  До 2010 година са излезли 2 милиарда и 700 милиона, а в 2018 година вече са 5 милиарда и 800 милиона. Тоест дори и българският бизнес предпочита, макар и с малка печалба, да инвестира навън, защото той не е сигурен инвеститорът за парите си. Кризата е едно допълнително и много тежко обстоятелство, но по-важното е, че ние нямаме върховенство на закона“, каза още финансовият експерт.  \r\n \r\nТеодора ПАВЛОВА", "date": "2019.09.29", "title": "Мика Зайкова, финансов експерт: Инвеститорите се притесняват да дойдат в България заради високата корупция и липсата на върховенство на закона"}
{"url": "http://www.focus-news.net/news/2019/09/29/2703420/tass-kurts-siguren-v-pobedata-na-svoyata-partiya-na-avstriyskite-parlamentarni-izbori.html", "text": "Председателят на консервативната „Австрийска народна партия“ (АНП) и основният претендент за поста канцлер на страната Себастиан Курц пусна гласа си и изрази увереност в победата на неговата партия, предава  TACC . \r\nТой е уверен, че АНП ще заеме първо място на изборите, като втората му цел е да се договори за мнозинство в парламента, така че другите партии да не могат да се опитат да създадат коалиция без неговата партия.  \r\n\"Ние сме много уверени. Имаме определена цел - да бъдем първи на тези избори“, каза Курц пред журналисти.  \r\n\"Надявам се на добър резултат за нашата партия.\", добави още той. \r\n \r\n  Теодор Пенев", "date": "2019.09.29", "title": "ТАСС: Курц сигурен в победата на своята партия на австрийските парламентарни избори"}
{"url": "http://www.focus-news.net/news/2019/09/29/2703430/ministar-boil-banov-podari-spetsialna-ikona-za-hrama-sv-sv-konstantin-i-elena-v-odrin-po-povod-150-ata-mu-godishnina.html", "text": "Благодаря сърдечно на турската страна, на областната и на общинската управа в Одрин, за голямата подкрепа при опазването на нашето богато наследство, както и за усилията, които се полагат за реализирането на взаимната ни воля за културно общуване. Убеден съм, че отношенията между двете страни ще продължат да се развиват в дух на истинско добросъседство и приятелство. С тези думи министърът на културата Боил Банов се обърна към заместник-областния управител на Одрин Юсуф Гюлер, към заместник-кмета на Одрин, директора на бюрото на външно министерство в Одрин, генералния консул на Република България в Одрин Васил Вълчев, посланика на Република България в Република Турция Надежда Нейнски, председателя на Съюза на тракийските дружества Красимир Премянов, духовните и официалните лица и гостите на честването на 150-ата годишнина на българската православна църква „Св. Св. Константин и Елена” в Одрин, съобщиха от пресцентъра на  Министерството . Отслужена бе и тържествена света литургия. Министър Банов посочи, че благодарение на ползотворния диалог на българската държава с турските власти на централно и местно ниво е реставрирана тази българска светиня, която днес, век и половина по-късно, грее със своята красота и привлича интереса на туристите като една от знаковите забележителности на Одрин. По повод значимата годишнина на храма министър Банов подари специална икона на Света Богородица, изработена на Атон.  \r\nВ приветствието си по повод годишнината на храма заместник-областният управител на Одрин Юсуф Гюлер подчерта, че съществуването на тази църква на това географско място е изключително важно за приятелските отношения между България и Турция. „Поздравявам Ви за активния обмен между двете ни държави, с отворено сърце Ви приветствам за съвместната ни работа“, допълни той.  \r\nПосланикът на Република България в Република Турция Надежда Нейнски подчерта, че днешният ден е истински празник за България. „Празник, защото в този ден нашата вяра става още по-силна. По-силна, защото тези, които са вдигнали и изградили тази църква, ни показаха, че когато хората искат нещо, Бог им помага да го сътворят, дори само за шест месеца“, допълни посланик Нейнски. Тя изрази радостта си, че за добруването на страните ни са се събрали заедно и българи, и турци, и гърци - за да подкрепят този български празник. Приветствие по повод тържествения ден произнесе и Васил Лиязе, председател на българското църковно настоятелство в Истанбул. Сред официалните гости бе и Емил Велинов, директор на Дирекция „Вероизповедания“ на Министерски съвет.  \r\nВ края на церемонията министърът на културата Боил Банов отличи с грамоти и плакети четирима български художници, които работят по изписването на българските обекти в Одрин.  \r\nОрганизатори на честването са Генералното консулство на Р. България в Одрин, съвместно с Фондацията на православните църкви на Българската Екзархия в Истанбул.  \r\nХрамът „Св. Св. Константин и Елена” в гр. Одрин е построен през 1869 г. със средства, събрани от родолюбивите българи, населявали града по това време. Той е бил една от четирите български църкви, съществували в края на XIX в. и началото на XX век в районите с българско население в Одрин. Храмът е бил действащ до средата на 40-те години на XX в. Основно реставриран със съдействието и експертната помощ на българската държава и отворен отново за посетители е на 14 септември 2008 г. През 2010 г. в двора на църквата е поставен паметник на първия български екзарх в новата ни история – Екзарх Антим I.", "date": "2019.09.29", "title": "Министър Боил Банов подари специална икона за храма „Св. св. Константин и Елена” В Одрин по повод 150-ата му годишнина"}
{"url": "http://www.focus-news.net/news/2019/09/29/2703428/mika-zaykova-finansov-ekspert-ako-hyunday-reshi-da-investira-v-balgariya-tova-shte-e-mnogo-prodalzhitelen-protses.html", "text": "Що се касае до „Хюндай“, вече специалистите имаме мнение, че това е един по-продължителен процес, защото самият „Хюндай“ се намира в една не много благоприятна в момента обстановка заради нещата, които стават в Китай, заради затварянето на Китай и заради намаляването на износа на автомобили от Южна Корея към Китай. Това каза финансовият експерт Мика Зайкова в интервю за  Агенция „Фокус“  във връзка с връзка с възможностите за реализация на южнокорейски инвестиции в България след официалната визита на премиера Бойко Борисов в Република Корея. Зайкова добави, че друго тежко обстоятелство в случая е, че за да започнем да произвеждаме електромобили, ние нямаме готовност първо с кадрите и второ: от южнокорейска страна нямат такава готовност да започнат производство веднага. „Има обстоятелства, които затрудняват. И ако някой очаква тази година да сключим договор, това категорично не може да се случи. Аз много се надявам, че в следващите години все пак ще успеем да привлечем, тъй като „Фолксваген“ вече е загубен“, допълни тя. \r\n \r\nТеодора ПАВЛОВА", "date": "2019.09.29", "title": "Мика Зайкова, финансов експерт: Ако „Хюндай“ реши да инвестира в България, това ще е много продължителен процес"}
{"url": "http://www.focus-news.net/news/2019/09/29/2703429/tass-stotitsi-frantsuzi-se-sabraha-da-otdadat-posledna-pochit-na-zhak-shirak.html", "text": "Стотици французи се събраха да отдадат последна почит на бившия френски президент Жак Ширак (1932-2019 г.) пред Дома на инвалидите в неделя, съобщи кореспондентът на  ТАСС  от мястото на събитието. \r\nПоклонението пред бившия държавен глава започна от 13 часа местно време (14 часа българско време). Очаква се роднините на Ширак да дойдат на траурната церемония. \r\nСпоред анкета на Ifop, публикувана в неделното списание Le Journal du Dimanche, 30% от участниците в нея го определят като най-добрия президент на Петата република. Същият брой анкетирани предпочетоха първия френски лидер, който ръководи страната след Втората световна война, Шарл де Гол, към чиито идеи беше дълбоко съпричастен самият Ширак. В покойния  президент Жак Ширак французите най-вече оцениха именно неговия „положителен образ на човек, който се радва на живота“, и „близостта му с хората“. Сред основните му постижения са отказът да участва в американската кампания за нахлуване в Ирак, премахването на наборната военна служба, съкращаването на президентския мандат на пет години, официалното признаване на участието на Франция в депортирането на евреи през Втората световна война, както и речта в Йоханесбург през 2002 г. , където той призова световните лидери да участват в борбата с изменението на климата. \r\nМеждувременно от Елисейския дворец, където в четвъртък бе открита траурна книга във връзка със смъртта на Ширак, беше съобщено, че над 5 хиляди души са оставили топли думи за бившия президент. \r\nЖак Ширак почина у дома, заобиколен от роднини в четвъртък сутринта. Той напуска политиката след два мандата като президент на страната - от 1995 до 2007 година. През 2005 г. политикът е диагностициран с болест на сърдечно-съдовата система. През 2016 г. здравето му се влоши рязко след смъртта на най-голямата му дъщеря. През последните три години Ширак не участва в официални церемонии, и рядко приема посетители.  \r\n \r\n  Юлиян Марков", "date": "2019.09.29", "title": "ТАСС: Стотици французи се събраха да отдадат последна почит на Жак Ширак"}
{"url": "http://www.focus-news.net/news/2019/09/29/2703431/mestni-izbori-2019-rumen-petkov-abv-12-godini-grazhdanite-na-pazardzhik-prinadlezhat-na-obshtinata-a-tryabva-obshtinata-da-prinadlezhi-na-grazhdanite.html", "text": "12 години гражданите на Пазарджик принадлежат на Общината, а трябва Общината да принадлежи на гражданите. Това каза лидерът на АБВ Румен Петков по време на работна среща със структурите на партията в Пазарджик, кандидата за кмет на Общината, издигнат от АБВ – Атанас Шопов, и кандидати за общински съветници, предаде репортер на  Радио „Фокус“ – Пазарджик . По думите му трябва да се каже ясно на хората, че БСП и ГЕРБ в Пазарджик са едно и също. „Ако градът и Общината искат алтернатива на този вид управление, изборът е АБВ. Ако градът излезе и каже, че повече не иска такова управление, нещата ще се променят. От всички ни зависи да стигнем до всеки дом, да кажем какво сме успели да направим въпреки това управление“, коментира Петков.  \r\nТой допълни, че изборите на 27 октомври не са изборите на АБВ, или на която и да е друга политическа партия. „Тези избори са такива, че или Пазарджик ще реши, че положението, в което е, става необратимо, или Пазарджик ще направи друг избор. А този избор трябва да бъде направен по най-убедителния и достойния начин, защото това е избора на нормалността“, допълни Румен Петков. \r\nВаня НИКОЛОВА", "date": "2019.09.29", "title": "Местни избори 2019: Румен Петков, АБВ: 12 години гражданите на Пазарджик принадлежат на Общината, а трябва Общината да принадлежи на гражданите"}
{"url": "http://www.focus-news.net/news/2019/09/29/2703433/forum-na-stsenichnite-izkustva-po-povod-60-ata-godishnina-ot-sazdavaneto-na-teatralna-trupa-shturche-shte-se-provede-vav-varna.html", "text": "Форум на сценичните изкуства под надслов „Театрална среща Варна“ ще се проведе по повод 60-ата годишнина от създаването на театрална трупа „Щурче“ от 8 до 13 октомври. Това съобщи за  Радио „Фокус“ – Варна  ръководителят на школата Христо Колев. Форумът ще се състои в залата, която носи името Клуб „Щурче” и се намира на ул. „Ангел Кънчев” 20. В рамките на събитието жителите и гостите на града ще могат  да гледат спектакли на едни от най-популярните имена в българския театър. В програмата са включени представления за малки и големи. Някои от тях гостуват във Варна за пръв път. Сред гостуващите с представления актьори са Нона Йотова и Петър Антонов, Димо Стоянов и група П.И.Ф, Димитър Живков и Георги Спасов.  \r\nВ програмата са включени заглавия като: „Абсурдни времена“, „Кой прибира сутрин звездите?“, „Живак“ и др. За почитателите на алтернативните театрални техники е „Островът на съкровищата v1.0“, който представлява синтез на куклен театър с добавена и виртуална реалност. Спектакълът е дело на „Малка театрална компания“ и е първият в света, който комбинира класическо сценично действие с високите технологии за добавена и виртуална реалност. Вечер със „Стихове и джаз“ ще представят актрисата Даниела Викторова, възпитаник на „Щурче“ и Grove Lines. Предвидени са спектакли, както за възрастни, така и за деца.  \r\n„Щурче“ е първото детско театрално студио в град Варна, основано от братята Райко и Данаил Райкови през 1959 г. В началото театърът е под покрива на “Дома на транспорта”. Ученици на братя Райкови и до днес продължават да преподават и да поддържат спомена за тяхното дело. Със собствени средства и личен труд те създават нов салон със сто места, обзаведен с професионална театрална техника за озвучаване и осветление. \r\nДиана СТОЕВА", "date": "2019.09.29", "title": "Форум на сценичните изкуства по повод 60-ата годишнина от създаването на театрална трупа „Щурче“ ще се проведе във Варна"}
{"url": "http://www.focus-news.net/news/2019/09/29/2703408/the-jerusalem-post-netanyahu-nyama-da-varne-mandata-na-prezidenta-na-izrael-rivlin-vapreki-razpada-na-koalitsionnite-pregovori.html", "text": "Министър-председателят на Израел Бенямин Нетаняху реши да не връща мандата за формиране на правителство на президента Реувен Ривлин, въпреки, че преговорите между неговата партия „Ликуд“ и „Синьо и Бяло“ приключиха, без да бъде постигнато споразумение за коалиция, пише вестник  The Jerusalem Times . \r\nГоворител на управляващата партия заяви, че Нетаняху първо ще се опита да формира правителство по друг начин, което означава, че ще трябва да се обърне към останалите партии в парламента. \r\n\"Ликуд е много разочарована, че „Синьо и Бяло“ не иска да постигне компромис“, заявиха от партията.  \r\nНе са насрочени допълнителни срещи между управляващите и опозицията. Не стана ясно веднага дали Нетаняху ще върне мандата ако и втория му опит за коалиция се провали. Ако това стане, най-вероятно Ривлин ще иска да възложи на Бени Ганц и неговата партия „Синьо и Бяло“ да формира коалиционно правителство. Източници, близки до президента заявиха, че той е готов да приеме мандата обратно от Нетаняху и, че това може да стане по всяко време.  \r\nПартията на Ганц обвини управляващите за липсата на прогрес в преговорите и това, че те не са се отказали от желанието си 55 от депутатите от коалицията да са десни.  \r\n„За съжаление „Ликуд“ се придържа към своето изискване за това „Нетаняху да е първи“, заявиха говорители на опозицията.  \r\n„Те настояват да останат в блок от 55 депутати и ще доведат до трети избори в Израел. Страната заслужава широко, либерално и единно коалиционно правителство с Ганц и ние ще продължим да работим в тази насока“, се казва още в изявлението.  \r\n„Ликуд“ се оплакаха, че „Синьо и Бяло“ от своя страна не са отговорили на въпроса дали Нетаняху може да започне като премиер на новото правителство като част от предложения от Ривлин компромис.  \r\nТе обвиниха заместника на Бени Ганц, Яир Лапид за провала на преговорите.  \r\n„Лапид иска правителство на единството, защото не иска да има смени между премиерите Нетаняху и Ганц“, заявиха говорители на партията и от своя страна обвиниха вторият в опозиционната партия, че води Израел към нови избори. \r\n \r\n \r\n  Теодор Пенев", "date": "2019.09.29", "title": "The Jerusalem Post: Нетаняху няма да върне мандата на президента на Израел Ривлин, въпреки разпада на коалиционните преговори"}
{"url": "http://www.focus-news.net/news/2019/09/29/2703432/alsat-m-makedoniya-spored-venetsianskata-komisiya-albanskiyat-prezident-e-narushil-konstitutsiyata-otlagayki-mestnite-izbori.html", "text": "Според Венецианската комисия албанският президент Илир Мета е нарушил конституцията, отлагайки местните избори, информира скопският телевизионен канал, излъчващ на албански език  Алсат М . \r\n„Отлагането на местните избори без ясно правно основание е нарушение на Конституцията, но не и причина за уволнението на президента“, това е официалното заключение на Венецианската комисия в отговор на искане от албанския парламент относно решението на президента Илир Мета да отложи местните избори на 30 юни. Според експертите на Комисията правото на президента да отложи или отмени изборите е спорно и не може да се прилага без конкретно правно основание. Легитимната цел за запазване на конституционния ред може да оправдае отлагането на изборите при извънредни ситуации, като например състояние на война или природно бедствие. Но Венецианската комисия също така смята, че отмяната и забавянето на местните избори не отговарят на критериите, необходими, за да се считат за сериозно нарушение на Конституцията, което би трябвало да доведе до освобождаване на президента. Междувременно Мета иронизира доклада, отбелязвайки, че е действал в съответствие с конституцията. \r\n \r\n  Юлиян Марков", "date": "2019.09.29", "title": "„Алсат М“ (Македония): Според Венецианската комисия албанският президент е нарушил конституцията, отлагайки местните избори"}
{"url": "http://www.focus-news.net/news/2019/09/29/2703435/mestni-izbori-2019-vav-varna-shte-bade-osiguren-transport-za-invalidi-v-denya-na-mestnite-izbori.html", "text": "В изборния ден Община Варна осигурява шест специализирани автомобила за придвижване на избирателите с увредено зрение или със затруднения в придвижването. Това съобщиха за  Радио „Фокус“ – Варна  от Общинската избирателна комисия (ОИК). Молбите се адресират до съответните дежурни в районите и кметствата. Заявки за помощ в изборния ден ще се приемат от 06.00 до 21.00 ч. на 14 октомври и в изборния ден на телефони 0700 10 966, 052/500-652 и GSM 0889 409 221. \r\nДесислава ВАСИЛЕВА", "date": "2019.09.29", "title": "Местни избори 2019: Във Варна ще бъде осигурен транспорт за инвалиди в деня на местните избори"}
{"url": "http://www.focus-news.net/news/2019/09/29/2703438/ot-20-oktomvri-uchenitsi-studenti-pensioneri-i-invalidi-shte-patuvat-po-evtino-v-gradskiya-transport-vav-varna.html", "text": "От 20 октомври  ученици, студенти, пенсионери и инвалиди ще пътуват по-евтино в градския транспорт във Варна, предаде репортер на  Радио „Фокус“ – Варна . Според промените право на ползване на градския транспорт на преференциални цени ще имат ученици, студенти, пенсионери, лица с трайни увреждания и техните придружители. Месечната абонаментна карта за една линия вече ще струва 35 лв., а карта за всички линии – 50 лв. на месец вместо досегашните 130 лв. По-изгодно ще е и пътуването с тримесечни карти. С промените в наредбата те ще са на цени от 90 лв. за една линия и 135 лв. – за всички линии. От новите условия, освен гражданите в пенсионна възраст – хора на 65 и повече години, от намалението ще се възползват и учащи се и лица с трайни увреждания и техните придружители. Пенсионерите вече ще заплащат по 2 лв. месечно за една вътрешноградска линия и по 8 лв. за всички вътрешноградски. Срещу 15 лв. на месец учащите се ще могат да използват всички линии в чертите на града, това се отнася и до ученици, които пътуват от малките населени места. Месечните карти за хората с увреждания за всички линии ще са от 8 до 25 лв. За степен на увреждане от 50% до 70% Наредбата определя цена на карта 25 лв., от 71% до 90% ще заплащат 15 лв., а лица с увреждания над 91% – 8 лв. Придружителите на тези лица могат да използват месечни карти за всички линии на стойност 15 лв. Безплатна абонаментна карта е предвидена за лица под 18 години с трайни увреждания от 50% до 100%. Наредбата дава възможност карти за два или повече месеца да бъдат закупувани предварително.  \r\nДесислава ВАСИЛЕВА", "date": "2019.09.29", "title": "От 20 октомври ученици, студенти, пенсионери и инвалиди ще пътуват по-евтино в градския транспорт във Варна"}
{"url": "http://www.focus-news.net/news/2019/09/29/2703441/335-svobodni-rabotni-mesta-sa-zayaveni-na-pazara-na-truda-vav-velikotarnovskiya-region-prez-avgust.html", "text": "335 свободни работни места са заявени на пазара на труда във Великотърновския регион през август. Това сочат данни на  Дирекция „Бюро по труда“ -Велико Търново. Вакантните позиции са с 36 повече в сравнение с юли. Те са разделени както следва по общини – за Велико Търново – 310, за Елена – 24 и за Златарица – 1. 312 от тях са на първичния трудов пазар. Най-търсени са били лицата без квалификация - 132, следват хората с работническа професия – 96 и на последно място специалистите – 84. Новоназначените служители за предходния месец са 301, като 282-ма от тях са за община Велико Търново, а останалите 19 за община Елена. Свободните работни места са били с 52 повече спрямо юли.  \r\nДанните за август показват още, че през месеца пет безработни лица са включени в програми за заетост, а три в мерки по Закона за насърчаване на заетостта. Работилите общо по програми и мерки са 131 човека.  \r\nЗа едно работно място са се конкурирали трима души.", "date": "2019.09.29", "title": "335 свободни работни места са заявени на пазара на труда във Великотърновския регион през август"}
{"url": "http://www.focus-news.net/news/2019/09/29/2703439/otkrit-e-vtori-zaginal-pri-katastrofata-mezhdu-bul-maritsa-i-bul-iztochen-v-plovdiv.html", "text": "Открит е втори загинал при катастрофата между бул. \"Марица\" и бул. \"Източен\" в Пловдив. Това съобщиха за  Агенция „Фокус“  от  ОДМВР-Пловдив . Намереното тяло е на 16-годишно момче. Сигналът, че е забелязано тяло в поречието на река Марица в близост до инцидента,  е получен към 11.15 часа. Момчето е пътувало в колата, която се е блъснала към 14.00 часа в стълб. Най-вероятно от удара е изхвърчало навън. При първия подаден сигнал за произшествието разследващите са нямали информация, че в автомобила е имало и четвърти пътник. Действията по разследването продължават. Започнато е и досъдебно производство. От ОДМВР-Пловдив отново припомниха, че водачът на катастрофиралия автомобил – 19-годишен, е без свидетелство за правоуправление на МПС. Предстои да бъде изяснено кой му е предоставил превозното средство. Работата по случая продължава под наблюдението на прокуратурата. \r\nТеодора ПАВЛОВА", "date": "2019.09.29", "title": "Открит е втори загинал при катастрофата между бул. \"Марица\" и бул. \"Източен\" в Пловдив"}
{"url": "http://www.focus-news.net/news/2019/09/29/2703440/mariya-zaharova-opovestyavaneto-na-stenogramata-na-razgovora-mezhdu-tramp-i-zelenski-pokazva-opasnost-v-pregovorite-sas-sasht.html", "text": "Публикуването на стенограмата на телефонния разговор между президентите на САЩ и Украйна Доналд Тръмп и Владимир Зеленски показа, че е опасно да се преговаря с Вашингтон. Това действие на САЩ променя формата на отношенията между държавите, заяви в неделя официалният представител на руското външно министерство Мария Захарова, цитирана от  TACC . \r\n\"Съгласна съм с много оценки, че това публикуване на стенограмата на разговора между Тръмп и Зеленски със сигурност ще промени картината и дори не картината, но вероятно формата на отношенията между държавите, между лидерите, между политиците. Защото сега, на третия ден след този скандал, всички разбират, че е опасно да се обадите във Вашингтон, да преговаряте, да се срещнете “, каза тя в ефира на програмата „Голямата игра“ на Първи канал \r\nЗахарова смята, че публикуването на телефонния разговор може да бъде урок за украинския лидер и по този начин да повлияе на ситуацията в страната. \"Ако този урок, а това е колосален политически урок, Зеленски го възприеме правилно, имам голяма надежда за това, че като цяло  ситуацията в Украйна може да се развие по различен начин\", каза тя. \r\nВ същото време Захарова подчерта, че Зеленски трябва да преоцени ролята на САЩ в Украйна. \"Ето така просто с едно щракване, те могат просто да сринат цялата украинска политика, както беше направено от демократите. Защото, разбира се, демократите стоят зад това. Точно по същия начин Украйна като държава може да бъде срината от американския естаблишмънт  в момент, когато ще бъде удобно и необходимо“, обясни официалният представител на руското външно министерство. \r\nЗахарова отбеляза също, че президентът на Украйна трябва да разчита на професионализма. „Не на лозунгите и не на PR кампаниите, които го подвеждат и го подведоха и сега, които придружаваха дейността на Порошенко, а на професионализма трябва да залага (новият украински президент)“, обясни тя. \r\n \r\n  Юлиян Марков", "date": "2019.09.29", "title": "Мария Захарова: Оповестяването на стенограмата на разговора между Тръмп И Зеленски показва опасност в преговорите със САЩ"}
{"url": "http://www.focus-news.net/news/2019/09/29/2703436/ria-novosti-okolo-20-hilyadi-dushi-izlyazoha-na-razreshen-miting-v-moskva.html", "text": "Около 20 хиляди души излязоха на митинг, разрешен от властите, в подкрепа на подсъдимите по делата за участие в несанкционираните протести на проспект Сахаров в Москва, според уебсайта на столичното управление на МВР, цитиран от  РИА Новости . \r\nСтоличната полиция и гвардията охраняват обществения ред по време на митинга. \r\nНа събитието присъстват членът на Либертарианската партия Михаил Светов, както Иля Яшин, Дмитрий Гудков и други опозиционери. \r\nМитинги, несъгласувани с властите, организирани от нерегистрирани кандидати за депутати в Московската градска дума, се проведоха в столицата на 14 юли, 27 юли и 3 август. Полицията задържа общо около 1 700 души за нарушения на реда. Следственият комитет започна криминални дела за безредици и нападения срещу държавни служители. \r\n \r\n  Юлиян Марков", "date": "2019.09.29", "title": "РИА Новости: Около 20 хиляди души излязоха на разрешен митинг в Москва"}
{"url": "http://www.focus-news.net/news/2019/09/29/2703434/mkd-makedoniya-misterioznata-deveta-planeta-na-slanchevata-sistema-mozhe-da-e-drevna-cherna-dupka.html", "text": "„Ами ако Деветата планета е древна черна дупка? “ - е заглавието на нов научен труд за мистериозния източник на гравитация на ръба на нашата Слънчева система, пише македонското електронно издание  “МКД“ . \r\nНаучният труд предполага, че все още невижданият източник,  някои го наричат Деветата планета или Планета X, всъщност може да бъде малка древна черна дупка. Това би могло да отговаря на видяното от учените в края на Слънчевата система  - 20 пъти по-далеч от Нептун, в така наречения Пояс на Кайпер. \r\nАвторите на труда Джейкъб Шолц и Джеймс Анвин, доктори по физика, искат да се разгледа  концепцията за сравнително близка черна дупка. \r\n„Съсредоточавайки се само върху концепцията за планета, ограничавате експерименталното си търсене“, каза Анвин пред портала за футуристични изследвания Gizmodo. \"След като започнете да мислите за по-екзотични обекти, като първични черни дупки, започвате да мислите по различни начини.\" \r\nАвторите заявяват, че такава черна дупка може да е преминала оттам и да е била хваната в капан в орбитата на нашата Слънчева система. \r\nИстинските черни дупки са теоретични обекти, които може би са създадени скоро след Големия взрив. Тази конкретно би била малка, приблизително 5 до 15 пъти по-тежка от масата на Земята, и с размери между портфейл и топка за боулинг. \r\n \r\n  Юлиян Марков", "date": "2019.09.29", "title": "„МКД“ (Македония): Мистериозната Девета планета на Слънчевата система може да е древна черна дупка"}
{"url": "http://www.focus-news.net/news/2019/09/29/2703442/varna-e-posledniyat-balgarski-grad-prez-koyto-shte-premine-svetovniyat-probeg-na-mira-tazi-godina.html", "text": "Международният лекоатлетически Световен пробег на мира ще премине през Варна на 30 септември, съобщиха от дирекцията по спорт в  Общината . Инициативата се провежда в десетки държави в света, като символ на стремежа към мир и единство между хората. Организатор на събитието са Peace Run. За целта факлоносци от различни държави и култури носят Факела на мира, който минава през 155 страни и 600 000 км. Маршрутът на територията на България е през градовете Свищов, Полски Тръмбеш, Бяла, Попово, Търговище, Велики Преслав, Шумен, Мадара, Каспичан, Нови Пазар, Добрич, Балчик и Каварна. Варна е последният български град, през който ще преминат спортистите.", "date": "2019.09.29", "title": "Варна е последният български град, през който ще премине Световният пробег на мира тази година"}
{"url": "http://www.focus-news.net/news/2019/09/29/2703437/85-kg-kapachki-ot-plastmasovi-butilki-dariha-abv-mladezhi.html", "text": "АБВ-Младежи отново се включиха благотворителната кампания „Капачки за бъдеще“ и дариха 85 кг пластмасови капачки от бутилки за еднократна употреба. Младите от партията подкрепят каузата и считат, че нехайството на държавата по този тежък проблем от десетилетия е крайно време да приключи. Това съобщиха от пресцентъра на  ПП АБВ . Малко хора знаят, че едно от всеки десет бебета се  ражда недоносено. Още по-малко хора знаят, че едно от всеки три бебета, което е било в кувьоз, получава увреждане на зрението. Почти никой не знае, че състоянието на кувьозите в малките общински болници е трагично. Много често тази животоспасяваща техника е или стара или  амортизирана, или просто липсва. „Време е това да се промени“, заявиха от АБВ-Младежи.", "date": "2019.09.29", "title": "85 кг капачки от пластмасови бутилки дариха АБВ - Младежи"}
{"url": "http://www.focus-news.net/news/2019/09/29/2703447/nimh-utre-shte-e-predimno-slanchevo-i-toplo-za-kraya-na-septemvri.html", "text": "През нощта ще бъде ясно и почти тихо. Минималните температури ще бъдат между 10° и 15°. Утре ще е предимно слънчево и топло за края на септември. Ще духа слаб, в Дунавската равнина до умерен вятър от запад, в Източна България – от юг. Преобладаващите максимални температури ще бъдат между 27° и 32°. Атмосферното налягане ще продължи да се понижава и ще бъде по-ниско от средното за месеца.  \r\nНад Черноморието ще бъде слънчево. Ще духа до умерен вятър от юг-югоизток. Максимални температури на въздуха: 25°-30°. Температурата на морската вода е 22°-23°. Вълнението на морето ще бъде 1-2 бала. Това съобщи за  Агенция „Фокус”  дежурният синоптик Красимир Стоев от  Националния институт по метеорология и хидрология (НИМХ) .  \r\nНад планините ще е предимно слънчево. Ще духа умерен, по билата и временно силен западен вятър. Максимална температура на височина 1200 метра около 21°, на 2000 метра – около 14°.  \r\nВъв вторник и сряда ще бъде предимно слънчево и топло за периода. Първия ден ще духа слаб, в Дунавската равнина до умерен северозападен вятър и дневните температури, главно в североизточната половина от страната, слабо ще се понижат. Втория ден вятърът ще се обърне от юг-югозапад и максималните температури отново ще са над 25°, на отделни места ще достигат и до 30°-31°. Преобладаващите минимални и двата дни ще са между 11° и 16°. В четвъртък в Източна България вятърът ще остане югозападен и дневните температури там ще са високи. В западната половина от страната вятърът ще се ориентира от северозапад и ще започне захлаждане. Облачността ще се увеличава, след обяд и през нощта срещу петък на места в западните райони ще превали, възможно е и да прегърми.", "date": "2019.09.29", "title": "НИМХ: Утре ще е предимно слънчево и топло за края на септември"}
{"url": "http://www.focus-news.net/news/2019/09/29/2703445/vzglyad-radikalnata-opozitsiya-v-rusiya-tarsi-novi-zalozhnitsi.html", "text": "Протестният митинг, планиран за този уикенд в Москва, може да се окаже част от голяма провокация, в резултат на която нови заложници да влязат в затвора. Това се доказва от противоречивите действия на един от организаторите на митинга, либертарианецът Михаил Светов, пише руският вестник  „Взгляд“  в материал, представен без редакторска намеса. \r\nМихаил Светов е нов герой в опозиционното движение, което се появи пред обществото преди малко повече от година. Тревожен млад мъж с очила, с натрапчиви движения и нестандартни хобита, започна да говори на протестни митинги, подкрепяйки Алексей Навални. Сега той е в екипа на блогърите, организиращи протести. През лятото на тази година Светов поиска от кметството на Москва съгласие за митинг на 3 август на площад Лубянка. Кметът предложи алтернатива - авеню Сахаров. Светов рязко отказа, като заяви, че протестиращите все пак ще отидат на Лубянката. За което беше арестуван. А колегите му вкараха хора под палките на руската гвардия. \r\nВ резултат на провокациите на 3 август бяха задържани десетки хора, а имаше ранени сред служителите на руската гвардия и сред протестиращите. Затвор, присъди, съсипани животи. И сега този уикенд Михаил Светов е организаторът на разрешения протест  на проспект Сахаров. Самият той, който толкова категорично и принципно отказа през лятото. Той отказа с цената на 30-дневния си арест и присъди за своите привърженици. Но, оказва се, нямаше проблем да излезе да проведе митинг на проспект Сахаров.  \r\nСамо едно заключение идва от само себе си. Опозицията изпълни плана за \"заложници\" - млади хора, задържани в неразрешени действия, и сега е готова да прави пи-ар за тяхна сметка, скандирайки \"Пуснете ги!\" на разрешен митинг. Ако Светов не беше отказал тогава провеждане на шествие по проспект Сахаров, нямаше да има нов митинг. Опозицията просто можеше да няма ярък повод за това. \r\nВсъщност опозицията призна, че предишните неразрешени действия са умишлена провокация, начин за събиране на работен материал за медиите, снимки за нови плакати и причини за гневни изявления. \r\nВ психологията съществува терминът \"газлайтинг\" (затъмняване), който добре описва поведението на опозиционните лидери. \r\nГазлайтингът е форма на психологическо насилие, чиято основна задача е да създаде така наречения ефект на илюзорната истина. Създайте ситуация, предизвикайте реакция и след това заклеймете тази реакция като неразумна - например да дразниш тигър и да крещиш, че той те е нападнал. В този случай подобна „илюзорна истина“ е репресията, която правителството е обвинявано, че прилага към политически активисти. Но зад кулисите стои фактът, че в по-голямата си част сблъсъците с руската гвардия и като следствие от тях, наложените присъди са предизвикани от манипулатори, организирали митингите. \r\nПовечето привърженици на опозицията са интелигентни и съзидателни хора, които искат да победят несправедливостта, грешките, злоупотребите и корупцията. Те са готови да дискутират с властите, да окажат натиск върху тях и да им представят своето мнение, така че в крайна сметка животът в страната да се подобри. Но какво биха спечелили от това либералните лидери? От фактът, че в Русия ще има по-малко корупция, Навални няма да забогатее, а точно обратното. Затова организаторите на митингите заменят концепциите, отклонявайки своите привърженици от конструктивен разговор с властите към радикализъм. Те просто имат твърде различни цели. Като в стара шега, когато внучката на декабристите пита революционерите какво искат. „Да няма богати хора“, отговарят те. \"Странно, но дядо ми искаше да няма бедни.\" \r\nНесистемните либерали не искат да „няма бедни“. Напротив, \"бедните\" са тяхната движеща сила, горивото на бронираната им кола, шофирана към Кремъл. За да има кого Навални и Светов  да защитават, първо тези хора трябва да бъдат затворени. В противен случай, защо да излезате на площада? \r\nТази година се случи това, което не се очакваше особено от руската политика: властите са готови да признаят и поправят грешките си. Голунов, Устинов, Миняйло бяха освободени в резултат на преглед на техните дела. Обществото се радва, че хората са освободени. Но пещта на радикалния протест се нуждае от нови дърва за огрев. Докато се шегуват в мрежата, Собол неочаквано падна от шезлонга в Кипър, когато разбра, че Миняйло е освободен. \r\nДнес либералите имат искане - да обвинят Сталин, който спечели войната, „че не обмислил цената“ и „е засипал врага с трупове“. Но самите либерали не могат да измислят нещо по-конструктивно за победата - и вероятно дори не искат. \r\nКогато Алексей Миняйло бе освободен от ареста, журналистът Александър Риклин изрази общото объркване на либералните лидери: „Единственото обяснение за поразителното решение на съда за Миняйло, което ми идва на ум, е много просто ... Той е умрял, но още не са ни казали.“ Риклин всъщност предаде това, което мисли целият либерален регионален комитет - имат нужда от жертви, а не от спасени. Мечтаят за мъртъв активист, защото това е готов банер, достатъчен за три или четири протеста, дузина интервюта и телевизионни сюжети  за пред Запада. И какво да правят с него жив и освободен, никой не знае. Той просто спря да изпълнява функцията си и сега спешно трябва да бъде заменен. И къде да търсят? \r\nРазрешените протести са за тези, които искат да „няма бедни“. Навални не се нуждае от разрешени протести. Ето защо, ако отидете на тези действия, трябва да бъдете много внимателни и да не забравяте, че наскоро се освободиха няколко места на \"жертви на кървавия режим\". Протестният огън не трябва да угасва, той трябва да топли Навални с целия му екип за дълго време. \r\n \r\n  Юлиян Марков", "date": "2019.09.29", "title": "„Взгляд“: Радикалната опозиция в Русия търси нови заложници"}
{"url": "http://www.focus-news.net/news/2019/09/29/2703444/vitseprimierat-krasimir-karakachanov-ne-sam-optimist-che-makedonskata-strana-shte-nadmogne-sebe-si-dano-se-lazha.html", "text": "Не съм оптимист, че македонската страна ще надмогне себе си, дано се лъжа. Това написа в страницата си във  „Фейсбук“  лидерът на ВМРО, министър на отбраната и заместник министър-председател на Република България Красимир Каракачанов по повод предстоящите срещи във връзка с европейското бъдеще на Македония. \"На 17 октомври предстои Европейски съвет, на който се очаква лидерите на страните от ЕС да вземат решение за начало на преговори за членство на Македония и Албания в ЕС. България винаги е имала принципна позиция в подкрепа на Македония както по отношение на нейната евроатлантическа интеграция, така и на нейната стабилност и териториална цялост. Тази подкрепа е била винаги ясна, но и обвързана с това каква политика спрямо България се води в съседна Македония и дали тя отговаря на принципите на ЕС за добросъседство и най-вече на българските национални интереси\", написа още той. \r\n\"За нас от двете страни на Деве баир са живеели и живеят хора, споделящи обща история, общи герои, обща култура и език. Насила разделени от повратностите на историческите събития тези хора днес живеят в две различни държави. В продължение на десетилетия, чрез насилие и терор, вдъхновени от Кралска Югославия, Сталин и Тито бе направено всичко, за да бъде сломена българската идентичност на македонските българи и подменена с новосъздадена македонска. Този македонизъм по своята същност е основно антибългарски, целящ манипулативната и гротескна подмяна на историята, на всичко българско и показването на България и българите като завоеватели, окупатори, фашисти и душмани\", допълни Каракачанов.  \r\n\"За съжаление след края на Югославия този антибългарски македонизъм не само не изчезна, а се превърна и в държавната идеология и доктрина на новата независима държава Република Македония. Кулминация на антибългарската истерия и потресаващи исторически манипулации и лъжи бяха достигнати по време на управлението на Никола Груевски. Най-крещящата от всички манипулации е именно тази, че Груевски беше председател на партия носеща името ВМРО - която исторически е била винаги най-силният стожер на българщината\", пише още вицепримиерът във \"Фейсбук\".  \r\n\"С идването на власт на Зоран Заев ние имахме надежда, а и обещания, че ще има промяна в този антибългарски наратив и че историята ще бъде най-сетне казана такава, каквато е. В подписания на 1 август 2017 г. Договор за приятелство и добросъседство между Македония и България всъщност най-важният елемент е клаузата за Обща история\", коментира Каракачанов.  \r\n\"За разлика от гърците ние се съгласихме да гледаме на историята ни с Македония като на Обща, естествено при условие, че ясно бъдат казани фактите - на база на артефакти и оригинални документи - за българската същност на Цар Самуил като Цар на България, българската идентичност на цяла плеяда възрожденци като Григор Пърличев, Райко Жинзифов, братя Миладинови, Кузман Шапкарев, всички революционери като д-р Христо Татарчев, Гоце Делчев, Дамян Груев, Борис Сарафов, Васил Чекаларов, Гьорче Петров, ген. Александър Протогеров, Тодор Александров, Иван Михайлов и много други. Всички те са се определяли сами като българи, имали са българска национална и етническа идентичност за себе си, говорели са и писали на български книжовен език и са оставили след себе си хиляди страници документи, писма и мемоари, казващи сами за себе си това\", допълни той.  \r\n\"Същото важи и за събития като Илинденско-Преображенското въстание, организирано и предвождано от българи, за ВМРО - организация създадена и ръководена от корави българи, бореща се свободата на Македония, но най-вече за нейната българщина. Това е лесно проверимо и доказуемо, включително в архивите на Държавния архив на Македония. Хора и партии в Македония, които си мислят нещо друго по отношение на историческата ВМРО и нейните ръководители, или живеят в някаква странна щизофрения, или са тотално неграмотни, неуки и неписмени. Има и трети вариант всъщност - работят по белградска агенда\", подчерта министърът на отбраната. \r\n\"Но да се върнем към фактите - беше създадена смесена историческа комисия с професионални историци от двете ни страни, на която беше даден мандат да намери в бързи срокове този общ и честен прочит на общата ни история и това да залегне в учебните материали, които се преподават в училищата. \r\nТази комисия съществува вече от почти 2 г, но резултатите от работата ѝ, ако въобще има такива, са крайно разочароващи. Вината за това е изцяло на македонската страна, която постоянно бави темпото, прави обструкции и се опитва всячески да преиначава значението на оригиналните исторически документи, като постоянно ги тълкува и „обективизира“ от днешна гледна точка. Всичко това се прави с една-единствена цел - да не се допусне по никакъв начин „признаване“ на каквато и да е българска идентичност, на която и да е историческа личност от Македония. Македонските историци в комисията са отдадени цялостно на това да защитят максимално титовата и антибългарска конструкция на македонизма.  \r\nПоследните няколко заседания на Комисията са тотална катастрофа и това беше констатирано и от самите нейни членове. Македонските историци, а за съжаление и политици като самите Заев или президента Пендаровски, вече дори не говорят за Обща история, а за преплетена и споделена – такава, каквато имали и с всички останали държави на Балканите. Пендаровски дори си позволи да охули паметта на Гоце Делчев, сравнявайки го с обикновен опортюнист и нагаждач, който се е декларирал българин, само защото обстоятелствата около него били такива. Същото го каза и по отношение на стотиците хиляди български граждани в Македония, които за него са очевидно лъжци и измамници\", допълни още той. \r\n\"На няколко пъти през последната година държавата България, българският премиер и аз самият подканвахме приятелски и загрижено както Комисията, така и държавните ръководители в Скопие да преосмислят техния подход. Уви, реакцията и последствията бяха точно в обратната посока.  \r\nДнес ясно мога да констатирам дълбокото си разочарование, че Договорът за приятелство и неговата основна и най-важна точка - Общата история, не е изпълнен, не се изпълнява и няма индикации за неговото изпълнение. Подписването и изпълнението на този Договор бе условието за безрезервната подкрепа от страна на България за Македония за членството ѝ в НАТО и ЕС. Благодарение на този Договор и нашата подкрепа Република Северна Македония ще стане съвсем скоро член на НАТО. Нашата подкрепа беше в аванс, без резултати по отношения на Договора. Подадохме рака и бяхме излъгани\", написа вицепримиерът. \r\n\"Затова отново повтарям – само след дни, на 17 октомври, предстои Европейски съвет, на който България трябва да реши дали да подкрепи Македония, за да ѝ бъде дадена дата за начало на преговори за членство в ЕС. Това решение зависи както от всички държави членки, така и от всяка от тях поотделно. Решението ще се вземе само с абсолютно мнозинство. Дори и само една държава да бъде против, решение не може да бъде взето. Както беше ясно заявено от премиера Борисов по време на официалното му посещение в Скопие на 1 август тази година, България ще продължи да подкрепя Македония само при резултат на Комисията до тогава. Този добронамерен съвет очевидно не бе послушан, а бе посрещнат с насмешка и подигравка.  \r\nНа 14 и 15 октомври пък предстои и поредното заседание на Историческата комисия. Не съм оптимист, че македонската страна ще успее да надмогне себе си и излезе с резултат, който да позволи на България да продължи да ги я подкрепя. Дано се лъжа!\", подчерта Каракачанов.", "date": "2019.09.29", "title": "Вицепримиерът Красимир Каракачанов: Не съм оптимист, че македонската страна ще надмогне себе си, дано се лъжа"}
{"url": "http://www.focus-news.net/news/2019/09/29/2703443/simeon-simeonov-specheli-kupata-na-kmeta-ot-pista-stara-zagora-tazi-godina.html", "text": "Купата на кмета от автомобилното състезание „Писта Стара Загора“, която традиционно се присъжда на най-добре представилия се старозагорски пилот, тази година е за състезателя Симеон Симеонов. Той е част от Автомобилен спортен клуб „Стара Загора“ и завърши втори в клас „Спорт“. Отличието му бе връчено от председателя на Автомобилен спортен клуб (АСК) – Стара Загора и част от организаторите на състезанието Илия Бояджиев. Това съобщиха от пресцентъра на  Общината . Другата специална награда от емблематичния автомобилен шампионат - приз „Fairplay пилот“, даван в памет на Станимира Петрова-Ганева, дъщеря на многократния шампион на България Георги Петров, заслужи Кристиян Христов. Купата му връчи ресорният зам.-кметът на Стара Загора Красимира Чахова.  \r\n„Писта Стара Загора“ тази година събра рекорден брой заявки за участие, като в неделния ден умения зад волана премериха 55 екипа. Оспорваното състезание е четвърти кръг от Националния шампионат по затворен маршрут. По добре познатото 2.8 км трасе, пилотите бяха разделени в 3 групи – „Спорт“, „Тунинг“ и „Макси“. Още две купи изправиха екипите пред съревнование на пътя – „Лада“ и „Енеос“.  \r\nНай-атрактивната и оспорвана серия бе „Макси“, в която легендата на българския автомобилизъм Илия Царски грабна златото, втори остана не по-малко добрият и известен Константин Маршавелов, а трети завърши Светослав Манастирски. Купите в „тежката“ категория връчи автомобилният шампион и председател на Постоянната комисия по спорт и младежки дейности на Общинския съвет Николай Диков. Царски изказа специални благодарности на Диков за съдействие за спешен ремонт на автомобила му при вчерашните контроли, който почти е отказал екипа от участие.  \r\nШампион в серия „Спорт“  стана Искрен Веселинов, а в серия „Тунинг“ – Иван Влъчков. При „Лада“ най-добър бе Огнян Патенов, а при „Енеос“ със златото се окичи Венцислав Станев. АСК „София кар“ пък спечелиха най-много точки при отборното класиране.  \r\nСъстезателите и организаторите на „Писта Стара Загора“ отново подкрепиха инициативата, целяща повишаване на безопасността на движение - „Аз съм бъдещето. Пази ме!“, както и благотворителната кампания за събиране на средства за лечението на 32-годишната старозагорка Камелия Добрева, страдаща от остра Т-лимфобластна левкемия.  \r\nПо време на откриването на шампионата по-рано през деня, председателят на Инициативния комитет на „Писта Стара Загора“ и кмет Живко Тодоров обяви, че се работи по идеята за изграждане на автомобилна писта, която да е без аналог в страната.  \r\nОрганизатори на автомобилното състезание са Община Стара Загора, АСК - Стара Загора и Автомобилната федерация.", "date": "2019.09.29", "title": "Симеон Симеонов спечели Купата на кмета от „Писта Стара Загора“ тази година"}
{"url": "http://www.focus-news.net/news/2019/09/29/2703446/ot-30-septemvri-do-2-oktomvri-shte-bade-ogranicheno-dvizhenieto-v-posoka-varna-mezhdu-74-ti-i-78-mi-km-na-avtomagistrala-hemus-za-remont.html", "text": "От 09.00 ч. на 30 септември до 09.00 ч. на 2 октомври ще бъде ограничено движението в посока Варна в участъка между 74-ти и 78-ми км на автомагистрала „Хемус“ за извършване на ремонт на асфалтовата настилка. Това съобщиха от пресцентъра на  Агенция „Пътна инфраструктура“  (АПИ). Трафикът ще се пренасочва от пътен възел „Ябланица“ по път I-3 Ботевград – Плевен.   \r\nШофьорите е необходимо да карат с повишено внимание, като спазват стриктно поставената сигнализация. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ –  , както и по всяко време от денонощието на тел. 0700 130 20 в АПИ.", "date": "2019.09.29", "title": "От 30 септември до 2 октомври ще бъде ограничено движението в посока Варна между 74-ти и 78-ми км на автомагистрала „Хемус“ за ремонт"}
{"url": "http://www.focus-news.net/news/2019/09/29/2703448/afp-dronove-na-turtsiya-i-oae-voyuvat-v-nebeto-na-libiya.html", "text": "В Либия, където съперничещите си сили са в задънена улица на юг от Триполи, едномесечна битка в небето между турски дронове и такива, доставени от Обединените арабски емирства (ОАЕ) не може да преодолее безизходицата, пише  AFP . \r\nОт 4 април, когато маршал Халифа Хафтар започна офанзива за превземането на Триполи - столицата и седалището на признатото от ООН правителство на националното съгласие (ПНС) - фронтовите линии се преместиха много малко. \r\nИзправени пред продължително противопоставяне, двете страни се обърнаха към сложно въоръжение с надеждата да спечелят предимство в битката, при която досега са загинали над 1000, ранени са близо 6 000 и 120 хиляди души са принудени да напуснат домовете си, според данни на ООН. \r\nЛибия е \"вероятно най-големият театър за военна борба с дронове в света\", заяви пратеникът на ООН за Либия Гасан Саламе във видеоклип, публикуван от ООН в сряда. \r\nСаламе отбеляза „много по-интензивна употреба на дронове“ през последните седмици, като заяви, че те са били отчетени 600 от едната страна и 300 от другата“, без да уточняват страните, които ги използват. \r\nДроновете излязоха на военната арена през юни, въпреки оръжейното ембаргото на ООН. \r\nСлед като самолетите и на двете воюващи страни останаха на земята заради невъзможност да бъдат поддържани в летателна годност и \"не искайки да останат без въздушна подкрепа, силите на Хафтар и ПНС изглежда спешно са се насочили към друг тип летателни апарати - дроновете\", каза Саламе пред AFP. \r\nЕкспертите твърдят, че Хафтар е получил китайски дронове „Уинг Лунг“ от основния си съюзник - Обединените арабски емирства. \r\nНеговите съперници се насочиха към Анкара, която все по-откровено показва подкрепата си за ПНС и получиха турски дронове “Байрактар“. \r\nОттогава всяка страна се фокусира върху опитите да унищожи дроновете и командните центрове на противника си. \r\n \r\n \r\n   \r\n \r\n  Юлиян Марков", "date": "2019.09.29", "title": "AFP: Дронове на Турция и ОАЕ воюват в небето на Либия"}
{"url": "http://www.focus-news.net/news/2019/09/29/2703450/pregled-na-mezhdunarodnite-novini-do-18-chasa-agentsiya-fokus.html", "text": "Великобританският министър-председател Борис Джонсън заяви, че няма намерение да се отказва от премиерския си пост, дори да се наложи да моли Брюксел за отсрочка  за Брекзит, както решиха депутатите по-рано, предава  Reuters . \r\nТой заяви това интервю пред журналисти преди началото на годишната конференция на Консервативната партия в Манчестър.  \r\n„Не, поел съм ангажимент да водя партията и моята страна в трудно време и смятам да продължа да правя това. Смятам, че е моя отговорност“, заяви Джонсън, когато беше попитан дали би подал оставка, ако наистина се наложи да потърси удължение на срока за Брекзит.  \r\nДжонсън се зарече, че ще изведе Великобритания от Европейския съюз със или без сделка, въпреки, че парламента прие указ, който го задължава да търси отсрочка, ако не постигне сделка с Брюксел в близкото бъдеще.  \r\n*** \r\n \r\n  Петиция с искане от украинския президент Владимир Зеленски да публикува преписи от телефонните му разговори с руския му колега Владимир Путин се появи на уебсайта на държавния глава, предава  ТАСС . \r\n\"Предвид дипломатическия скандал, свързан с телефонните разговори с президента на САЩ  (Доналд) Тръмп, и съдържанието на тези разговори, съдебните дела и критиките към лидерите на ЕС и бившия американски посланик, ние изискваме публикуването на преписи на всички телефони разговори между президента на Украйна Зеленски и президента на Русия Путин“, се казва в петицията. \r\nПрезидента ще трябва да разгледа петицията, ако тя спечели 25 хиляди подписа до 90 дни. \r\n*** \r\n \r\n  Британските опозиционни партии могат да започнат рядка за Обединеното кралство процедура  за импийчмент срещу британския премиер Борис Джонсън, предава  TACC , като се позовава на информация на британския вестник  The Times \r\nСпоред вестника подобна възможност е била обсъдена на среща на опозиционни политици по-рано, а решението на Върховния съд от 24 септември беше наречено формална причина за това. Той сметна, че Джонсън незаконно е прекратил заседанията в парламента за пет седмици, до средата на октомври. Съдиите в крайна сметкаа се съгласиха с критиците на премиера. \r\nБританското издание пише, че предложението за импийчмънт на Джонсън е разработено от „Партията на Уелс\" и в началото на следващата седмица може да бъде внесено в Камарата на общините. Теоретичният резултат от тази процедура, ако тя бъде успешна, може да бъде ново съдебно дело.  \r\n\"Признавам, че идеята за импийчмънт срещу премиера изглежда извънредна и необичайна. Но ние живеем в извънредни времена. Ясно казах на опозиционните лидери, че Борис Джонсън не трябва да бъде оставен безнаказан за нарушаването на закона чрез закриването на парламента \", каза Лиз Савил Робъртс, говорител на уелската партия за The Times. \r\n*** \r\n \r\n  Опозиционният кмет Екрем Имамоглу заяви, че не е бил поканен на извънредния съвет след земетресението в Истанбул, което разлюля града със сила 5,7 по скалата на Рихтер, предава  AFP . \r\nТрусът предизвика леки щети, евакуация и паника сред населението на най-големия турски град. Според официални данни осем души са били леко ранени.  \r\nТурските власти проведоха среща, която беше организирана от вицепрезидента Фуат Октай, за да излязат с извънреден план след земетресението,  \r\nИмамоглу, който беше избран за кмет на Истанбул през юни, е член на опозиционната „Републиканска народна партия“. \r\nТой заяви, че не е присъствал на съвета, понеже не е бил поканен.  \r\n„Искам да се свържа с държавните служители. Изборите свършиха, те са зад нас. Приоритетът за мен е земетресението. Нека вземем мерки заедно“, заяви той.  \r\nПървоначалните резултати от местните избори, които трябваше да поставят Имамоглу на кметския пост бяха обявени за невалидни и нагласени от управляващата партия на президента Реджеп Тайип Ердоган \"Партия на справедливостта и развитието\", но той спечели решително проведените повторни избори през юни.  \r\n*** \r\n \r\n  Полицай под прикритие е стрелял няколко пъти във въздуха по време на сблъсък с протестиращи в Хонконг, предава  РИА Новости , като се позовава на китайския вестник  China Morning Post  и местната полиция.  \r\nСпоред изданието полицай, който е бил под прикритие, е изстрелял серия от изстрели във въздуха с оръжие, заредено с бойни патрони, а причината за действията му е неизвестна. \r\nСпоред информацията по време на протестите са избухнали безредици, като протестиращите са хвърляли тухли по полицията. \r\n*** \r\n \r\n Стотици французи се събраха да отдадат последна почит на бившия френски президент Жак Ширак (1932-2019 г.) пред Дома на инвалидите в неделя, съобщи кореспондентът на  ТАСС  от мястото на събитието. \r\nПоклонението пред бившия държавен глава започна от 13 часа местно време (14 часа българско време). Очаква се роднините на Ширак да дойдат на траурната церемония. \r\nСпоред анкета на Ifop, публикувана в неделното списание Le Journal du Dimanche, 30% от участниците в нея го определят като най-добрия президент на Петата република. Същият брой анкетирани предпочетоха първия френски лидер, който ръководи страната след Втората световна война, Шарл де Гол, към чиито идеи беше дълбоко съпричастен самият Ширак. В покойния  президент Жак Ширак французите най-вече оцениха именно неговия „положителен образ на човек, който се радва на живота“, и „близостта му с хората“. Сред основните му постижения са отказът да участва в американската кампания за нахлуване в Ирак, премахването на наборната военна служба, съкращаването на президентския мандат на пет години, официалното признаване на участието на Франция в депортирането на евреи през Втората световна война, както и речта в Йоханесбург през 2002 г. , където той призова световните лидери да участват в борбата с изменението на климата. \r\nМеждувременно от Елисейския дворец, където в четвъртък бе открита траурна книга във връзка със смъртта на Ширак, беше съобщено, че над 5 хиляди души са оставили топли думи за бившия президент. \r\nЖак Ширак почина у дома, заобиколен от роднини в четвъртък сутринта. Той напуска политиката след два мандата като президент на страната - от 1995 до 2007 година. През 2005 г. политикът е диагностициран с болест на сърдечно-съдовата система. През 2016 г. здравето му се влоши рязко след смъртта на най-голямата му дъщеря. През последните три години Ширак не участва в официални церемонии, и рядко приема посетители.  \r\n*** \r\n \r\n Според Венецианската комисия албанският президент Илир Мета е нарушил конституцията, отлагайки местните избори, информира скопският телевизионен канал, излъчващ на албански език  Алсат М . \r\n„Отлагането на местните избори без ясно правно основание е нарушение на Конституцията, но не и причина за уволнението на президента“, това е официалното заключение на Венецианската комисия в отговор на искане от албанския парламент относно решението на президента Илир Мета да отложи местните избори на 30 юни. Според експертите на Комисията правото на президента да отложи или отмени изборите е спорно и не може да се прилага без конкретно правно основание. Легитимната цел за запазване на конституционния ред може да оправдае отлагането на изборите при извънредни ситуации, като например състояние на война или природно бедствие. Но Венецианската комисия също така смята, че отмяната и забавянето на местните избори не отговарят на критериите, необходими, за да се считат за сериозно нарушение на Конституцията, което би трябвало да доведе до освобождаване на президента. Междувременно Мета иронизира доклада, отбелязвайки, че е действал в съответствие с конституцията. \r\n*** \r\n \r\n Около 20 хиляди души излязоха на митинг, разрешен от властите, в подкрепа на подсъдимите по делата за участие в несанкционираните протести на проспект Сахаров в Москва, според уебсайта на столичното управление на МВР, цитиран от  РИА Новости . \r\nСтоличната полиция и гвардията охраняват обществения ред по време на митинга. \r\nНа събитието присъстват членът на Либертарианската партия Михаил Светов, както Иля Яшин, Дмитрий Гудков и други опозиционери. \r\nМитинги, несъгласувани с властите, организирани от нерегистрирани кандидати за депутати в Московската градска дума, се проведоха в столицата на 14 юли, 27 юли и 3 август. Полицията задържа общо около 1 700 души за нарушения на реда. Следственият комитет започна криминални дела за безредици и нападения срещу държавни служители. \r\n***", "date": "2019.09.29", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/09/29/2703451/mariela-papazova-natsionalna-gimnaziya-za-drevni-ezitsi-i-kulturi-sofiya-vse-poveche-uchenitsi-se-interesuvat-ot-izvanklasnite-formi-koito-se-predlagat-ot-evropeyskite-programi.html", "text": "Това, което ми прави впечатление при нашите деца, но вече навред е така, е че учениците в днешно време се интересуват много от извънкласните форми. Става въпрос за онова, което се предлага като европейски програми чрез Министерството на образованието. Това коментира в интервю за  Радио „Фокус“ – Варна  директорът на Националната гимназия за древни езици и култури в столицата Мариела Папазова. По думите й, в момента се наблюдава масово включване на ученици в такива дейности. Според нея, това  сякаш ангажира вниманието на учениците, дори и повече от самия учебен процес. „И ние се стараем по всякакъв начин да привличаме това, да търсим тези програми“, обясни тя.  \r\nМариела Папазова допълни, че като училище, което има статут на лицей към Софийския университет, гимназията има привилегията, преподавателите от университета да влизат и в клас. „Така беше когато бях и аз самата ученик на това училище, даже съм засилила нещата, защото смятам, че този дух на академизъм, който има в университета, малко е започнал да ни липсва вече. Това вече предопределя един друг стил, една друга атмосфера в училище, което е било винаги наша специфика и смятам, че това трябва да се възстанови“, обясни тя.  \r\nДиана СТОЕВА", "date": "2019.09.29", "title": "Мариела Папазова, Национална гимназия за древни езици и култури – София: Все повече ученици се интересуват от извънкласните форми, които се предлагат от европейските програми"}
{"url": "http://www.focus-news.net/news/2019/09/29/2703452/gd-granichna-politsiya-trafikat-na-gkpp-kapitan-andreevo-i-lesovo-e-izklyuchitelno-intenziven-na-izhod-za-tovarni-avtomobili-natovareno-e-i-dvizhenieto-na-kamioni-na-kulata.html", "text": "Трафикът на ГКПП \"Капитан Андреево\" и ГКПП \"Лесово\" на границата с Република Турция е изключително интензивен на изход за товарни автомобили, по данни към 18.00 часа. Това съобщиха от  ГД \"Гранична полиция\" . Във връзка с ремонтни дейности на съпределните гранични пунктове се извършва бавна обработка на преминаващите от страна на турските гранични власти. На ГКПП \"Капитан Андреево\" е възстановена пропускателната дейност на изход за товарни автомобили в посока Турция. На ГКПП \"Кулата\" на българо-гръцката граница трафикът е интензивен на вход и изход за товарни автомобили.  \r\nВъв връзка с извършване на ремонтно-строителни дейности за времето до 14 октомври 2019 г. преминаването през ГКПП \"Златарево\" ще бъде затруднено. \r\nОт съображение за безопасност поради ниското ниво на река Дунав платформата, обслужваща фериботната връзка Оряхово – Бекет, работи само от 08.00 ч. до 22.00 ч. \r\nПреминаването през всички контролно-пропускателни пунктове на границите със Сърбия, Северна Македония и Румъния се осъществява нормално.", "date": "2019.09.29", "title": "ГД \"Гранична полиция\": Трафикът на ГКПП \"Капитан Андреево\" и \"Лесово\" е изключително интензивен на изход за товарни автомобили, натоварено е и движението на камиони на \"Кулата\""}
{"url": "http://www.focus-news.net/news/2019/09/29/2703455/zhena-e-postradala-leko-pri-verizhna-katastrofa-mezhdu-tri-leki-avtomobili-predi-kragovoto-na-blagoevgrad-v-posoka-sofiya.html", "text": "Жена е пострадала леко при верижна катастрофа между три леки автомобили преди кръговото на Благоевград в посока София. Това съобщиха за  Агенция „Фокус“  от ОДМВР – Благоевград. Движението се регулира от „Пътна полиция“ и периодично се пропускат коли в едната лента.  \r\n \r\nТеодора ПАТРОНОВА", "date": "2019.09.29", "title": "Жена е пострадала леко при верижна катастрофа между три леки автомобили преди кръговото на Благоевград в посока София"}
{"url": "http://www.focus-news.net/news/2019/09/29/2703453/dvizhenieto-po-pat-i-1-blagoevgrad-zheleznitsa-pri-km-369-se-osashtestvyava-v-edna-lenta-dvuposochno-poradi-paten-intsident.html", "text": "Движението по път I-1 Благоевград - Железница, при км 369, се осъществява в една лента, двупосочно поради пътен инцидент. Това съобщиха от пресцентъра на  Агенция \"Пътна инфраструктура\"  (АПИ). Трафикът се регулира от \"Пътна полиция\".  \r\nНеобходимо е шофьорите да карат с повишено внимание и съобразена скорост. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ –  , както и по всяко време от денонощието на тел. 0700 130 20 в АПИ.", "date": "2019.09.29", "title": "Движението по път I-1 Благоевград - Железница, при км 369, се осъществява в една лента, двупосочно поради пътен инцидент"}
{"url": "http://www.focus-news.net/news/2019/09/29/2703457/rast-na-bezrabotitsata-se-otchita-vav-veliko-tarnovo-prez-avgust.html", "text": "Ръст на безработицата през август отчитат експертите от Дирекция „Бюро по труда“ – Велико Търново. Това съобщиха за  Радио „Фокус“ – Велико Търново  от институцията и уточниха, че подобно явление не регистрирано в последните месеци. Общият брой на незаетите лица е бил 1570 човека, които са разделени както следва 1109 за община Велико Търново, 292 – за община Елена и 169 за община Златарица. Ръстът спрямо юли е с 20 души, или 1.3%. В сравнение с август 2018-та се наблюдава спад със 161 лица.  \r\nРавнището на безработица е 3.3%, което е с 2 пункта по-ниско от средното за страната (5,3%).  На борсата през август са преобладавали жените – 57.4 процента. Най-засегната е била възрастовата група над 50 години, от която през август са били близо 37 % от регистрираните. Около 13 процента от всички без ангажимент са били младежи до 29 години. \r\nЛуиза ТРАНЧЕВА", "date": "2019.09.29", "title": "Ръст на безработицата се отчита във Велико Търново през август"}
{"url": "http://www.focus-news.net/news/2019/09/29/2703458/predstoyashti-mezhdunarodni-sabitiya-za-30-septemvri-agentsiya-fokus.html", "text": "*** \r\n   Ден на национален траур заради смъртта на Жак Ширак \r\n \r\n*** \r\n   Европейският парламент започва изслушването на кандидатите за еврокомисари \r\n \r\n*** \r\n   Международен дискусионен форум с участието на Владимир Путин \r\n \r\n*** \r\n   Визита на финландския премиер Анти Рине \r\n \r\n*** \r\n   Пленарно заседание на ПАСЕ \r\n \r\n*** \r\n   Еднодневна ученическа стачка \r\n \r\n*** \r\n   Разглеждане на делото на актьора Павел Устинов за участие в неразрешен протест \r\n \r\n*** \r\n   Социалистическата партия на премиера Педро Санчес представя своята платформа", "date": "2019.09.29", "title": "Предстоящи международни събития за 30 септември  (Агенция \"Фокус\")"}
{"url": "http://www.focus-news.net/news/2019/09/29/2703449/tass-v-moskva-zavarshi-mitingat-na-opozitsiyata.html", "text": "Митингът в подкрепа на подсъдимите за участие в неразрешените протести, договорен с властите, завърши на проспект „Академик Сахаров“ в Москва, съобщава кореспондентът на  ТАСС . \r\nПо време на събитието се появиха опозиционни лидери и подсъдими по наказателни дела, срещу които са свалени обвиненията или са освободени под гаранция.  \r\nОпазването на обществения ред и безопасността на гражданите беше осигурено от столичната полиция и руската гвардия. Според пресслужбата на Главна дирекция на МВР в Москва в митинга са участвали около 20 хиляди души. \r\nСтава дума за няколко наказателни дела, образувани в резултат на действията на опозицията, които се проведоха в Москва през лятото на 2019 г. Най-голямото от тях е съвместното наказателно дело за безредици и използване на насилие срещу служители на реда по време на неразрешен митинг на 27 юли. По него са арестувани 15 души, някои от тях вече са осъдени на различни срокове затвор. \r\nРуският актьор Павел Устинов бе осъден на 3,5 години в колония за използване на насилие срещу органите на реда на неразрешен митинг в столицата на 3 август. Присъдата е обжалвана от адвокати и Главната прокуратура, която иска да промени наказанието с такова несвързано с лишаване от свобода. Мярката за неотклонение на Устинов беше променена от арест в подписка. \r\n \r\n \r\n  Юлиян Марков", "date": "2019.09.29", "title": "ТАСС: В Москва завърши митингът на опозицията"}
{"url": "http://www.focus-news.net/news/2019/09/29/2703459/predstoyashti-sabitiya-v-stranata-za-30-septemvri-agentsiya-fokus.html", "text": "*** \r\n София.  \r\nОт 9.30 часа на „Дондуков“ 2  ще се проведе консултативна среща на тема: Преглед на двустранните отношения между Република България и Република Северна Македония в контекста на постигнатите резултати от работата на Съвместната мултидисциплинарна експертна комисия по исторически и образователни въпроси и очакваната покана към Република Северна Македония за присъединяване към Европейския съюз.  \r\n \r\n*** \r\n София.  \r\nОт 12.00 часа в зала “Рила” в хотел Балкан е предвидена пресконференция на Нейно кралско височество Дана Фирас, принцеса на Йордания, и министър Николина Ангелкова във връзка с конференцията на тема: „Нови културни маршрути в Дунавския регион”.  \r\n \r\n*** \r\n София.  \r\nОт 10.00 ч. в Областен информационен център – София на бул. „Витоша“ № 99 Столична община организира официална церемония „Първа копка“ във връзка с дейностите по проект „Обновяване и изграждане на социални заведения на територията на Столична община” - етап 1, за обект Кризисен център „Вяра, надежда и любов”. От 11.30 ч. в район „Надежда“, ул. „Свободна“ № 30 Столична община организира официална церемония „Първа копка“ във връзка с дейностите по проекта.   \r\n \r\n*** \r\n София.  \r\nИнформационна кампания „Сърце&Бъбрек“. Направи връзка“ започва в УМБАЛ „Св. Иван Рилски“ по повод Световния ден на сърцето, който отбелязахме на 29 септември.  \r\n \r\n*** \r\n София.  \r\nОт 8.00 до 13.00 часа, в кабинет № 218, намиращ се на втория етаж в поликлиниката на ВМА специалисти ще преглеждат безплатно пациенти с проблеми с кръвното налягане. \r\n \r\n*** \r\n София.  \r\nОт 11.00 в зала „Проф. Марин Дринов“, Институтът за изучаване на населението и човека при Българска академия на науките (ИИНЧ при БАН) ще представи отпечатания сборник материали по проекта „Мерки за преодоляване на демографската криза в Република България“. \r\n \r\n*** \r\n София.  \r\nОт 17.00 ч., в галерията на ул. „Оборище“ № 5 Заместник-министърът на транспорта, информационните технологии и съобщенията Андреана Атанасова и посланикът на Индия у нас Н. Пр. Пуджа Капур ще валидират пощенска марка, посветена на Махатма Ганди.  \r\n \r\n*** \r\n София.  \r\nОт 17.30 в дворът на къща музей „П. К. Яворов“ ще се проведе Ден на поезията и музиката. \r\n \r\n*** \r\n София.  \r\nОт 11.00 часа Нов български университет открива своята 29-а академична година с тържествена церемония.  \r\n \r\n*** \r\n София.  \r\nОт 09.15 часа в Специализирания наказателен съд ще се гледа делото за реабилитация на Стоян Заптиев. \r\n \r\n*** \r\n София.  \r\nОт 09.30 часа в Специализирания наказателен съд ще се гледа делото за престъпление по служба на Евгени Крусев. \r\n \r\n*** \r\n София.  \r\nОт 10.00 часа в Специализирания наказателен съд ще се гледа делото за организиране и ръководене на престъпна група на Симеон Танев, Добрин Добрев, Веселин Ранчев, Красимир Неделчев, Георги Георгиев и Катерина Халтъкова.  \r\n \r\n*** \r\n София.  \r\nОт 10.30 часа в Специализирания наказателен съд ще се гледа делото за молба на кумурилане на наказанията  на Деян Иванов. \r\n \r\n*** \r\n София.  \r\nОт 13.30 часа в Специализирания наказателен съд ще се гледа делото за организиране и ръководене на престъпна група на Пламен Ганев, Ердинч Хаджиев, Костадин Костадинов. \r\n \r\n*** \r\n София.  \r\nОт 13.30 часа в Специализирания наказателен съд ще се гледа делото за длъжностно присвояване в особено големи размери на Магдалена Иванова, Анна Ланкова, Димчо Митев и Младен Младенов.   \r\n \r\n*** \r\n София.  \r\nОт 14.30 часа в Специализирания наказателен съд ще се гледа делото за организиране и ръководене на престъпна група на Кирил Георгиев.  \r\n \r\n*** \r\n София.  \r\nОт 15.00 часа в Специализирания наказателен съд ще се гледа делото за организиране и ръководене на престъпна група на Николай Сирашки, Асен Макавеев, Мирослав Янакиев и Десислав Аврамов .  \r\n \r\n*** \r\n Балчик.  \r\nОт 11.30 часа се откриват изложбите „Всичко се състои в нашите сдружени сили“ и „Храм на понтийската майка на боговете – Кибела“ в Съдебна палата във връзка с Дни на отворените врати в Районен съд – Балчик.  \r\n \r\n*** \r\n Благоевград.  \r\nОт 10:00 часа пред Учебен корпус № 1 ще бъде открита новата академична година в Югозападния университет „Неофит Рилски“. Преди началото на церемонията –  в 9.50 часа ще бъдат поднесени венци и цветя пред паметника на Неофит Рилски.   \r\n \r\n*** \r\n Варна.  \r\nОт 10.00 ч. в Аулата на ИУ – Варна, ще се състои тържествено откриване на учебната 2019/2020 година за Колежа по туризъм. \r\n \r\n*** \r\n Варна.  \r\nОт 11:00 часа в Областния информационен център- Варна на Община Варна, пл. „Св. Св. Кирил и Методий“ (Козирката) във връзка с приключването  на проект „Общуване без граници“, финансиран по ОП „НОИР, съфинансирана от Европейския съюз чрез Европейските структурни и инвестиционни фондове. \r\n \r\n*** \r\n Гоце Делчев.  \r\nОт 17.30 ч. в залата на Община Гоце Делчев ще се проведе Работилници за родители „Да пораснем заедно” по програмата на Уницеф за ранното детско развитие. \r\n \r\n*** \r\n Добрич.  \r\nОт 10.00 часа ще се проведе XIII Регионален преглед на хората от третата възраст в Младежки център – Добрич. \r\n \r\n*** \r\n Добрич.  \r\nОт 19.00 часа ще се състои спектакълът „Боряна“ в Драматичен театър „Йордан Йовков“. \r\n \r\n*** \r\n Каварна.  \r\nОт 16.00 часа Общински детски комплекс открива новата учебна година.  \r\n \r\n*** \r\n Кюстендил/ с. Гюешево.  \r\nОт 10.00 часа на ГКПП „Гюешево“ стартира петата поред инициатива по международния проект \"Остани чист, кажи НЕ на корупцията\", в който участва Дирекция „Вътрешна сигурност“ към Министерството на вътрешните работи. \r\n \r\n*** \r\n Пловдив.  \r\nНа 30 септември в „Гранд Хотел Пловдив“ /“Новотел Пловдив“/ в Пловдив ще се проведе Годишната среща на Съвета на регулаторите на Балканския Консултативен Форум /БКФ/.  \r\n \r\n*** \r\n Пловдив.  \r\nОт 18.30 ч. в културен център „Тракарт“ ще бъде представят книгата „Присъдата“ – документален разказ за страдащите от множествена склероза.  \r\n \r\n*** \r\n \r\nВ 09.00 часа в зала 1 на Окръжния съд ще се проведе заседание по делото срещу заместник-кметът на Община Куклен – Костадин П. и Надежда Минчева, обвинени за нарушения при обществени поръчки.  \r\n \r\n*** \r\n \r\nВ 09.30 часа в зала 1 на Апелативния съд ще се проведе заседание по делото, с което д-р А. Н. обжалва условна присъда от 1 година лишаване от свобода с 3 години изпитателен срок и лишаване от право да упражнява лекарска професия за срок от 1 година. Тя е призната за виновна от Хасковския окръжен съд за това, че в качеството си на лекар-ординатор-педиатър в Детско отделение към МБАЛ Харманли ЕООД, причинила смъртта на бебе, настъпила на 13.04.2014 год., поради немарливо изпълнение на правно регламентирана дейност, представляваща източник на повишена опасност.  \r\n \r\n*** \r\n \r\nВ 13.30 часа в зала 1 на Районния съд ще се проведе заседание по делото срещу Рангелина Н. и Владимир К., обвинени в измама, свързана с потулване на дело за изнасилване.  \r\n \r\n*** \r\n Смолян.  \r\nЗапочва осмото издание на международния фестивал „Забранено за възрастни“, които ще се проведат в Смолян и още 19 населени места от всички 10 общини в областта. \r\n \r\n*** \r\n Смолян.  \r\nОт 9.00 часа ще започне празничната божествена света Литургия  в храм „Покров на Пресвета Богородица“,  съграден в двора на Архиерейското наместничество в Смолян. Тържественото богослужение е в чест на храмовия празник и ще бъде възглавено от Негово Високопреподобие архимандрит Висарион – архиерейски наместник на Смолянска духовна околия. В 11.00 часа ще бъде отслужен празничен водосвет, а след това ще има благословена трапеза. От 18.00 ч., ще бъде отслужена празнична Вечерня с Петохлебие. \r\n*** \r\n Стара Загора.  \r\nОт 19.00 часа ще се състои спектакълът „Нощно слънце“ в Драматичен театър – Стара Загора.   \r\n        \r\n \r\n Местни избори 2019: \r\n \r\n*** \r\n Сливен.     \r\n От 18.30 часа в Драматичен театър „Стефан Киров“ ГЕРБ - Сливен ще даде официално начало на предизборната си кампания със специално събитие, представящо основните приоритети в програмата за управление на общината.", "date": "2019.09.29", "title": "Предстоящи събития в страната за 30 септември (Агенция „Фокус“)"}
{"url": "http://www.focus-news.net/news/2019/09/29/2703462/anadolu-agency-erdogan-prisastva-na-tseremoniya-za-nachalo-na-izgrazhdaneto-na-turski-voenen-korab.html", "text": "Президентът на Турция в неделя присъства на двойна церемония, възлагаща поръчка на нов турски военен кораб, както и на кораб, който ще бъде продаден на Пакистанския флот, предава  Anadolu Agency . \r\nТурция е една от 10-те страни по света, които могат да строят, проектират и поддържат военни кораби, използвайки собствените си национални възможности, заяви президентът Реджеп Тайип Ердоган на церемонията по повод  началото на изграждането на корвета Киналиада, поръчана днес за турския флот, и кораб от клас „МИЛГЕМ“(турска национална програма за военни кораби), който ще бъде произведен за Пакистан. \r\nВ речта си Ердоган заяви, че се надява Киналиада (F-514), корвет от клас „Ада“, да бъде от полза за турската нация и нейния Военноморски флот и освен това се надява Пакистан, приятелски народ на Турция, също да се възползва от кораба, чиято конструкция започна днес. \r\n\"Нашият флот, богат на славни победи, носи това наследство в бъдещето, като го укрепва допълнително\", каза той. \r\nНеговата висококачествена „екипировка, дисциплина, квалифициран персонал и всичките му  постижения“ правят Турция горда, каза той. \r\nЕрдоган каза, че последните събития в световен мащаб и особено в Средиземноморието сочат необходимостта от укрепване на Турция в морето, както и във всички останали области. \r\n \r\n \r\n   \r\n \r\n  Юлиян Марков", "date": "2019.09.29", "title": "Anadolu Agency: Ердоган присъства на церемония за начало на изгражданeто на турски военен кораб"}
{"url": "http://www.focus-news.net/news/2019/09/29/2703456/afp-partiyata-na-sebastian-kurts-pecheli-izborite-v-avstriya.html", "text": "Австрийските консерватори на бившия канцлер Себастиан Курц печелят предсрочните парламентарни избори, предава  AFP . \r\nКонсервативната Австрийска народна партия печели 37% според предварителните информации. Досегашният коалиционен партньор – крайно дясната Австрийска партия на свободата печели едва 16%, на фона на 26% на предишните избори, след скандала с нейния заместник-председател и вице-канцлер Хайнц-Кристиан Щрахе. \r\n \r\n  Юлиян Марков", "date": "2019.09.29", "title": "AFP: Партията на Себастиан Курц печели изборите в Австрия"}
{"url": "http://www.focus-news.net/news/2019/09/29/2703464/vpisanite-kandidat-osinoviteli-s-postoyanen-adres-na-teritoriyata-na-oblast-varna-sa-128.html", "text": "Вписаните кандидат-осиновители с постоянен адрес на територията на област Варна са 128 от общо 1468 за страната. Това каза за  Радио „Фокус“ – Варна  Димитричка Кънчева, директор на „Регионална дирекция за социално подпомагане“ – Варна. Тя добави, че за 16 деца са подадени уведомления до Съвета по международно вписване. „Децата са на по-висока възраст 7-10 години, две или  три деца  в родствена  връзка или с тежки увреждания, за които са изчерпани възможностите за националното им  осиновяване“, допълни експертът.  \r\nДо месец септември тази година са организирани и проведени 4 заседания на Комисията по приемна грижа. Общият брой на утвърдените професионални приемни семейства е 147. През настоящата година  са постъпили 18 нови заявления от кандидати за приемни родители, 12 от които са утвърдени като професионални приемни родители. На двама от кандидатите е отказано да бъдат приемни родители. Мотивите са свързани с липса на подходящи жилищни условия при единия кандидат и установяване в чужбина на други я кандидат. Спрямо другите кандидати тече процедура по проучване и обучение преди разглеждане на документите им от Комисията по  приемна  грижа  при Регионална  дирекция за социално подпомага не. До края на месец август са заличени  общо  15  приемни  семейства,  от  които 12 поради лични и здравословни причини и 3 поради промяна в обстоятелствата и мотивацията им да предоставят социалната услуга „приемна грижа”. \r\nДимитричка Кънчева добави, че  на територията на област Варна приемните семейства са  разпределени  по общини, както следва: 6 за община Аврен, 41 за община Аксаково, 5 за Белослав, 47 за Варна, 6 за  Ветрино,  11  за  Община  Вълчи  дол,  15  за Девня, 3 за Долни чифлик, 2 за Дългопол, 9 за Провадия и 2-ма за Суворово. Общо 138 деца се отглеждат в условията на приемна грижа на територията на област Варна, като най-много 40 деца са настанени в приемни семейства във Варна и 39 деца в приемни семейства на територията на община Аксаково. \r\nДесислава ВАСИЛЕВА", "date": "2019.09.29", "title": "Вписаните кандидат-осиновители с постоянен адрес на територията на област Варна са 128"}
{"url": "http://www.focus-news.net/news/2019/09/29/2703454/prof-stoyan-marinov-varnenska-turisticheska-kamara-brekzit-okazva-neblagopriyatno-vliyanie-varhu-turizma.html", "text": "Брекзит оказва неблагоприятно влияние върху туризма. Това за  Радио „Фокус“ – Варна  проф. Стоян Маринов, член на Варненска туристическа камара. Той посочи, че например една от многото причини за фалита на английският туроператор „Томас Кук“ е именно неяснотите около излизането на Англия от Европейския съюз. По думите му, ако се говори в по-глобален мащаб Брекзит е изплашил английските туристи и не малка част от тях са започнали да се въздържат от пътувания. Другият е ефект е обезценяването на английската лира, което е също причина за въздържане за пътуванията в чужбина.  \r\n„По тази причина и доста от туроператорите във Великобритания изпитаха сериозни финансови затруднения“, допълни проф. Маринов. От друга страна обаче, България е позиционирана във Великобритания, като изключително евтина и изгодна дестинация. Обезценяването на лирата дава възможност на хора с по-ограничени възможности да идват на почивка в страната ни. „Ако говорим за бройка туристи, а не за качество на туристи, то в този случай Брекзит праща туристи към България, отклонявайки ги от по-скъпите дестинации“, каза още проф. Стоян Маринова. Според него, влиянието на този процес ще е многопосочен, но като цяло може да се каже, че ще бъде неблагоприятно. „Създава се напрежение в бизнеса и оценката в крайна сметка е негативна за този процес“, категоричен бе експертът.  \r\nДесислава ВАСИЛЕВА", "date": "2019.09.29", "title": "Проф. Стоян Маринов, Варненска туристическа камара: Брекзит  оказва неблагоприятно влияние върху туризма"}
{"url": "http://www.focus-news.net/news/2019/09/29/2703460/tass-avstriyskata-narodna-partiya-na-sebastian-kurts-pecheli-izborite-v-avstriya.html", "text": "Консервативната Австрийска народна партия (АНП), водена от своя председател и бивш канцлер Себастиан Курц, печели 37% от гласовете в неделя на предсрочните избори в Австрийския национален съвет (долна камара на парламента), според екзитпола на австрийския телевизионен канал OE24.TV, цитиран от  TACC . \r\nСоциалдемократическата партия на Австрия (СДПА) печели 23% от гласовете и заема второ място. Дясната Австрийска партия на свободата, бивш коалиционен партньор на АНП, печели 17% от гласовете и остава на трето място. \r\nЧетвъртата е Партията на зелените с 12% от гласовете, партията \"Нова Австрия\" е на пето място с 8% от гласовете. \r\nАвстрийското министерство на вътрешните работи, което отговаря за организирането и провеждането на изборите, ще представи окончателните резултати в следващите дни, като вземе предвид гласовете на австрийците, изпратени по пощата. \r\n \r\n  Юлиян Марков", "date": "2019.09.29", "title": "ТАСС: Австрийската народна партия на Себастиан Курц печели изборите в Австрия"}
{"url": "http://www.focus-news.net/news/2019/09/29/2703466/sport-lyuis-hamiltan-specheli-gran-pri-na-rusiya.html", "text": "Формула 1:Световният шампион Люис Хамилтън спечели състезанието за Гран при на Русия, а второто място на Валтери Ботас подсигури двойна победа за Мерцедес в Сочи.  \r\nФаворитите в състезанието - пилотите на Ферари Шарл Льоклер и Себастиан Фетел претърпяха истински фиаско, макар да бяха лидери на колоната до средата на състезанието. Повреда в двигателя на Фетел го изхвърли от състезанието, а виртуалната кола за сигурност даде на практика свободен пит стоп за пилотите на Мерцедес, с който излязоха пред Шарл Льоклер, който остана зад тях до финала.", "date": "2019.09.29", "title": "Спорт: Люис Хамилтън спечели Гран при на Русия"}
{"url": "http://www.focus-news.net/news/2019/09/29/2703465/kathimerini-izbuhnal-e-pozhar-v-migrantskiya-lager-na-ostrov-lesbos.html", "text": "Протестиращи мигранти са запалили пожар вътре и извън лагера „Мория“ на остров Лесбос с искане да бъдат прехвърлени в континенталната част, пише електронното издание на гръцкия вестник  Kathimerini . \r\nМигрантите са се сблъскали с полицейските сили, разположени на острова . \r\nСлужителите от противопожарната служба са стигнали до мястото, опитвайки се да угасят пожарите. \r\nНе са потвърдени съобщения за два смъртни случаи от вдишване на дим. \r\nПренаселеният лагер, построен за настаняване на 3 000 души , е приютил 12 000 души при лоши битови условия. Потокът от мигранти, идващи в Гърция, се увеличи значително наскоро, въпреки че все още не са достигнати исторически високите нива за 2015 г., когато над 800 000 души са влезли в страната. \r\n \r\n  Юлиян Марков", "date": "2019.09.29", "title": "Kathimerini: Избухнал е пожар в мигрантския лагер на остров Лесбос"}
{"url": "http://www.focus-news.net/news/2019/09/29/2703461/mestni-izbori-2019-borislav-gutsanov-bsp-varna-nyama-da-iskam-ostavkata-na-ninova-do-27-mi-no-ako-na-28-mi-sme-zagubili-prav-shte-ya-poiskam.html", "text": "Няма да искам оставката на Нинова до 27-ми, но ако на 28-ми сме загубили, пръв ще я поискам. Това каза Борислав Гуцанов, БСП – Варна, в разговор с Илиана Беновска в седмичното обзорно политическо предаване „Беновска пита“ по „Канал 3“ и Радио „К2“, съобщиха от  екипа на предаването . Гуцанов заяви позиции по следната тема - „Законна или незаконна е листата на БСП“. \r\nИлиана Беновска се свърза с Борислав Гуцанов по телефона и директно попита: „Законни или незаконни са посочените в листата на БСП, регистрирана във РИК, кандидатите за местна власт?“. Събеседникът й отговори, че след като са регистрирани, отговарят на законовите извиквания и по този начин поставен въпроса, би трябвало да са законни, но обърна внимание, че това не са кандидатите, излъчени от градската конференция, която е единственият орган, имащ право да подреди листата за общински съветници. Борислав Гуцанов каза, че това е причината 20 от колегите, които са били избрани от 157 делегати, да се оттеглят с декларация и да не участват в листата на БСП.  \r\nВодещата поясни, че въпросът й е съдържал капан – питала е за закона, а именно устава на БСП и от кого са били вместени тези кандидати в РИК. Събеседникът й заяви, че това е неясен въпрос. Той обясни, че Нинова е дала пълномощно на някого да ги внесе, но не се знае кой е подредил листата. Беновска попита кой е подредил листата, а от отговора стана ясно, че във Варна се говори, че това е новият любимец на Нинова и Кирил Добрев – народният представител Иван Иванов. Той е член на БСП от малко повече от 2 години, а на предходните местни избори преди 4 години той е участвал в сложна коалиция с други политически партии – „Атака“, „Възраждане“ и др. и е бил общински съветник от същата коалиция. Борислав Гуцанов заяви: „Формално погледнато, дори решението на Националния съвет не е спазено в тази листа. От един абсурд, отиваме на друг абсурд. След като така се подреждат листите, значи в БСП вече сме на път да имаме паралелна партия с неясен задкулисен център.“ и допълни, че е попитал Нинова как така на думи коментира, че трябва ГЕРБ да бъде победен, а на практика губят избори след избори. Събеседникът завърши с думите, че се надява да не е прав и дано тези избори да бъдат спечелени от БСП. Беновска попита дали се шегува, но Борислав Гуцанов го казва сериозно от името на човек, който 32 години е бил в БСП и е трето поколение в партията. Той заяви, че ако това не се случи, единственото решение е да има реална оставка от председателя, а не оттегляне на оставката след две седмици под претекст, че не е разбрана правилно.  \r\nБеновска припомни, че миналата седмица събеседникът й е казал, че няма да иска оставката на Корнелия Нинова докато не минат местните избори, за да не разстройва кондицията на партията и тя да може да спечели повече места. Борислав Гуцанов потвърди мнението си и каза, че трябва да се направи всичко възможно за доброто представяне на БСП на изборите. „Ако това е третата поредна загуба, аз не виждам какво трябва да се чака и какво трябва да се прави още.“, заяви той и допълни, че смисълът на една политическа партия, особено такава с 130-годишна история, е с действия и политика да се променя държавата, а на практика това те не могат да го направят. Гуцанов се надява на победа, но повтори думите си, че ако загубят, той не вижда друг път пред БСП.  \r\nБеновска синтезира казаното до тук от събеседника и помоли да я поправи ако греши: „Няма да искам оставката на Корнелия Нинова до 27-ми, но ако на 28-ми сме загубили, пръв ще я поискам“. Той потвърди и каза, че има ясни извършени нарушения във вътрешния живот на партията, в диалога и то още преди евроизборите, а от случващото се около тези местни избори става ясно, че не може така да се продължава. Ако изборите бъдат спечелени от БСП, това променя нещата и Гуцанов не е бил прав в своята позиция, независимо, че законите винаги трябва да бъдат спазвани, без значение дали са вътрешнопартийни или държавни. Събеседникът заяви, че трябва да си еднакво честен и към съпартийците си, и към хората извън партията, ако искаш да будиш уважение, доверие и да управляваш една държава за нейно добро, а не за лични облаги или да бъдеш председател с цената на всичко.  \r\nБеновска благодари за разговора и каза, че го чака на 28-ми октомври, със или без искане на оставка, в зависимост от обстоятелствата. Борислав Гуцанов потвърди и заяви, че се надява да не се иска тази оставка и съответно БСП да спечелят изборите. Водещата попита дали в такъв случай той няма да поиска оставката на Нинова, независимо от това, че листата във Варна е подменена. Събеседникът й каза, че листата е подменена с всички груби нарушения, но е по-важно да спечелят изборите в страната, а другото има къде и как да бъде осъдено. Ако има трета поредна загуба, Гуцанов ще бъде първият, който ще поиска промяна в ръководството на БСП в нейния лидер. Така завърши разговорът между Борислав Гуцанов и Илиана Беновска в седмичното обзорно политическо предаване „Беновска пита“ по „Канал 3“ и Радио „К2“ на 29 септември 2019 година.", "date": "2019.09.29", "title": "Местни избори 2019: Борислав Гуцанов, БСП – Варна: Няма да искам оставката на Нинова до 27-ми, но ако на 28-ми сме загубили, пръв ще я поискам"}
{"url": "http://www.focus-news.net/news/2019/09/29/2703469/mestni-izbori-2019-g-georgi-gergov-bsp-iskame-da-podobrim-zhivota-na-horata-v-plovdiv-ne-iskame-na-vsyaka-tsena-vlastta.html", "text": "Искаме да подобрим живота на хората в Пловдив, не искаме на всяка цена властта. Това каза  от трибуната лидерът на БСП в Пловдив област Георги Гергов при откриването на кампанията на кандидата за кмет на Пловдив Николай Радев, предаде репортер на  Радио „Фокус“- Пловдив . Според него номерът на бюлетината 56 не е случаен. Той напомня за 1956 година, за априлската линия, за култа към личността, което означава, че БСП иска хората да управляват.  \r\nКандидатът за кмет Николай Радев обеща Пловдив да се върне на хората. Радев е уважават пловдивчанин и директор на едно от най-елитните учебни заведения в страната – Пловдивската Английска гимназия. „Нашият прекрасен град, с огромно наследство, който е световна столица, не само европейска, е град, който през последните години не изживява своето развитие“, каза Радев. По думите му, въпреки, че се създават много работни места, заплатите не са от най-високите и въпреки, че опонентите им се наричат по-социални, те си позволиха да обиждат дори майките с болните деца. „Пловдив търси своя социален мениджър. Имам самочувствието, че през годините, през които съм живял тук, съм близък с много хора и мога да се закълна, че ще бъде един от вас винаги в живота си“, каза Николай Радев и обеща да не се променя и да бъде един от всички, както досега в живота си. Обеща също да бъде и добър управленец. „Имаме перспективата да накараме хората на Пловдив да ни повярват, ще ни бъде лесно, защото те чакат да разговаряме така, както ние знаем – открито, а не скрити зад някакви врати.  Пловдив ще бъде на хората“, каза още кандидатът за кмет Николай Радев. \r\nНа откриването бяха представени и всички кандидати за общински съветници, както и кандидатите за районни кметове от депутата Теодора Халачева. За всеки от тях имаше добри думи при представянето им. \r\nКандидатите за районни кметове направиха също забележимо представяне, като всеки изтъкна за какво точно ще се бори в района си, ако бъде избран. „Нашата кампания в район „Северен“ ще бъде под мотото „Да върнем достойнството на район „Северен“, което така нагло беше откраднато от бившия районен кмет с неговите схеми за корупция“, каза кандидатът за кмет на района д-р Атанас Баташки. \r\nЦветана ТОНЧЕВА", "date": "2019.09.29", "title": "Местни избори 2019 г.: Георги Гергов, БСП: Искаме да подобрим живота на хората в Пловдив, не искаме на всяка цена властта"}
{"url": "http://www.focus-news.net/news/2019/09/29/2703467/vazstanoveno-e-dvizhenieto-po-pat-i-1-blagoevgrad-zheleznitsa-pri-km-369.html", "text": "Възстановено е движението по път  I-1 Благоевград - Железница при км 369. Това съобщиха от пресцентъра на  Агенция \"Пътна инфраструктура\"  (АПИ). Трафикът там се извършваше временно в една лента поради пътен инцидент. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ –  , както и по всяко време от денонощието на тел. 0700 130 20 в АПИ.", "date": "2019.09.29", "title": "Възстановено е движението по път  I-1 Благоевград - Железница при км 369"}
{"url": "http://www.focus-news.net/news/2019/09/29/2703472/viktoriya-nikolova-balgariya-zaema-sedmo-myasto-v-evropeyskiya-sayuz-po-proizvodstvo-na-med-s-11-800-tona-za-2018-g.html", "text": "България заема седмо място в Европейския съюз по производство на мед с 11 800 тона за 2018 година. Това съобщи за  Радио „Фокус“ – Варна  Виктория Николова, директор на Областния информационен център (ОИЦ) във Варна. Тя посочи, че данните са били изнесени по време на Международния панаир на пчеларски продукти, домакин на който бе Варна, в който участие са взели над 70 пчелари от Румъния, Украйна, Молдова,  Турция и България. По думите й, преди страната ни се нареждат Румъния, Германия, Унгария, Полша, Франция и Гърция. Цената на едро на 1 кг. мед у нас през миналата година е 2,53 евро при средна за ЕС 3,79 евро. По-евтин мед от страните членки предлагат само Унгария (1,97 евро) и Румъния (1,82 евро). \r\nВиктория Николова добави, че сред трудностите, които изпитват родните производители на пчелни продукти, са недостиг на финансиране и на квалифицирана работна ръка, високи разходи, пречки при реализирането на продукцията, тромава бюрокрация, недобре развита преработвателна база. \r\nТурция е вторият най-голям производител на мед в света след Китай с годишен добив от над 114 хил. тона. В страната има пет вида пчели и 8 милиона кошера. Поради изключително богатата флора се добиват различни видове мед в зависимост от региона, от който се събира нектар. Общият износ на мед на Молдова е 4,5 хил. тона. Едва 1% от продукта се произвежда от фермери, останалите 90 на сто се добиват в домашни пчелини.  В Украйна има 4 милиона кошера и над 400 хиляди производители. Страната добива 100 хил. тона мед годишно. Голяма част от продукцията е за експорт, най-вече за страните от ЕС, САЩ, Турция, Израел. През 2018 година приходите от износ на мед са 98 млн. долара. Чернобилската авария няма негативно отражение върху сектора. До момента не са открити следи от радиация в пчелните продукти, увериха от бранша в Украйна. Румъния произвежда над 20 хил. тона мед годишно. Пчелните продукти от рапица, които се добиват от Браила, са изключително ценни, тъй като имат приложение в медицината. Те са известни с благотворните си свойства при онкологични заболявания, отбеляза той. Като голям проблем в сектора румънците откроиха третирането на рапицата с химикали, което води до измиране на пчелите. \r\nДесислава ВАСИЛЕВА", "date": "2019.09.29", "title": "Виктория Николова, България заема седмо място в Европейския съюз по производство на мед с 11 800 тона за 2018 г."}
{"url": "http://www.focus-news.net/news/2019/09/29/2703468/ministar-emil-karanikolov-za-folksvagen-balgariya-s-nay-dobro-predlozhenie-ot-es.html", "text": "а „Фолксваген“ България с най-добро предложение от Европейския съюз (ЕС). Това каза Емил Караниколов, министър на икономиката, в разговор с Илиана Беновска в седмичното обзорно политическо предаване „Беновска пита“ по „Канал 3“ и Радио „К2“, съобщиха от  екипа на предаването .  \r\n\r\n България – къде ли не ходи за инвеститори, а кой дойде у нас? Икономиката, глупако!; „Фолксваген“ – България или Турция; Батериите „Хюндай“; Индустриалните зони \r\nБеновска посрещна министъра на икономиката в студиото по темата „България – къде ли не ходи за инвеститори, а кой дойде у нас? Икономиката, глупако!“. Караниколов започна с това, че за последната година са отворени нови предприятия и производството е разширено с малко над 1 милиард лева, а работните места са се увеличили с 8 000. „Ние се борим за всеки един инвеститор. България става все по-конкурента, но това не означава, че трябва да спрем да търсим инвеститори“ каза Караниколов и подчерта, че през последните 2 години усилено се преговаря. „За нас най-важно е да изчистим имиджа на България“ подчерта Караниколов, защото през последните 30 години са допускани доста грешки. „С тъжна усмивка ще Ви попитам – защо „Фолксваген“ предпочита Турция? Вярно ли е, че може би ще се получи така, че Турция ще даде държавна помощ по-голяма от позволения размер на Турция заради финансирането от страна на Европа за бежанците?“ попита водещата. Министърът на икономиката отговори, че все още няма решение, а България е дала възможно най-доброто предложение, което се потвърждава от факта, че само тя е останала на финала с Турция от всички държави в ЕС. „Турция няма ограничение за държавната помощ. Ако някой казва, че Турция трябва да спазва европейските правила, защото има такова задължение – това не е вярно и не е коректно. Те не са член на ЕС“ коментира Караниколов. „ЕС финансира Турция, знаете. Това стана преди около година и половина-две. Мисля, че се наложи клауза, която все пак да съобразява размера на държавната помощ“ отбеляза Беновска. Министърът на икономиката обясни, че няма такова задължение и не е прието от Турция. Караниколов подчерта, че Турция изпитва сериозни затруднение със задържането и грижата за бежанската маса. „Ако ние искаме да помогнем като европейски ценности ние трябва да го правим и това е различно от инвестицията на „Фолксваген“, а инвестицията на „Фолксваген“ не е съобразена с политическа конюнктура по никакъв начин. Не може българското правителство да говори с немското правителство и те да накарат „Фолксваген“ да дойде в България. Тук ще бъдат чисто икономически логики“ коментира Караниколов. Министърът на икономиката призова да се изчака решението и обеща, че ще разкажат всичко – предложения, терени, финансови параметри и икономическата логика. „Ще бъде любопитен анализът, ако „Фолксваген“ отиде в Турция, в коя своя икономическа зона ще го разположат дали тази зона ще има право на държавна помощ в този размер, в който Турция обещава на „Фолксваген“ коментира водещата. Караниколов обясни, че за момента няма как това да се знае, защото още няма договор и официални параметри.  \r\n„Вярно ли е, че батериите за автомобили, към които се стремим - „Хюндай“ да направи свое производство тука, са свързани логически с производството на автомобили от „Фолксваген“?“ попита Беновска. Министърът на икономиката обясни, че нещата са различни и в момента се водят разговори с няколко производители на батерии за електрически автомобили като едните обслужват „Хюндай“, а други „Фолксваген“ и по никакъв начин не са свързани. „Кой са свързани тогава с „Фолксваген“?“ попита Беновска. Караниколов отговори, че тези, които проучват и от няколко месеца са в България, която отново е на финал с 3 членки на ЕС, са свързани с „Фолксваген“. „Тези, с които сега преговаряме. Веднага след срещата в Корея, аз вчера дори бях на среща с представители на министерството на икономиката на Корея, които работят с „Хюндай“. Това е една от най-високотехнологичните нации, това е безспорно. Така или иначе, и едните и другите са корейци. Въпросът е, че за България това ще е много важно, защото към момента дали от Брекзит, дали от търговските им взаимоотношения, дали от политиката на Европа за ограничаване на вредните емисии ще има някакви раздвижвания, забавяния в производството на дизел и бензин. Оттук нататък безспорно бъдеще са батериите и акумулаторите, тъй като при електрическите автомобили това е най-важната част. Имахме среща и с автомобилния клъстър. Правихме си програмата, гледаме да я спазваме. Те много ни помагат“ обясни министърът на икономиката. Караниколов подчерта, че страната ни не може да стои безучастно, както досега 25 години и трябва да се направи всичко възможно да се привлекат такива инвеститори. „Хюндай“ и „Фолксваген“ са огромни компании и за нас ще е чест една от двете, които прави батерии, пък и двете да изберат България“ подчерта Караниколов.  \r\nБеновска попита госта си кога ще има решения от двете фирми. Министърът на икономиката отговори, че е трябвало в началото на 2019-та да има произнасяне, след това март месец, но явно решението не е лесно и все още се изчаква. „А, подготвени ли сме всъщност? Вие отговаряте за икономическите зони. Бойко Борисов постави няколко пъти въпроса и се старае и държавнически да подпомогне развитието на инфраструктурата, оформянето на халета, за да може инвеститорите да имат готовност и база да дойдат тук“ попита Беновска. Министърът на икономиката отговори, че за начало трябва да се разделят – чисто държавни индустриални зони, чисто частни индустриални зони, чисто общински индустриални зони и смесени. „За мен няма значение дали един инвеститор ще дойде на държавна, общинска или на частна. За мен е важно да дойде инвеститор“ подчерта Караниколов. Беновска попита министъра кой изгражда инфраструктурата. „При държавната – държавата, при частните – частните, при общинските – общинските, при смесените – това е смесена форма. Давам пример в Стара Загора, където са държавата и общината - и държавата и общината финансира изграждането на инфраструктурата. В държавните се финансират от дружествата, които искам да обърна внимание – не от държавния бюджет, което е много важно. Само националната компания „Индустриални зони“ миналата година за първи път излезе на печалба 4 милиона и половина. Тази година параметрите вървят изключително добре. Аз съм сигурен, че сме в двоен размер печалба, но това да продаваш терени и да развиваш инфраструктурата не е основната дейност. В момента тази печалба трябва да се реинвестира в инфраструктура, за да може зоните да станат привлекателни. Така започнахме преди 2 години – с парите, които бяха налични, започнахме да изграждаме уличките, вътрешната инфраструктура, което прави впечатление на инвеститорите и затова направихме тези печалби, това развитие. Пуснали сме вече процедура рамкови договори с 3-4 фирми“ обясни министърът на икономиката. Той подчерта, че допреди 2 години инвеститорите са били водени на поляни с обещанието, че ще се превърнат в техни заводи, но е важно да се вижда, че в индустриалната зона има и други инвеститори и се работи. „С екипа на Томислав Дончев правим закон за индустриалните зони и тези, които са в индустриалните зони ще имат повече привилегии, защото в момента един инвеститор си харесва терен независимо какъв е – държавен, общински или частен – в полето и почва да изгражда нещо. Държавата се ангажира и започва да изгражда път. Този път обслужва само този завод, докато в индустриалните зони тази инвестиция ще обслужва абсолютно всички. Ще има възможност в самата зона да се предоставят комунални услуги, които ще бъдат по-евтини, тъй като няма да има преносни мрежи“ подчерта Караниколов. \r\n Дуалното и професионалното образование; Образователни центрове \r\n„Ние с Вас и с министъра на образованието, и социалния министър под патронажа на Томислав Дончев започнахме една кампания за дуалното и професионалното образование и трябва да я продължим, защото това е много дълъг тренд, който трябва да се извърви докато се вдъхне кураж на младите хора и на родители им, че трябва да имат занаят в ръцете си“ коментира Беновска. „Как смятате да решите държавнически този проблем, защото там пак се получава един конгломерат от обучение и образование, в което инвестира и държавата, и частните компании? В този закон, който пишете с Томислав Дончев за индустриалните зони, засягате ли и въпроса за дуалното и професионалното образование и ако не го засягате – да Ви помоля да го направите?“ попита водещата. Министърът на икономиката отговори, че работят много активно и най-добрият опит е от бизнеса в България. Караниколов сподели, че на 26-ти септември в индустриална зона Тракия са открили дуален образователен център и всички компании, които са в индустриалната зона са финансирали важната за тях част. „В индустриалните зони, които изграждаме и това, което мислим, е че ще има такива образователни центрове, но дуалното обучение не решава проблема с безработицата“ подчерта министърът на икономиката. Караниколов коментира, че сега работещите трябва да бъдат преквалифицирани, защото икономиката и образованието динамично се променят и освен дуални образователни центрове се правят и центрове за преквалификация. „Дори ние да дадем една първоначална основна подготовка в един момент, когато дойде конкретна компания с по-специфична дейност,  те трябва да минат през такъв център за образование“ подчерта министърът. \r\n„Разбирам, че не може да се планира, както сега сме в очакване „Фолксваген“  ще дойде ли няма ли да дойде, но все пак, може би, трябва да има някакво прогнозиране и да се знае колко души трябва да бъдат обучени за един по-дълъг период“ коментира Беновска. Караниколов обясни, че обучението ще е по основите на дейността и след това да се надгражда за конкретните изисквания, за да не излизат тясноспециализирани работници, които могат да работят само по технологията на фирмата „х“. Министърът на икономиката подчерта, че е важно у младите да се изградят трудови навици и желание за развитие, образование и повишаване на квалификацията. „Държавата беше абдикирала около 20-25 години от образованието и науката поради различни причини“ подчерта Караниколов. Беновска се съгласи и добави, че инерционният момент, който трябва да се върне обратно е много дълъг. „Бизнесът не ни чака. Ще дам пример с Пловдив – преди година имаха около 140 деца, сега са около 300“ коментира министърът на икономиката. Беновска сподели, че на откриването на кампанията си Йорданка Фандъкова е казала, че и тя ще разкрие такъв център за професионално обучение в София. Караниколов коментира, че столицата е бързоразвиваща се и IT-секторът в София и като цяло в България се развива в пъти по-добре от други държави. \r\n Кристалина Георгиева \r\n„Кристалина Георгиева – управляващ директор на международния валутен фонд“ бе първият блиц-въпрос от Беновска за финал за разговора. Караниколов каза, че трябва да бъде поздравена, защото това е изключително признание за България. „Признание за България или за Източна Европа? Ние какви усилия вложихме?“ попита водещата. Министърът на икономиката обясни, че Георгиева е българка, европейка и жена. „За България това не е проблем – българските жени винаги са работели и са били част от икономиката, но в други страни, дори европейски – дамите остават на по-заден план“ коментира Караниколов и отбеляза, че целта ѝ ще е правилното управление на финансовите средства навсякъде и не представлява само страната ни. \r\n Пожарът в „Дунарит“ \r\n„Дунарит“ – горя пожар. Това не е първият… щях да кажа не е последният, но да се надяваме, че ще е последният случай. Има ли някакви причини, които са вън от видимите?“ попита Беновска. Министърът на икономиката отговори, че във всяко производство се случват аварии, а във военнопромишлен комплекс ги има винаги, но най-важното е, че обезопасителната система е заработила и няма жертви. Караниколов пожела бързо възстановяване на цеха и заработване. Министърът на икономиката отбеляза, че в междуведомствената комисия са много стриктни и припомни казуса с „Емко“, чийто лиценз беше спрян заради констатирани предпоставки за инцидент – боеприпаси извън складовете \r\nТака завърши разговорът между Емил Караниколов и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 29-ти септември 2019 година.", "date": "2019.09.29", "title": "Министър Емил Караниколов: За „Фолксваген“ България с най-добро предложение от ЕС"}
{"url": "http://www.focus-news.net/news/2019/09/29/2703471/mestni-izbori-2019-ivan-takov-bsp-sofiya-maya-manolova-ne-e-kreposten-selyanin-za-da-e-na-nyakogo.html", "text": "Мая Манолова не е крепостен селянин, за да е на някого. Това каза Иван Таков, общински съветник от БСП - София, в разговор с Илиана Беновска в седмичното обзорно политическо предаване „Беновска пита“ по „Канал 3“ и Радио „К2“, съобщиха от  екипа на предаването . Таков заяви позиции по следната тема: „Мотивация и цели за изборите“. \r\nИлиана Беновска покани Иван Таков в студиото и го попита: „Кое Ви мотивира да искате да продължавате да сте общински съветник, Вие не сте ново лице?“ Той отговори, че неговата мотивация да продължава е многото несвършена работа през годините, което той не го има предвид като упрек към него и групата от общински съветници на БСП. Водещата се учуди и каза, че е очаквала да се самоупрекне, а гостът й каза, че сигурно и те търпят критика, но като че ли приоритетите им, които от години са ясни, а и от предишни негови гостувания в предаването, не получават чуваемост от управляващите. Беновска попита: „Кой е виновен? Вашият глас ли е тих, техните уши ли са запушени?“, а събеседникът й отрече техният глас да е тих и одобри аналогията, която е направила водещата, защото техните уши са запушени за много добри предложения не само на БСП, но и на други политически групи в Общинския съвет. С тези думи, той няма предвид критика към конкретно лице, а начин а управляване през последните 30 години. Според него, това не се забелязва само при ГЕРБ, а в целия модел на управление на столичния град от 90-та година насам.  \r\nБеновска припомни, че през последните 30 години БСП нямат кмет на София и никога не са имали болшинство в Общинския съвет и предположи, че запушените уши на управляващите не са единствено виновни. Иван Таков уточни, че през 2003 БСП е била с най-голяма група от 19 съветници в Столичния общински съвет (СОС), но отново е станала нова безпринципна коалиция в дясното. Това е част от неговата мотивация да се промени модела на управление на София и сега БСП са решени с кандидата, който са подкрепили за кмет.  \r\nВъв връзка с думите на г-н Таков за коалицията през 2003 в СОС, Беновска го попита в момента колко е принципна и има ли коалиция в действителност между партиите, които подкрепят Мая Манолова и помоли да изреди партиите, които я подкрепят. Това са Движение 21, АБВ, Социалдемократи и БСП. Водещата допълни и ДСБ, но Иван Таков отрече да има ДСБ. Той припомни, че Манолова е подписала 2 споразумения – едното е с няколко десни партии, сред които и ДБГ, което и Беновска е имала предвид по-рано, а другото е разписано с БСП, АБВ и Социалдемократи, озаглавено „За коренна промяна на модела на управление на София“. Водещата попита дали не си правят сметката без кръчмаря, защото кръчмаря Мая Манолова е заявила, че не е оторизирала БСП да говорят от нейно име. Г-н Таков отговори, че от няколко месеца от БСП обясняват на кого е Мая Манолова, а именно на Ангел Найденов, с което се съгласиха с водещата. Но според него в един момент това става малко обично, защото тя не е „крепостен селянин“, че да е на някого. Тя има история в БСП и това е безспорно, но от 4 години тя е безпартийна като омбудсман.  \r\nБеновска каза с ирония, че е много мил и ще я разплаче и това дали е крепостен селянин, или не ще го отчете историята. Тя отново припомни, че Манолова е отказала на БСП с думите, че не ги е оторизирала да говорят от нейно име. Иван Таков попит кога са говорили от името на Мая Манолова, а водещата отговори, че тя е критикувала Драгомир Стойнев, който в предаването „Панорама“ е казал, че без БСП Манолова няма да спечели. Беновска попита: „Вие не сте ли се прилепили като лепенка?“, а г-н Таков заяви: „Ние имаме ясна програма и ясна позиция с нашите приоритети за тези избори. Тя е приела по-голямата част от тях и затова подписахме предизборно споразумение.“ В отговор на това Беновска каза, че вчера е слушала откриването на кампанията на Мая Манолова и не е чула да казва, че е припознала програмата на БСП. Според събеседника й това не е нужно, след като те имат подписано споразумение с 15 точки. Водещата каза, че баба й от Люлин 5 не знае това и си мисли, че Манолова си кандидатства сама. Иван Таков отново повтори за споразумението между БСП и Мая Манолова и допълни, че те не искат да си я пришиват и да я представят за техен кандидат. „Тя се е обявила като кандидат а гражданите. Ние сме приели това нещо и смятаме, че тя наистина може да донесе тази необходима промяна в София, която ние се стремим да направим от години.“, заяви г-н Таков и допълни, че това е откровеното му мнение.  \r\nБеновска каза, че ще се получат две индивидуални кампании на Мая Манолова, която е подкрепена от много партии и общинската листа, която е само на БСП и попита до колко тя ще допусне БСП да бъдат по-активни в нейната лична кампания и дали е уговорено в споразумението.  Гостът отрече това да е уговорено, но отговори, че те си имат кампания, която водят, но след като и Мая Манолова е изявила желание да обиколи районите на София, е нормално да присъстват заедно на някои от събитията. Водещата каза, че вчера на откриването на кампанията на Манолова не е била дадена думата на лидера на градската организация на БСП Калоян Паргов, а Иван Таков предположи, че не е поискал думата и не знае със сигурност, защото това е между щабовете и каза: „Това откриване е на Мая Манолова. Калоян Паргов имаше думата ден преди това на откриването на кампанията на БСП.“ По думите му, БСП не иска да узурпира откриването на кампанията на Мая Манолова, а самият той е отишъл вчера там в качеството си на гражданин със своето семейство, а не като кандидат за общински съветник.  \r\nИван Таков припомни, че при предишното му гостуване в предаването с Беновска са избрали за съвместна кампания ремонт на басейна на 30то училище в рамките на този мандат. Той с гордост заяви, че вече басейнът се ремонтира, както и физкултурният салон и до края на годината или началото на следващата ще бъде готов.  \r\nЗа финал водещата попита дали Мая Манолова ще спечели и с колко души БСП ще увеличи дължината на листата си. Г-н Таков заяви, че целта им е минимум да удвоят листата си в СОС, т.е. от 7 съветници да станат 14. Също така той вярва, че Мая Манолова има шанс да спечели и в тази връзка той каза, че зам.-председателят на БСП Стефан Данаилов вече е част от Инициативния комитет на Манолова, което е голямо признание. Според Беновска е странно това, че Стефан Данаилов вчера е излязъл с видео обръщение поради здравословните си проблеми, а председателката Корнелия Нинова – не е била. Иван Таков поясни, че той е бил председател на градския съвет на БСП и става дума за избори в София, а Нинова не е нужно да присъства на всяко едно събитие. На въпрос от водещата дали Корнелия Нинова ще ходи на други откривания, той не даде отговор и предложи да я попита нея. Така завърши разговорът между Иван Таков и Илиана Беновска в седмичното обзорно политическо предаване „Беновска пита“ по „Канал 3“ и Радио „К2“ на 29 септември 2019 година.", "date": "2019.09.29", "title": "Местни избори 2019: Иван Таков, БСП - София: Мая Манолова не е крепостен селянин, за да е на някого"}
{"url": "http://www.focus-news.net/news/2019/09/29/2703476/sport-ludogorets-pobedi-kato-gost-dunav-ruse-s-10.html", "text": "Футбол; Шампионът Лудогорец победи като гост Дунав Русе с 1:0 в мач от 11-ия кръг на  efbet Лигата  с гол на Клаудио Кешеру в 23-ата минута. След победата разградският тим оглавява временното класиране с 27 точки, втори са Левски с 26 точки. Дунав Русе са десети с десет точки. В следващия кръг Лудогорец приема Левски, а Дунав Русе гостува на Арда. \r\nПо-рано се игра мача Ботев Пловдив – Славия 0:1 \r\nВ 20:30 играят Берое – ЦСКА.", "date": "2019.09.29", "title": "Спорт: Лудогорец победи като гост Дунав Русе с 1:0"}
{"url": "http://www.focus-news.net/news/2019/09/29/2703470/sergey-lavrov-men-mayka-mi-me-e-uchila-che-e-neprilichno-da-se-chetat-chuzhdi-pisma.html", "text": "„Мен майка ми ме е учила, че е неприлично да се четат чужди писма“, заяви руският външен министър Сергей Лавров на пресконференция за резултатите от работата на 74-ата сесия на Общото събрание на ООН по повод призивите на демократите в САЩ да бъдат публикувани стенограмите от разговорите между Доналд Тръмп и Владимир Путин, цитиран от руският вестник  “Комсомолская правда“ \r\nМен майка ми ме е учила, че е неприлично да се четат чужди писма. Все още съм свикнал да изхождам от това. Нещо повече, писма от хора, които техните народи са избрали на ръководни постове. Има традиции, има неписани норми, включително дипломатически, които предполагат определено ниво на поверителност, което изисква координация на тези въпроси. Има дипломатическа практика. И да изнесат някакъв въпрос  за публично обсъждане и с висок и силен глас, да заявят, че ако тази или онази администрация не покаже някаква бележка - дали на своите роднини, партньори, тогава тази администрация ще бъде разкъсана на късчета - това демокрация ли е?“ \r\nПо въпроса за неиздаването на американски визи на част от руската делегация за участие в Общото събрание на ООН руският външен министър коментира: \r\n„Не се съмнявам, че нито президентът Тръмп, нито държавният секретар Помпео имат нищо общо с този въпрос, това потвърди лично Майк Помпео. Но ако това е така, възниква въпросът: как се вземат решения, които са пряко свързани с изпълнението на задълженията на Вашингтон за осигуряване на нормалното функциониране на централата на ООН. Когато се появят подобни ексцесии, тогава изпълнителите, които им позволяват, явно вземат решения, интерпретирайки общата атмосфера в отношенията, както сметнат за добре. Но тази атмосфера, разбира се, е създадена от американската политическа класа. Всеки ден, почти всеки час, има нови санкции и обвинения към Русия за все нови смъртни грехове. Нанси Пелоси (председател на Камарата на представителите на Конгреса. - Ред.) Заяви, че зад инцидента, който сега се разпалва около телефонния разговор между президентите Тръмп и Зеленски, се крие Русия, че тя го е предизвикала. Е, параноята според мен е очевидна за всички. Но когато сериозни политици, а след тях медиите, които твърдят, че са сериозни, разпространяват всичко това по целия свят, длъжностно лице, което трябва да отговори на молба за виза, ще си помисли: „О, хайде! По-добре по някакъв начин да го играя безопасно. \" Следователно, тук е необходимо да се анализира всичко комплексно и да се стремим да нормализираме общата атмосфера.“ \r\nВ същия момент той заяви, че руската страна няма да остави това действие на американската администрация: \r\n„Разбира се, не можем просто да го оставим без отговор.“ И определено ще вземем предвид тази ситуация следващия път, когато международни събития се провеждат в Ню Йорк или някъде другаде в Съединените щати. Ще проверим десет пъти колко служители, които издават визи, имат инструкции от ръководството, в случая Държавния департамент. Никога не искаме да действаме око за око, зъб за зъб, но да оставим без отговор това, което направи администрацията на Обама, когато просто иззе нашата дипломатическа собственост в Съединените щати по бандитски, нападател начин, а ние не направихме същото с американската собственост. Но в страна, в която конституцията и много закони гласят, че частната собственост е свещена, участието в подобно изземване е недостойно\". \r\n \r\n  Юлиян Марков", "date": "2019.09.29", "title": "Сергей Лавров: Мен майка ми ме е учила, че е неприлично да се четат чужди писма"}
{"url": "http://www.focus-news.net/news/2019/09/29/2703477/otnovo-sa-otkriti-martvi-beloglavi-leshoyadi-v-rayona-na-iskarskoto-defile.html", "text": "Отново са открити мъртви белоглави лешояди в района на Искърското дефиле, съобщиха за  Радио „Фокус“ – Видин  от дирекция на Природен парк „Врачански Балкан“. В резултат на създадената организация за оповестяване при намиране на мъртви птици на 18 септември са получени два нови сигнала – един от махала Желен и един на жп линията при гара Лакатник. След претърсване  са намерени и двете птици. Тази при махала Желен е млада птица без маркировка, а тази при гара Лакатник е маркирана възрастна птица от колонията на Природен парк „Врачански Балкан“. С откриването на тези лешояди общият брой намерени загинали птици е пет. \r\nСъс сигурност може да се предположи, че всички мъртви птици са от колонията в Природен парк „Врачански Балкан“. Поради факта че лешоядите се хранят групово, както и от натрупания опит може да се предположи, че отровените птици са около 10-15 броя. Отровата по всяка вероятност се е намирала в мъртвото теле, използвано като примамка за унищожаване на хищници от местни животновъди. \r\nДеянието представяла престъпление по чл. 278д от Наказателния кодекс и се наказва с затвор до 5 години и глоба до 20 х. лв. \r\nВ продължение на 15 години за възстановяването на популацията на белоглавите лешояди в ПП „Врачански Балкан“ се полагат огромни усилия от дирекцията на парка и природозащитни организации – „Зелени Балкани“ в Стара Загора, Дружеството за защита на хищните птици и Фонда за дивата флора и фауна.", "date": "2019.09.29", "title": "Отново са открити мъртви белоглави лешояди в района на Искърското дефиле"}
{"url": "http://www.focus-news.net/news/2019/09/29/2703478/ministar-neno-dimov-kanya-mediite-da-prosledyat-izdavaneto-na-razreshitelni-za-gorene-na-biomasa-i-rdf.html", "text": "Каня медиите да проследят издаването на разрешителни за горене на биомаса и РДФ. Това каза Нено Димов, министър на околната среда и водите, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от  екипа на предаването . \r\nМинистър Димов заяви позиции по следните теми: \r\n Екологичното движение, вдъхновено от Грета Тунберг. \r\n    „С предизвикателен въпрос ще стартираме началото на разговора с Нено Димов, министър на околната среда и водите. Веднага да Ви започна по горещите теми, екологията, както виждате, става вече занимание даже за 14-15 годишни момичета – „Малката Грета“, която се бори срещу климатичните промени?“, попита в началото на разговора водещата Илиана Беновска. Нено Димов отговори: „Предполагам има и момчета в тази група! Това ми напомня някъде 1991 г., помните ли Сузуки, 12 годишното канадче, за което казаха, че за 6 секунди накарало света да спре да диша едва ли не? То направи подобно обръщение в Рио де Жанейро. Това не е първият такъв случай и вероятно това е вълна, която ще се повтаря през определено време!“. Той продължи, че помни доклад от 1989 г., в който се предвиждало, че огромна част от населението на Камбоджа ще бъде удавено, но това не се е оправдало. Той определи въпросното движение като неомарксизъм. \r\n Проблемът с горене на биомаса в ТЕЦ-овете и издаването на разрешителни за това. \r\n   „Добре, да стъпим на територията на България, как се прави екологията в България – по правила или с „дългия нос“ на някого, който се оплаквал, че надушва миризма, или с някакъв високопоставен есемес, който диктува какво да се прави спрямо кого? И веднага конкретният ми въпрос, докъде стигна проверката, разпоредена от главния прокурор за изгарянето на отпадъци в ТЕЦ-овете „Перник“, „Бобовдол“, „Брикел“ и „Сливен“?“, попита водещата Илиана Беновска. Нено Димов отговори, че проверката е на финалната фаза, ще се запознае с резултатите на 30 септември, след което тя заминава към главния прокурор. Той продължи, че е станало ясно, че в ТЕЦ „Република“ в Перник и в „Брикел“ е имало горене на нерегламентирано гориво, затова са били наложени принудителни административни мерки. ТЕЦ „Република“ не работи от около седмица, почти три седмици не работи и „Брикел“, до момента в който не са извадени от площадките всички горива, които не са разрешени. В „Брикел“ са били разположени и 10 камери, които да следят онлайн целия процес на подаване на гориво. През миналата седмица МОСВ е направило предложение, което е било внесено от депутати и е прието на второ четене в Комисията по околната среда – в срок 2 месеца от приемането на закона всички топлоелектрически центали да имат такива камери, които да снимат процеса, за да е ясно, че има непрекъснат контрол. Така ще е сигурно, че само разрешено от комплексното разрешително гориво ще се изгаря в ТЕЦ-овете.  \r\n   „Един уточняващ въпрос, вие наблягате на изгаряне за правене на електроенергия от източници, които са вписани в комплексното разрешително на съответния ТЕЦ. Искам да Ви попитам обаче по каква причина едновременно бяха спрени „Брикел“ и Топлофикация „Перник“, изглеждаше почти като някаква персонална акция, да ме прощавате?“, попита водещата Илиана Беновска. Нено Димов отговори, че двете централи са спрени една след друга, а и при двете на площадките е имало гориво, което не е разрешено от комплексното разрешително, за разлика например от Сливен, където не е било установено подобно нещо. В „Брикел“ на лентата проверяващите са открили остатъци от слама.  \r\n   „Биомасата не е написана формално в разрешителното, но тя не е ли по-екологично чиста от въглищата например?“, попита водещата Илиана Беновска. Нено Димов отговори, че по някои показатели биомасата и РДФ горивото се приближават дори до природния газ. Това обаче не означава, че всяка инсталация може да ги гори, защото трябва да отговаря на определени изисквания. От 2017 г. на ниво ЕС действат така наречените „най-добри налични техники“, които трябва да са налични в ТЕЦ-а, за да бъде разрешено. Тоест това е процедура, която завършва с комплексно разрешително, което изисква наличието на тези техники. \r\n   „Но доколкото разбрахме от изявленията и на „Брикел“, и на „Перник“ те са ви уведомявали всеки месец, че горят биомаса. Вие проверили ли сте дали те нямат съответните инсталации, това ли е формалният повод?“, попита водещата Илиана Беновска. Събеседникът й отговори, че тези централи не са минали през екологичните процедури, съответно нямат разрешение и нямат право да горят биомаса. „А по каква причина не им се дава това разрешение?“, продължи водещата. Екологичният министър отговори, че този процес отнема време, което може да стигне до една година. Той обясни, че например в Перник е поискано от здравната инспекция да се направят замервания, за да се види дали резултатът от такъв тип горене ще бъде вреден за здравето на хората. От централа до централа има разлика, затова и тези „най-добри налични техники“ не са една, която да може да се приложи навсякъде. \r\n   „Не знам здравната инспекция в Перник какви измервания е направила, но после се оказа и гражданите, които подадоха сигнала в Перник, аз затова използвах и в темата, че „дългият нос“ ли е този, който диктува правилата в екологията, казаха, че всъщност миризмата на бакелит не идва от Топлофикация „Перник“, а от „Стомана“!“, обясни водещата Илиана Беновска. Нено Димов отговори, че това е последващ случай и в „Стомана“ е установено, че също не са били спазвани правилата. „Но защо изглежда, че „Стомана индъстри“ е била толерирана?“, попита водещата. Министърът отговори, че не е така и всъщност докато тече в проверката в Топлофикация е поискал да бъде поставена допълнителна станция за измерване чистотата на въздуха, но не го е обявил публично. „Правите новина в момента, значи сте знаел за „Стомана индъстри“?“, попита водещата Илиана Беновска. Гостът й отговори: „Не за „Стомана индъстри“, аз исках да видя докато ТЕЦ-ът „Република“ не работи какви ще бъдат показателите на въздуха. Всъщност 3 дена замерва тази станция. Оказа се, че замърсяванията с фини прахови частици и серни окиси са по-високи, когато ТЕЦ-ът заработи! Те са пак в рамките на нормата, но са чувствително по-високи, когато работи!“. Той добави, че ТЕЦ-ът е горил въглища.  \r\n   Нено Димов обясни, че горенето на гориво от отпадъци е много по-екологично не само от гледна точка чистотата на въздуха, но и за управлението на отпадъците. Затова неслучайно два града, обявени за зелени столици, Копенхаген и Стокхолм, имат фабрики за горене на отпадъци. На ниво ЕС се горят 10 пъти повече отпадъци, отколкото в България. В момента ние горим малко над 3%, но в следващите 15 години трябва да достигнем минимум 25% изгаряне. „Ако следваме тази европейска политика, Вие сте модерен човек, европейски ориентиран, Вие сте не само политик, но и анализатор, аз обичам тази Ваша страна и понякога говорим на тези теми, трябва ли по някакъв начин да ускорите процесите и да дадете разрешение за горене на биомаса на всички тези централи, които са го искали това?“, попита водещата Илиана Беновска. Събеседникът й отговори, че не може да бъде дадено на всички, защото не всяка централа е пригодена да гори биомаса, без това да бъде вредно за човешкото здраве. Той продължи, че има заявления, за Сливен вече е минало съдебно решение, в Русе е в начална фаза. „Ако трябва да сумирам, до момента има 10 решения на различни районни инспекции да не се извършва ОВОС, има 9, които са отказани и 5, които са пратени на оценка. Тоест виждате много различна картина – 10 тръгнали, 9 отказани, 5 на ОВОС. Зависи от конкретната ситуцаия!“, обясни министърът. \r\n   „Добре, на какъв етап са конкретните централи, които бяхте спрели?“, попита водещата Илиана Беновска. Нено Димов отговори, че ТЕЦ „Перник“ работи, като е направено необходимото да има почти ежедневен контрол. Те са подали инвестиционно намерение да горят биомаса в районните инспекции, те трябва да се произнесат дали да има ОВОС. Независимо дали ще има едната или другата процедура, тя ще бъде финализирана с комплексно разрешително. На въпроса какви са сроковете, Димов отговори, че могат да стигнат и до година и половина. „Но знаете, че дори прокурорските проверки продължават 2 месеца и могат да бъдат удължавани до още два месеца!“, припомни водещата Илиана Беновска. Гостът й още веднъж подчерта, че докато няма гаранции, че изгарянето на биомаса няма да навреди на човешкото здраве и околната среда, няма да бъде дадено такова разрешение. Той добави, че е необходимо съгласуване и с местните власти и с районните здравни инспекции. Водещата още веднъж подчерта, че местните хора в Перник за установили, че замърсяването идва не от ТЕЦ „Перник“, а от „Стомана индъстри“ и посочи колко разтегливо се поставя въпроса. Министърът на околната среда отговори, че когато говорим за изгаряне на отпадъци и здравето на хората не може да се прави никакъв компромис и процедурата ще продължи толкова, колкото е необходимо. Тя може да завърши и с отказ, каквито случаи има. А що се отнася до „Стомана“, там със сигурност ще има санкция, защото те не са спазили комплексното разрешително.  \r\n   „Говори се, че те само ще бъдат глобени?“, попита водещата Илиана Беновска. Нено Димов отговори, че на настоящия етап това е така, но санкцията е между 10 и 500 хиляди лева. „Голяма работа! А ще ги спрете ли, докато бъде отстранено това?“, попита водещата. Събеседникът й отговори, че то вече е отстранено и ще се действа по същия начин, по който се е действало и с ТЕЦ „Република“ и „Брикел“. \r\n   „Добре, Вие готов ли сте например, ето ние с Вас досега не сме направили нито една собствена инициатива, обичаят е гостите да предлагат инициативи, коието да осъществим с „Канал 3“ и „Радио К2“. Готов ли сте ние да бъдем публичният наблюдател да визуализираме как се издават тези разрешния за горене на биомаса? Да вземем например един ТЕЦ „Перник“ и да проследим сроковете, аргументите и всички дейности, който се правят, съгласен ли сте?“, попита водещата Илиана Беновска.  Нено Димов отговори, че това може да се направи и ще избере този ТЕЦ, който е в най-начална фаза, за да може да се видят всички стъпки. „За да може и това, за което говорят вицепремиерът Томислав Дончев и премиерът Борисов – да се получи една по-голяма прозрачност, да не „светят червени и сини лампи“ и да няма съмнения, че някой манипулира под маската на здравето на хората икономически процеси, защото знаете, че спирането по подобен начин на предприятие води до икономически загуби, те не могат да плащат заплати на работниците си. В Перник знаете, че им спряха и топлата вода!“, обясни водещата Илиана Беновска. Събеседникът й отговори: „При всички случаи не трябва да избирате между това да дишате чист въздух или да имате топла вода, така че трябва да бъдат направени необходимите стъпки, но това спиране беше задължително от гледна точка на това, че не може да се гори нещо, което не е разрешено!“. „Нека да проследим целия процес, за да видим кой бави тези разрешителни, какви критерии ползва, има ли някакви лични интереси, възползват ли се конкуренти!“, още веднъж поясни водещата Илиана Беновска.  \r\n   Нено Димов обясни, че процедурата по издаване на комплексни разрешителни е една от най-тежките, но от края на август е влязла в сила промяна в закона да може да бъде направено съвместяване на най-тежките процедури. Той продължи, че в разговорите с бизнеса е постигнато съгласие в две посоки – да има възможност и по сега действащия процес, и да има възможност за съвмествяване, като още в самото начало компанията избира по кой път да поеме. Тази опция ще улесни няколко пъти процеса. \r\n   „Тук направихме новина, защото медиите, даже аз бих поканила и други колеги, защото тази тема беше в интерес на всички медии, да се организираме, както например всички медии наблюдаваха къщите за гости, правим новина в момента, значи Вие сте съгласен всички медии да проследим процеса за издаване на разрешение за горене на биомаса и РДФ?“, още веднъж попита водещата Илиана Беновска. Гостът й отговори, че трябва да се види и дали е необходимо съгласието на самия стопански субект, но двамата с водещата се обединиха около мнението, че едва ли ще има проблеми в тази посока.  \r\n Видеонаблюдението в ТЕЦ-овете. \r\n    „Ще има ли „Биг брадър“ с ТЕЦ-овете, защото депутатите от ОП и ГЕРБ внасят проект за промени в Закона за чистотата на атмосферния въздух и искат видеонаблюдение, Вие вече споменахте, кметовете да следят какво се гори, както и РИОСВ? Как ще се реши този въпрос?“, попита водещата Илиана Беновска. Нено Димов отговори, че той вече е решен в „Брикел“, а до два месеца трябва да намери решение в останалите ТЕЦ-ове. Той продължи, че самите ТЕЦ-ове ще инвестират в това видеонаблюдение, но то едва ли ще излезе толкова скъпо. „Брикел“ са го направили за няколко дни. Процесът става относително бързо и за нивото на един ТЕЦ не е съществена инвестиция. Тези записи трябва да се пазят 6 месеца. \r\n Чистотата на атмосферния въздух в градовете.   \r\n    „Отговорете ми накратко, защото е и предизборна тема, даже прочетох и някакъв дебат в интернет, който не знам защо никой не го е проследил, дебат за чистотата на въздуха в София. Как стоят нещата, кои са „първенците“ и кои са „двойкаджиите“ от градовете?“, попита водещата Илиана Беновска. Нено Димов отговори, че вече 9 града с наказателни процедури са покрили необходимите норми. Той изброи Варна, Добрич, Ловеч, Стара Загора, Сливен, Димитровгад и други. Има обаче и градове, които са в доста сериозно затруднение, като Видин и Горна Оряховица. София все още не покрива нормите, но от 7 години замърсяването непрекъснато пада. В столицата са необходими обаче много инвестиции. Министърът на околната среда и водите обясни, че е поел оперативната програма с около 115 милиона лева ресурс, а в момента този ресурс вече гони 700 милиона. През миналата година е подписано споразумение с 6 града, през следващия месец ще бъде подписан договор за електрификация на транспорта с 10 града. До края на годината ще бъдат отпуснати около 100 милиона лева за градовете, които през миналата година не са успели да се включат. Допълнително в тригодишната бюджетна програма за предвидени още 100 милиона. „Фокусът върху чистотата на въздуха е изключителен от цялото правителство и резултатите вече са факт!“, категоричен бе екологичният министър. \r\n Намеренията на Южна Корея да инвестира в производство на батерии за електромобили у нас, както и в завода за боклук на София. \r\n    „Дойде новина от Южна Корея от посещението на министър-председателят, че корейците искат да инвестират в производството на батерии за електрически автомобили и в завода за боклук на София. Какво е по силите на министерството да привлечем тези инвеститори?“, попита водещата Илиана Беновска. Събеседникът й отговори, че самият факт, че инвестираме 500 милиона лева за електрификация на транспорта в България показва, че това е много сериозен пазар. Той продължи, че по отношение на завода за боклук процедурите текат. „Има средства по оперативната програма и вече който Столична община реши да изпълнява проекта, той ще бъде финансиран през ОПОС!“, завърши Ненов Димов разговора си с Илиана Беновска в седмичното обзорно политическо предаване „Беновска пита“ по „Канал 3“ и „Радио К2” на 29-ти септември 2019 година.", "date": "2019.09.29", "title": "Министър Нено Димов: Каня медиите да проследят издаването на разрешителни за горене на биомаса и РДФ"}
{"url": "http://www.focus-news.net/news/2019/09/29/2703475/mestni-izbori-2019-ivaylo-petkov-gerb-kandidat-za-obshtinski-savetnik-za-sofiya-shte-rabotya-da-prevarna-arhitekturata-v-izkustvo-na-zhivota.html", "text": "За София ще работя да превърна архитектурата в изкуство на живота. Това каза Ивайло Петков, ГЕРБ, кандидат за общински съветник, в разговор с Илиана Беновска по темата  „Не ми е нужно дупе Ким Карадашиян, за да печеля избори“  в седмичното обзорно политическо предаване „Беновска пита“ по „Канал 3“ и „Радио К2“, съобщиха от  екипа на предаването .  \r\nПетков заяви позиции и по следните теми: \r\n Кой е Ивайло Петков? \r\nБеновска покани архитект Ивайло Петков в студиото на предаването с въпроса „ Кой сте Вие?“. Петков отговори, че е архитект от 20 години. „Кажете нещо непротоколно за себе си“ окуражи събеседника си водещата. „Работя основно и само публични сгради, преподавам в университета по архитектура, също и обществени сгради и се занимаваме със сложна материя, която е трудно разбираема понякога и трудно достига до хората и крайния потребител“ каза Петков. „А, кой сте Вие всъщност? Какво обичате, кои са любимите Ви занимания?“ попита Беновска. „Моето хоби е моята работа“ отговори Петков. „Каква музика обичате?“ попита водещата. Кандидатът за общински съветник сподели, че слуша съвременна музика, но и хард рок. „Това изразява ли се, вписва ли се? Знаете, че архитектурата е вид изкуство. Спорен е този въпрос, но е, освен че е математика и конструиране“ попита Беновска. Петков отговори, че архитектурата е изкуството на живота. „Ние създаваме пространствата, в които хората прекарват живота си, независимо от това дали спят, ядат, дали ходят на театър – това са кутиите, в които сме в момента“ коментира Петков. \r\n Кандидатура за общински съветник – защо и с какви цели за София? \r\n„Защо решихте да станете общински съветник? Вие сте един от хората, които доста активно сте участвали даже и в критикуването на някои от решенията на общинския съвет.“ попита Беновска. Петков обясни, че ще продължи да критикува, но се е съгласил, защото само чрез действия може да има промяна. „Аз израснах с времето на промените и от студент, след студентските си години – бленувах, жадувах за промени и рано или късно по малко стават“ отговори Петков.  \r\n„Каква е мечтата Ви за София? Разкажете го като картинка“ попита водещата. „Бих желал София да бъде чиста, бих желал София да има повече публични пространства за хората – това е и книгата, която съм Ви донесъл, защото публичната архитектура стана такава, която не се затваря в капсули, не се затваря в сгради. Хората трябва да усещат присъствието си в града чрез най-различни форми“ обясни архитектът. „Кажете ми конкретно как ще усетя аз присъствието си в града“ попита Беновска. „Когато намирате това, което търсите. Когато прибирането Ви вкъщи не е само транзит, а среща с приятели, приветлива среда, красиви и добре облечени хора, културни, не ви настъпват, казват Ви „добър ден!““ описа Петков. \r\n„Кой да инвестира финансово в тези публични пространства?“ попита водещата. Петков отговори, че всички хора инвестират, тъй като плащат данъци, както и от придадената стойност на архитектурния продукт. „Всяко удоволствие струва пари и ние си го плащаме“ подчерта архитектът. \r\n„Трябва ли София да въведе, в много градове дори и не само европейски и азиатски – ще взема най-близкия пример – Истанбул, единство на архитектурата в определени квартали, територии или трябва да продължи да се строи, защото знам, че имате две школи – едната, която иска така да се направи – един квартал да е с определени сгради, цветове и конструкции, а другата школа казва, че това е свободно творчество, инвеститорът решава?“ попита Беновска. Петков отговори, че София е многопластов град и няма такъв град по света, който има толкова история и толкова напластявания. „София трябва да се развива хармонично спрямо съвременните изисквания и тенденции, като в същото време правя огромен реверанс към истинските паметници на културата, към средата, която отнася към определена епоха. Това е много важно да възпитанието на децата ни, за усещането на града като туристическа дестинация и като характер на града“ обобщи Петков. \r\n Центърът или кварталите – кое е приоритет?; Студентите и техните идеи \r\n„Упреците към г-жа Фандъкова от нейните опоненти особено са, че тя хвърля много усилия за центъра, а кварталите са на втора линия. Тя днес подчерта, че кварталите ще бъдат един от приоритетите ѝ в новия кметски мандат. Как да си представя, примерно, ако работя в центъра и се прибирам до Люлин, тези публични места, които Вие примамливо, красиво ми ги нарисувахте с думи? Къде ще ги намеря?“ попита Беновска. Петков отговори, че сегашният кмет Фандъкова е един човек и е обградена от съветници, защото не е архитект и експерт в градската среда. „Това са едни от грешките, които ние критикувахме преди години, когато се насочват инвестициите основно в центъра, тъй като те бяха пилотни и ние като експерти не бяхме много подготвени за всичко това“ коментира Петков. Беновска се пошегува, че човек първо си оправя хола, а кухнята и спалнята могат да почакат. Архитектът не се съгласи и каза, че холът е един и същ за всички и за тези, които живеят в Люлин и Младост холът им е припознатото тяхно пространство. „Вземете една Виена, която в междублоковите си пространства без огради има детски площадки, под детските площадки има паркинги, тоест, с една висока степен на мисъл и прагматизъм нещата много лесно могат да се подредят. Не е необходимо някакви огромни усилия“ коментира Петков. \r\n„Вие ще въвлечете ли и Вашите студенти – те сигурно са Ви съратници и сигурно сте ги увлякъл в идеите си – като част от Вашия екип?“ попита Беновска. Архитект Петков отговори, че много би се радвал студентите да присъстват и тези, които имат желание, са винаги добре дошли. Кандидатът за общински съветник отбеляза, че работи със студентите си класно и извънкласно, както и в стажантски практики. „Винаги е добре, когато студентите имат идеи и ги споделят. Винаги всички големи конкурси по света тръгват от образователните институции, минават на младежко ниво, след което стигат до високата експертиза, до хората, които могат и имат практика и опит да реализират“ коментира Петков. \r\n С какво да бъде запомнен Ивайло Петков като кандидат за общински съветник? \r\n„Когато хората вземат листата да я преглеждат и после да гласуват, какво искате да им изскочи веднага е съзнанието, когато прочетат Вашето име? Какво ще им кажете, за да бъдете запомнен?“ попита водещата за финал на разговора. „Животът е извън дома – публични пространства, град“ отговори Петков.  \r\n Подаръците \r\nБеновска подари на госта си традиционната здрава българска червена ябълка като символ на успеха и надеждата, а архитект Петков подари на предаването книгата „Градове за хората“. Водещата подари и своята книга с интервюто ѝ с Ахмед Доган от 1992 година, преиздадена през 2016 година, както и клубната тениска на предаването „Беновска пита“.  \r\nТака завърши разговорът между Ивайло Петков и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 29-ти септември 2019 година.", "date": "2019.09.29", "title": "Местни избори 2019: Ивайло Петков, ГЕРБ, кандидат за общински съветник: За София ще работя да превърна архитектурата в изкуство на живота"}
{"url": "http://www.focus-news.net/news/2019/09/29/2703473/tass-sebastian-kurts-e-gotov-da-vodi-pregovori-s-vsichki-politicheski-sili.html", "text": "Председателят на консервативната Aвстрийска народна партия (АНП) Себастиан Курц, която води на предсрочните избори за Австрийския национален съвет (долната камара на парламента), призна победата на своята партия и заяви, че възнамерява да разговаря за  сформирането на бъдещо правителство с всички политически сили, които влизат в парламента, цитира думите му  TACC . \r\n\"Изключително сме благодарни. Това е невероятен резултат. Ние сме прекалено щастливи и ще направим всичко, за да уважаваме доверието на избирателите\", каза Курц след публикуването на първите предварителни резултати. \"Ще направим това, което обещахме: ще преговаряме с всички партии, които са представени в парламента. Ще се опитаме да постигнем взаимно уважително  сътрудничество с всички партии, за да работим за доброто на Австрия.\" \r\nСпоред него е необходимо да се работи не в интерес на партиите, а в интерес на Австрия. \"Не очаквахме такъв резултат. За нас това е исторически ден. Не е имало такава разлика между първото и второто място на изборите\", подчерта Курц. \r\nПо предварителни данни, предоставени от екзитпола на OE24.TV и информационната агенция APA, пет политически партии преодоляха четирипроцентовата бариера и влизат в Австрийския национален съвет. АНП, начело със своя председател и бивш канцлер Себастиан Курц, печели 37% от гласовете. Социалдемократическата партия на Австрия (СДПА) печели 22% от гласовете, дясната Австрийска партия на свободата  печели 16% от гласовете. Четвъртата е партията на „Зелените“ - 14%, а партията „Нова Австрия“ (НЕОС) с 8% е на пето място. Министерството на вътрешните работи ще представи окончателните резултати в четвъртък. \r\n \r\n  Юлиян Марков", "date": "2019.09.29", "title": "ТАСС: Себастиан Курц е готов да води преговори с всички политически сили"}
{"url": "http://www.focus-news.net/news/2019/09/29/2703480/grazhdanite-na-burgas-sportuvat-spored-anketa-na-radio-fokus-burgas.html", "text": "Гражданите на Бургас спортуват, сочи проведена анкета на  Радио „Фокус“-Бургас  по повод Европейската седмица на спорта, която се провежда от 22 до 30 септември. На въпроса дали българинът има изградена култура да спортува мнозинството от отговори беше позитивно. „Все повече навлиза спортната култура в България“. Друг анкетиран сподели, че в последно време културата на българина спрямо спорта сякаш се е повишила и все повече млади хора спортуват и имат повече самодисциплина. Има и негативни отговори като „До преди няколко години може би е имало такава култура, но според мен подрастващото поколения няма тази култура“. На въпрос колко важен е спортът всички мнения бяха единодушни, че спортът е изключително важен както за физическото, така и за психическото здраве. \r\nМария КУРТЕВА", "date": "2019.09.29", "title": "Гражданите на Бургас спортуват, според анкета на Радио „Фокус“ – Бургас"}
{"url": "http://www.focus-news.net/news/2019/09/29/2703482/sport-sarbiya-e-evropeyski-shampion-po-voleybol-pri-mazhete.html", "text": "Волейбол: Сърбия стана европейски шампион по волейбол при мъжете, след като победи отбора на Словения с 3:1 гейма, a na на полуфиналите победи Франция с 3:2 гейма.Това е трета европейска титла за Сърбия след  2001 и 2011 година. На трето място завършиха Полша, които победиха Франция с 3:0 гейма. \r\nПрипомняме, че България отпадна на осминафинала от отбора на Словения, който успя да стигне до финала.", "date": "2019.09.29", "title": "Спорт: Сърбия е европейски шампион по волейбол при мъжете"}
{"url": "http://www.focus-news.net/news/2019/09/29/2703474/mestni-izbori-2019-pp-abv-otkri-predizbornata-si-kampaniya-v-sofiya-s-predstavyane-na-listata-s-vodach-ivaylo-kalfin-obzor.html", "text": "ПП АБВ откри предизборната си кампания в София с представяне на листата си с водач Ивайло Калфин. Това се случи днес в централата на партията на улица „Врабча“ 23. Събитието започна с встъпителни слова на кандидата на АБВ за общински съветник в Плевен Веселин Плачков. Той заяви, че открива кампанията с радост, защото хората, влизащи в нея, са честни и открити. Преди да даде думата на водача на софийската листа на партията Ивайло Калфин, Плачков го определи като безспорен политик, уважаван от всички партии и хора и посочи, че той е човекът, който е прокарал кирилицата в Европа, за да може тя да намери своето достойно място. Плачков поднесе на Калфин специален подарък – химикал с българския герб и надпис „Съединението прави силата“. Целта на този дар по думите на Плачков е в бъдеще Калфин да подписва с нея само правилните документи, по правилния начин и достойно да изпълнява задълженията си. Ивайло Калфин благодари за жеста и заяви, че с този химикал съветниците на ПП АБВ ще подписват най-важните си решения. Той заяви, че в предизборната кампания партията влиза с конкретни идеи и ясни представи какво трябва да се случи в града. Калфин посочи начина на управление на София като един от главните проблеми на града, като заяви, че в столицата има проблеми, които много ни отличават от хубавите европейски градове и е важно да се обърне внимание на общинската собственост. Стана ясно, че кампанията на АБВ ще бъде  свързана с положителни идеи, промени, опит, който по думите на Калфин кандидатите за общински съветници могат да дадат и с много конкретни предложения. Сред тях е например създаване на Комисия за бюджетен контрол, която цяла година да се занимава с начина, по който се използва общинският бюджет. От АБВ ще искат и електронна община, но и да имаме административен омбудсман в София, за да може гражданите, които са затънали в общински процедури, да има на кой да се обадят и той да има влияние и да дава прозрачност върху забавените процедури. Друго предложение е за създаването на Съвет за борба с корупцията към столичния кмет, в който да участват синдикати, работодатели, гражданско общество и представители на НПО. Ивайло Калфин постави акцент върху високата степен на компетентност на кандидатите на АБВ в софийската им листа, чиято средна възраст е 39 години. При откриването на кампанията говориха още лидерът на АБВ Румен Петков, кандидатите за общински съветници, д-р Николай Цуцумански и Явор Цаков, както и заместник-председателят на Столичната организация на АБВ и кандидат за кмет на „Овча купел“ и  общински съветник Христо Колев.  \r\nПредседателят на партията Румен Петков заяви, че софийската им листа може да промени атмосферата в града и да даде друго усещане на столичани за начина на управление. Той изрази личното си щастие от сформирането й и благодари на всички кандидати за кметове на населени места, райони и съветници, като посочи, че това е листата, която не само може да смени атмосферата, технологията и начина на взимане на решения, а и има способността да направи столичани част от взимането им. От думите му стана ясно, че съветниците на АБВ ще се стремят да покажат на столичани, че общината принадлежи на гражданите, а не обратното. Той благодари на Веселин Плачков, че е част от плевенската им листа за общински съветници и посочи, че АБВ цели да покаже на България не просто артисттизма на българите, не просто достойнството им, но и силата им да бъдат номер едно. Той добави, че е сигурен в успеха на изборите, защото това ще е успех с номер 14 в бюлетината и ще бъде и успех за столицата. Петков допълни, че в листата има хора с достатъчно силна експертиза в различни сектори и, че това, което я отличава от другите, е, че техните кандидати са хора, които искат да работят за столичани и за столицата, а не да са един от тези 61, които се крият на „Московска“. От своя страна Явор Цаков заяви, че присъствието на АБВ в Общинския съвет би помогнало за решаването на проблемите на столицата по елегантен и балансиран начин.Той обясни мотивацията си да се включи в листата с факта, че единствената цел на всички кандидати в нея е да направят столицата по-добро място за живот. Цаков посочи като проблем на  града концесията за водата и заяви, че смята, че не е нормално 19 години след като има вече концесия за водата на София, 50 % от нея да изтича в канала и това да вдига сметките на софиянци. Кандидатът за общински съветник сподели мотото за изборите: „Чисто и честно“, което по думите му отговаря на желанието да се започне начисто по някои въпроси в общината. Д-р Николай Цуцумански пък заяви, че за него включването му в листата е подбудено от усещането му за морален дълг да се направи нещо в София. Той не отрече, че в столицата е свършена работа в посока подобряване на живота, но припомни думите на негов професор, който е казвал, че преди да влезеш да оперираш, трябва да знаеш какво правиш, с кой ще го направиш и за колко време ще го направиш. По този начин той обвърза медицината с безкрайните по думите му ремонти в София. Д-р Цуцумански логично обърна внимание и на здравеопазването, като посочи, че общинското здравеопазване е в лошо състояние, защото за последните 30 години не е построен мащабен диагностично-консултативен център, а съществуващите не се поддържат подобаващо. Като друг проблем на столицата Цуцумански посочи недостатъчните зелени зони и твърде малко детски площадки, където децата да се развиват. Докторът обърна внимание на липсата на канализация в някои квартали в столицата и посочи, че това е пряко обвързано с хигиената и развитието на инфекции и на този проблем трябва да се обърне по-голямо внимание. В края на представянето на листата Христо Колев беше категоричен, че моделът на управление на София трябва да бъде сменен и, че той е вреден за града и столичани. Той допълни, че за промяната ще работи със сърце и душа, а приоритетите, за които ще работи, са: инфраструктура, сигурност, чистота и по-ефективна администрация.  \r\nТеодора ПАВЛОВА", "date": "2019.09.29", "title": "Местни избори 2019: ПП АБВ откри предизборната си кампания в София с представяне на листата с водач Ивайло Калфин (ОБЗОР)"}
{"url": "http://www.focus-news.net/news/2019/09/29/2703483/v-istoricheski-muzey-panagyurishte-be-otkrita-izlozhba-arheologicheski-prouchvaniya-v-chashkata-na-yazovir-luda-yana-2017-2018.html", "text": "В Исторически музей-Панагюрище се откри изложба „Археологически проучвания в чашката на язовир Луда Яна (2017 – 2018)”, съобщиха от  музея . Начало на събитието постави директорът на музея доц. д-р Атанас Шопов. Той поздрави гостите с добре дошли и сподели, че е изключително радостен от факта, че районът на Панагюрище продължава да изненадва с нови открития в областта на тракийската култура. Сред официалните гости на събитието присъстваха: регионален инспектор Стоилка Игнатова към Министерството на културата, доц. д-р Алексей Гоцев от НАИМ – БАН и Вяра Петрова директор на Археологическия музей „Проф. М. Домарадски” гр. Септември. Васил Кацаров, уредник в Исторически музей-Панагюрище с кратка презентация, запозна присъстващите с постигнатите резултати от проучените пет археологически обекта на територията на строящият се язовир „Луда Яна” до Панагюрище. Доц. д-р Алексей Гоцев поднесе благодарности към музейната институция и организаторите на изложбата. Той изказа мнение, че в района на Панагюрище трябва да бъдат продължени проучванията в посока търсене на селищен център съществувал през Късната желязна епоха. Инспектор Стоилка Игнатова поздрави музейния екип за свършената работа и постигнатите резултати от приключените проучвания.", "date": "2019.09.29", "title": "В Исторически музей-Панагюрище бе открита изложба „Археологически проучвания в чашката на язовир Луда Яна (2017 – 2018)”"}
{"url": "http://www.focus-news.net/news/2019/09/29/2703479/tass-v-sasht-demokratite-razchitat-da-uznayat-za-sadarzhanieto-na-razgovorite-mezhdu-donald-tramp-i-vladimir-putin.html", "text": "Конгресмени от Демократическата партия на САЩ възнамеряват да се опитат да се запознаят със съдържанието на разговорите на американския президент Доналд Тръмп и руския президент Владимир Путин. Това обяви в неделя по NBC Адам Шиф, председател на Комисията по разузнаване на Камарата на представителите на САЩ , цитиран от TACC. \r\nНа въпрос дали конгресмените възнамеряват да разберат за какво са говорили лидерите, Шиф отговори: \"Със сигурност се надявам, че ще успеем да разберем.\" \"От първостепенна  необходимост е да се гарантира националната сигурност на САЩ и по време на разговори с други лидери, особено с Путин, дали президентът също е подкопал сигурността ни, надявайки се да извлече лични ползи за кампанията си\", добави той. \r\n\"Ако тези разговори с Путин и други световни лидери са въведени в секретна база данни, предназначена не за това, а за данни за тайни дейности, ако има опити да бъдат скрити, тогава да, ние възнамеряваме да хвърлим светлина върху това\", подчерта той. По-рано американските медии, включително The New York Times, съобщиха, че стенограмите от разговорите на Тръмп с други лидери, включително с Путин, са криптирани в класифицирана компютърна база данни. \r\nБелият дом все още не е отговорил на запитване на ТАСС относно това дали се планира да се публикуват или предоставят на демократите стенограми на въпросните разговори. \r\n \r\n  Юлиян Марков", "date": "2019.09.29", "title": "ТАСС: В САЩ демократите разчитат да узнаят за съдържанието на разговорите между Доналд Тръмп и Владимир Путин"}
{"url": "http://www.focus-news.net/news/2019/09/29/2703489/nad-200-uchenitsi-obuchavat-vrastnitsi-vav-varna-po-programata-za-riskovo-povedenie-sred-mladezhite.html", "text": "Над 200 са учениците във Варна, които като доброволци обучават връстниците си по Програмата за рисково поведение сред учениците от 8-ми до 12-ти клас. Това коментира в интервю за  Радио „Фокус“ – Варна  Петя Атанасова, главен експерт по училищна превенция в местната Дирекция „Превенции“. По думите й, от тази година в програмата са се включили и още училища, като броят на гимназиите в целия град, в които се провеждат занятия по превенция вече са 12. Според нея, доброволците ежегодно биват обучавани за това как да предоставят информация на свои връстници. Основните теми на работа са: превенция на наркомании, на трафика на хора и на рисковото сексуално поведение. „От тази година ще работим и по превенция на противообществените прояви на малолетните и непълнолетните. Във всяка една от тези теми, интегриран компонент са опасностите в интернет, защото много от рисковите поведения, както знаем, се реализират там“, обясни експертът. По думите й, на 17-ти и 18-ти октомври във Варна ще бъдат Антоанета Василева, която е координатор за България към Съвета на Европа по мониториране по Конвенцията за борба с трафика на хора и Георги Апостолов, който е председател на Националния център за безопасен интернет. Те ще обучат 36 доброволци, за да надградят знанията и уменията им по превенция на трафика на хора. По време на обученията ще бъдат дискутирани  рисковете и взаимовръзките между трафика на хора и интернет, както и начините подрастващите да бъдат в безопасност, когато са онлайн. \r\nДиана СТОЕВА", "date": "2019.09.29", "title": "Над 200 ученици обучават връстници във Варна по Програмата за рисково поведение сред младежите"}
{"url": "http://www.focus-news.net/news/2019/09/29/2703488/dvizhenieto-po-pat-i-5-haskovo-kardzhali-pri-km-335-v-rayona-na-cherna-skala-vremenno-se-osashtestvyava-v-edna-lenta-poradi-paten-intsident.html", "text": "Движението по път I-5 Хасково - Кърджали при км 335, в района на Черна скала, временно се осъществява в една лента поради пътен инцидент. Това съобщиха от пресцентъра на  Агенция \"Пътна инфраструктура\"  (АПИ). \r\nТрафикът в участъка се регулира от \"Пътна полиция\". Необходимо е шофьорите да карат с повишено внимание и съобразена скорост. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ –  , както и по всяко време от денонощието на тел. 0700 130 20 в АПИ.", "date": "2019.09.29", "title": "Движението по път I-5 Хасково - Кърджали при км 335, в района на Черна скала, временно се осъществява в една лента поради пътен инцидент"}
{"url": "http://www.focus-news.net/news/2019/09/29/2703481/mestni-izbori-2019-mihail-konstantinov-1400-rik-v-sofiya-gi-vrashtahme-po-6-pati-a-edna-45.html", "text": "1400 районни избирателни комисии (РИК) в София ги връщахме по 6 пъти, а една - 45. Това каза Михаил Константинов, „Информационно обслужване“, в разговор с Илиана Беновска по темата  „Кои са Робин Худ-ите в политиката на България?“  в седмичното обзорно политическо предаване „Беновска пита“ по „Канал 3“ и „Радио К2“, съобщиха от  екипа на предаването .  \r\nКонстантинов заяви позиции по следните теми: \r\n Старт на кампанията за местните избори – 66 партии и коалиции \r\nБеновска посрещна проф. Михаил Константинов в студиото с въпроса „Каква е Вашата визия след като стартира кампанията за изборите? Какви проблеми ще видите Вие във Вашата сфера?“. Проф. Константинов обясни, че в технически план изборите не се отличават по нищо от тези през 2015 година. „Има същият вид избори – общински кмет, районен кмет, кмет на населено място, общински съвет и преференции. Това е максималният брой избори, който може да срещне някой. Само че 2015-та година имаше 40 и няколко партии и коалиции, а сега има 66. Това увеличава с около 50 на 100 работата по обработка на протоколите, специално на тези за общински съвет, защото там трябва да се нанесе някакво число, дори и да е 0, дори да е 1 и това трябва да се направи на 66 места, вместо на 45“ обясни Константинов. „Тези ще бъдат най-трудните местни избори от всички“ отбеляза проф. Константинов и подчерта, че е невъзможно хакване при тях за всеобща изненада на всички световни хакери.  \r\n Злоупотреби; „Мъртвите души“ в списъците \r\n„В крайна сметка след като се премахна машинното гласуване по Ваш доклад, доколко ще е минимализира възможността за злоупотреба?“ попита водещата. Проф. Константинов отговори, че една от гаранциите срещу злоупотреби е „шареният състав на всички изборни комисии“. „Секционните комисии, които създават първичния документ – секционните протоколи, са от 7 до 9 души, представители на всички парламентарно представени сили, включително тези, които имат евродепутати. Ако партийните представители не могат взаимно да се контролират и да си бранят интереса – аз не знам кой може да го направи“ подчерта Константинов. Беновска отбеляза, че винаги има подозрения, че все още в списъците фигурират „мъртви души“. „Забелязвате ли, че при местни избори имената в списъка са 6.2 милиона. При всички други избори са 6.8 милиона“ съобщи Константинов, а Беновска обясни, че разликата е заради ограничението за местоживеене. Константинов каза, че е добре да се знае колко са избирателите, но никой не се занимава с това и не се знае с точност. „Ако се въведе активна регистрация – ще се знае. Това е – ако искаш да гласуваш, заявяваш го предварително като във Франция. Избирателите над 18 години на територията на Република България са 5.8 милиона, тоест в списъците има само 427 000 фантома или имена на хора, които не са тук, а иначе става 1 милион фантомите“ обясни Константинов. \r\n Избирателна активност \r\n„Каква избирателна активност провиждате сега в старта на кампанията?“ попита Беновска. Анализаторът прогнозира над 50 на 100 по отношение на наличните избиратели, както винаги е било. „При числата, които Ви казах, ако ЦИК съобщи, че 2.9 милиона са участвали в изборите – това са вече 50 на 100 активност. Аз се надявам да бъдат над 3 милиона“ коментира Константинов.  \r\n Обработка на резултатите и грешки в протоколите \r\n„Доколко Вие ще си свършите своевременно работата след като сте получили протоколите? Кое може да затрудни процеса на обработката на резултатите?“ попита Беновска. Константинов отговори, че затруднението би имало, ако пристигнат много протоколи с аритметични грешки – с неизпълнени контроли. „Всеки протокол съдържа система от аритметични равенства и неравенства. Те се наричат контроли. Грубо казано – трябва да се проверява дали 2+2 = 4. Софийските комисии средно 6 пъти сме ги връщали на миналите избори. 1400 комисии - средно по 6 пъти на комисия. 6 пъти обикалят на опашката, а една я върнахме 45 пъти“ оповести Константинов. Водещата попита не са ли това елементарни сметки, а Константинов каза, че е елементарно, ако се внимава какво се пише и се знае математика на ниво 4 клас. „Наистина има нещо смешно за София, дето са най-интелигентни – на комисиите един познат го питах навремето, той ми се оплаква, че много пъти сме го връщали за неизпълнени контроли. Казвам – „ти не прочете ли какво трябва да има?“ –„не, отдолу на протокола със ситни букви пише какво трябва да изпълня“. Той не прочел и там вече чете на място. И затова седяха два дена. \r\nБеновска благодари на проф. Константинов за полезния разговор и съобщи, че темите продължават и следващите седмици. \r\nТака завърши разговорът между Михаил Константинов и Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 29-ти септември 2019 година.", "date": "2019.09.29", "title": "Местни избори 2019: Михаил Константинов: 1400 РИК в София ги връщахме по 6 пъти, а една - 45"}
{"url": "http://www.focus-news.net/news/2019/09/29/2703484/afp-avstriyskata-partiya-na-svobodata-se-gotvi-da-ostane-v-opozitsiya.html", "text": "Крайно дясната Партия на свободата на Австрия заяви, че се „подготвя за опозиция“, след като спечели едва 16% - с 10 процента по-малко от изборите през 2017 година, предава  AFP . \r\nЛидерът на партията Норберт Хофер заяви пред австрийските медии, че резултатът означава, че партията няма да участва в коалиционни преговори, добавяйки: \"Това означава, че се подготвяме за опозиция.\" \r\n \r\n  Юлиян Марков", "date": "2019.09.29", "title": "AFP: Австрийската партия на свободата се готви да остане в опозиция"}
{"url": "http://www.focus-news.net/news/2019/09/29/2703487/premierat-boyko-borisov-pozdravih-moya-priyatel-sebastian-kurts-za-ubeditelnata-pobeda.html", "text": "Поздравих моя приятел Себастиан Курц за убедителната победа. Това написа премиерът Бойко Борисов в профила си във  \"Фейсбук\" . \"Пожелах му бързо да успее да сформира правителство и отново да поведе Австрия напред\", написа още Борисов.", "date": "2019.09.29", "title": "Премиерът Бойко Борисов: Поздравих моя приятел Себастиан Курц за убедителната победа"}
{"url": "http://www.focus-news.net/news/2019/09/29/2703485/zheni-zhivkova-dizayner-i-vnuchka-na-todor-zhivkov-fandakova-e-po-umerena-v-oblekloto-ot-manolova-oblicha-se-ednotipno.html", "text": "Фандъкова е по-умерена в облеклото от Манолова, облича се еднотипно. Това каза Жени Живкова, дизайнер и внучка на Тодор Живков, в разговор с Илиана Беновска в седмичното обзорно политическо предаване „Беновска пита“ по „Канал 3“ и Радио „К2“, съобщиха от  екипа на предаването .  \r\nЖени Живковазаяви позиции по следните теми:  \r\n „Минималистичен шик“ \r\nИлиана Беновска покани Жени Живкова в студиото, направи й комплимент, че е красива и сподели, че се е колебала дали да не се облече в нейна дреха, но не е знаела как ще бъде изтълкувано. Стана ясно, че последната колекция есен-зима на дизайнерката се нарича „Минималистичен шик“, а водещата попита кое е било най-удовлетворяващо за нея от показаните модели на ревюто. За Жени Живкова колекцията се е получила интересно и до голяма степен е минималистична, защото залага, че в минимализма по-малкото е повече. Според нея, повечето облекла са и шикозни, защото залага на ярки цветове – цикламено, лилаво, жълто, които не са характерни за минимализма както черното и бялото. „Смятам, че се получи интересна симбиоза между шика и минимализма“, допълни тя.  \r\nБеновска въведе в темата и каза, че дизайнерката си е направила експеримент и е пуснала и билети за ревюто. Жени Живкова обясни, че световните ревюта се посещават и от хора, които нямат възможност да бъдат поканени на подобни събития именно чрез билети и така тези хора могат да се докоснат до модата и дизайнерите. По този начин е имало и непознати хора за нея на ревюто и тя смята, че е имало полза от билетите. „Дано да успеете да повдигнете завесата, защото това е част от културата.“, каза Беновска и се сети за една американска книга „Просветено дете, богато дете“, в която се е говорило, че докато детето е малко трябва да се води навсякъде – в банки, общини и др. Водещата допълни, че ако хората се престрашат да влязат на високо класно ревю като нейното, може да преосмислят и естетиката си. За дизайнерката това е култура, изкуство и начин на поведение и за хората би било полезно да се докоснат и до модата чрез подобни събития, защото в България вече няма чак толкова модни ревюта, колкото е имало преди години. Жени Живкова смята, че става все по-трудно за дизайнерите да се изявяват на модния подиум и именно хората на изкуството в тази сфера биха могли да лансират своите тенденции, култура, начин на общуване и обличане и така да подскажат на всички хора.  \r\n Облеклото на дамите в политиката \r\nБеновска припозна това изречение като мост към друга тема и призова да проговори политикът, дизайнерът и внукът на Тодор Живков. За водещата предстоящите местни избори предвещават ревю на политическата суета и както премиера Борисов с чувство за хумор е коментирал дамските прически, така възниква въпросът и за стайлинга и тоалетите. Тя помоли Жени Живкова да направи определение на стила на двете дами, които ще се борят за София – Фандъкова и Манолова и да даде свои препоръки. Жени Живкова започна с Мая Манолова, защото я познава лично, а и по някой път идва да се консултира с нея. Според нея стилът й на обличане е добър и премерен и полага големи усилия и по отношение на прическата и грима. Трудно й е да й даде препоръки, защото е умерена в стила си и добре й седят и поли, и панталони. Същото би казала и за Фандъкова, но тя е малко по-умерена по отношение на облеклото си, смята дизайнерът. „По-умерена е, по-пестелива е по отношение на тоновете, на цветовете, които използва, дори и на моделите, които облича. Мисля, че малко еднотипно се облича като цяло.“, каза тя и допълни, че й прави впечатление, че Фандъкова ходи с доста ярки и дори малко претруфени тоалети на вечерни събития и там може да получи повече консултация, но като цяло я харесва по отношение на начина й на обличане.  \r\nНа въпрос на Беновска дали това как си облечен има въздействие Жени Живкова потвърди и каза: „По вида приемаме, по ума изпращаме. В крайна сметка един политик трябва да бъде за пример във всяко едно отношение – както по начина си на поведение, така и по начина, по който изглежда, защото дори политиците лансират тенденциите в много отношения.“. Така завърши разговорът между Жени Живкова и Илиана Беновска в седмичното обзорно политическо предаване „Беновска пита“ по „Канал 3“ и Радио „К2“ на 29 септември 2019 година.", "date": "2019.09.29", "title": "Жени Живкова, дизайнер и внучка на Тодор Живков: Фандъкова е по-умерена в облеклото от Манолова, облича се еднотипно"}
{"url": "http://www.focus-news.net/news/2019/09/29/2703491/inzh-emiliya-darakchieva-inspektsiya-po-truda-smolyan-zasilen-e-kontrolat-na-rabotodatelite-za-izpalnenie-na-kvotata-za-naemane-na-litsa-s-trayni-uvrezhdaniya.html", "text": "Има връзка:Инспекцията по труда в Смолянзасили контрола на работодателите с персонал 50 и повече заети за изпълнение на квотата за наемане на лица с трайни увреждания съгласно Закона за хората с увреждания. Това каза за  Радио „Фокус“ – Смолян  инж. Емилия Даракчиева – директор на службара. „Работодатели с нает персонал от 50 до 99 лица са задължени да назначат едно лице с трайни увреждания, а с персонал от 100 и над 100 лица – 2% от средносписъчния си състав. С цел обхващане на по-голям брой задължени работодатели, те са поканени да предоставят в Инспекцията предварителна писмена информация за изпълнение на квотите. Когато се установи разминаване между предоставената от предприятието информация и служебно направените справки в регистри на други администрации, се извършва проверка на място“, поясни инж. Даракчиева. Тя допълни, че продължава засиленото инспектиране и на строителните обекти от страна на Инспекцията по труда. \r\nНели ГЕРГЬОВСКА", "date": "2019.09.29", "title": "Инж. Емилия Даракчиева, Инспекция по труда – Смолян: Засилен е контролът на работодателите за изпълнение на квотата за наемане на лица с трайни увреждания"}
{"url": "http://www.focus-news.net/news/2019/09/29/2703486/riosv-montana-obyavyava-konkurs-za-aplikatsiya-chudata-esen.html", "text": "Регионална инспекция по околната среда и водите – Монтана обявява конкурс за най-оригинална апликация „Чудата есен“, съобщиха за  Радио „Фокус“  от инспекцията. Участие в конкурса могат да вземат деца на възраст от 5 до 15 години от област Монтана и област Видин. В регламента на конкурса няма ограничения в размера и техниката, използвана при изработването на апликациите. Размера на творбите е до формат А3. В творбите могат да се използват хербаризирани цветя, листа и други растителни части, които да не са от защитени видове. Задължително условие за участие в конкурса е четливото изписване (на отделен лист приложен към апликацията) на трите имена, възраст, училище, населено място и телефон за връзка. Комисия от експерти на РИОСВ – Монтана ще оцени оригиналността и креативността на творбите. Предвидени са предметни награди за победителите в конкурса. \r\nС изпратените творби ще бъде организирана изложба в Информационния център на РИОСВ – Монтана. \r\nПроизведенията могат да бъдат донесени или изпратени по пощата на адрес: \r\nРегионална инспекция по околната среда и водите – Монтана \r\nгр. Монтана 3400, ул. „Юлиус Ирасек” № 4, ПК 55 \r\nЗА КОНКУРСА „Чудата есен“ \r\nСрока за изпращане на творбите е до 30.09.2019 г. (важи пощенското клеймо).", "date": "2019.09.29", "title": "РИОСВ – Монтана обявява конкурс за апликация „Чудата есен“"}
{"url": "http://www.focus-news.net/news/2019/09/29/2703490/daily-express-dominik-raab-predupredi-opozitsiyata-che-istoriyata-nikoga-nyama-da-im-prosti-ako-postavyat-dzheremi-korbin-na-premierskiya-post.html", "text": "На партийната конференция на Консервативната партия в Манчестър  Доминик Рааб каза: „На всички наши колеги или бивши колеги, които може да се изкушат да поставят Джереми Корбин като премиер на временна коалиция срещу Брекзит, просто ще кажа това: Историята никога няма да Ви прости!“, цитира думите му британският евроскептичен вестник  Daily Express . \r\nПремиерът Борис Джонсън заяви, че Консервативната партия няма да бъде в състояние да обедини страната, докато не извърши Брекзит, като отхвърли предложенията, че ще подаде оставка като министър-председател, за да избегне искане за забавяне на излизането на Великобритания от ЕС. \r\nПо време на интервю на партийната конференция на торите в Манчестър, Джонсън каза: \"Нямаме възможност за обединяване на страната, докато не извършим Брекзит, както е предвидено. Това е критичен момент, според мен. \r\n\"Вярвам, че ние чакаме вече три години и половина, за да постигнем този резултат.\" Говорейки пред ВВС, Джонсън каза, че Законът за отлагане на Брекзит, който е наречен \"Пораженски закон\", е намалил шансовете за сключване на сделка между Обединеното кралство и Брюксел. \r\nТой каза, че ако европейските му колеги основателно вярват, че има голям шанс Великобритания да остане в блока, това „отнема много от нашата свобода на маневри в преговорите“. \r\nТой каза: \"Пораженческият закон не ни помогна.Не помогна на шансовете ни да постигнем сделка. Ще бъда много ясен с Вас.\" \r\nПремиерът Борис Джонсън заяви, че се е заел да ръководи торите в \"труден момент\" и няма да отстъпи. \r\n„Вярвам, че е моя отговорност да го направя и смятам, че нашата работа е да се извърши Брекзит на 31 октомври и страната да продължи напред “, каза той. \r\nЛидерът на Демократичната юнионистка партия (ДЮП) Арлин Фостър, чиято партия подкрепя правителството на малцинството на Борис Джонсън, каза по време на конференцията на Консервативната партия в Манчестър: „Мисля, че дори на този късен етап можем да постигнем сделка, приемлива за Камарата на общините и приемлива за Европа. По отношение на ограничения във времето предпазен механизъм, мога ли да ви припомня какво мисли Лео Варадкар за това - той казва, че това изобщо не е предпазен механизъм. И така що се отнася до ограничения във времето предпазен механизъм в миналото сме казвали, че бихме го обсъдили. Не мисля, че Лео Варадкар ще е съгласен, но със сигурност, ако се предлагаше ограничен във времето предпазен механизъм, това е нещо, което ние бихме разгледали, но аз \"не вярвам, че е в настоящия момент е възможно.\" \r\nМеждувременно Даунинг Стрийт започна разследване на предполагаемо тайно споразумение между депутати, стоящи зад законопроекта за отлагане на Брекзит, и френското правителство и ЕС. \r\nБившият министър на правосъдието Дейвид Гоук отхвърли твърденията, като ги определи като „неверни\" и предупреди Джонсън за употребата на думата \"тайно споразумение\". \r\n \r\n  Юлиян Марков", "date": "2019.09.29", "title": "Daily Express: Доминик Рааб предупреди опозицията, че „историята никога няма да им прости“, ако поставят Джереми Корбин на премиерския пост"}
