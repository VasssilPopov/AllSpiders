{"url": "http://www.focus-news.net/news/2019/12/02/2725462/sport-kalyari-pobedi-sampdoriya-s-43.html", "text": "Футбол: Отборът на Каляри победи Сампдория с 4:3 в мач от 14-ия кръг на италианската Серия „А“. За домакините два гола вкара Жоао Педро и по един Наинголан и Чери, а за гостите два пъти се разписа Куалярела и един път Рамирес. След победата Каляри заема четвъртото място с 28 точки,а  Сампдория са 17-ти с 12 точки. Начело е Интер с 37 точки, следван от Ювентус с 36, и Лацио с 30 точки.", "date": "2019.12.02", "title": "Спорт: Каляри победи Сампдория с 4:3"}
{"url": "http://www.focus-news.net/news/2019/12/02/2725402/sport-berbatov-popadna-v-otbora-na-manchestar-yunayted-na-desetiletieto.html", "text": "Футбол: Единственият българин, играл в Манчестър Юнайтед - Димитър Бербатов попадна в отбора на десетилетието на \"червените дяволи\", съставен от talksport.com.   \r\nИзданието посочва, че българинът е двукратен шампион на Англия с Юнайтед и е записал 150 мача за клуба. Споменава се, че Бербатов е носител на \"Златната обувка\" във Висшата лига през 2011 година и седемкратен получател на наградата \"Футболист на годината на България.   \r\nВ отбора на десетилетието влизат Де Хеа, Евра, Видич, Фърдинанд, Валенсия, Скоулс, Гигс, Карик, Рууни, Бербатов и Ван Перси. Треньор на този дрийм тийм е сър Алекс Фъргюсън", "date": "2019.12.02", "title": "Спорт: Бербатов попадна в отбора на Манчестър Юнайтед на десетилетието"}
{"url": "http://www.focus-news.net/news/2019/12/02/2725401/ukrepvane-na-svlachishte-se-izvarshva-po-patya-bobov-dol-malo-selo-v-oblast-kyustendil.html", "text": "Укрепване на свлачище се извършва по пътя Бобов дол – Мало село. Това съобщи за  Радио „Фокус” – Кюстендил  дежурният в Областно пътно управление – Кюстендил. Движението в участък от пътя се осъществява в една лента поради ремонтни дейности. \r\n \r\nВ района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. Въведена е временна организация на движението в участък от автомагистрала „Струма” при Дупница. В платното в посока София има две ленти за движение за леките автомобили и пътни превозни средства до 12 т в посока София и една за Кулата.  \r\n \r\nПлатното за Кулата от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности. Превозните средства с маса по-голяма от 12 т, включително и автобусите, пътуващи към Кулата се отбиват от автомагистралата при пътен възел „Долна Диканя“, преминават по път Е-79 и при пътен възел „Бобошево“ продължават по автомагистрала „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“.  \r\nВенцеслав ИЛЧЕВ", "date": "2019.12.02", "title": "Укрепване на свлачище се извършва по пътя Бобов дол – Мало село в област Кюстендил"}
{"url": "http://www.focus-news.net/news/2019/12/02/2725404/aktsenti-v-sutreshniya-blok-dobro-utro-balgariya-po-radio-fokus-na-3-dekemvri.html", "text": "В извънредно заседание Народното събрание ще разгледа на второ четене бюджетите на Държавното обществено осигуряване и на Националната здравноосигурителна каса за догодина. В края на седмицата бюджетната комисия на парламента одобри на второ четене държавната финансова рамка за следващата година. В държавният бюджет за 2020 година се залагат повече пари за образование, здравеопазване, отбрана и социални дейности. В сутрешния блок  „Добро утро, България“  на  Радио „Фокус“  темата коментираме с народния представител от ПП ГЕРБ и член на парламентарната комисия по бюджет и финанси Александър Иванов и Румен Георгиев, народен представител от „БСП за България“. \r\n \r\nВ международния ден на хората с увреждания по инициатива на омбудсмана Диана Ковачева в институцията ще бъде представена изложбата „И ние можем“, организирана от Гражданска формация „Родители в действие“. Тя е в подкрепа на правото на труд на млади хора с интелектуални затруднения. Какво разказват фотосите, питаме омбудсмана Диана Ковачева. \r\n \r\nЗа Община Петрич развитието на туризма винаги е бил сред основните приоритети. Затова не е изненада, че  за поредна година те се борят в няколко категории за Годишните награди на Министерството на туризма. Повече по темата ще чуем от интервюто на колегата от Радио „Фокус“ – Пирин Ливия Нинова с Гергана Сандъкчиева от Туристически информационен център – Петрич. \r\n \r\nВ месеца на чудесата Албена Жилекова от Радио „Фокус” – Пазарджик ще ни разкаже за инициативата на „Български пощи” – „Писмо до дядо Коледа”. \r\n \r\nТези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Марияна Валентинова.", "date": "2019.12.02", "title": "Акценти в сутрешния блок „Добро утро, България“ по Радио „Фокус“ на 3 декември"}
{"url": "http://www.focus-news.net/news/2019/12/02/2725400/makfaks-makedoniya-povdignato-e-obvinenie-na-shest-litsa-vav-vrazka-s-ubiystvoto-na-oliver-ivanovich.html", "text": "Специалната прокуратура на Косово повдигна обвинение срещу шест лица за убийството на косовския сръбски политик Оливер Иванович на 16 януари миналата година. Четирима от подсъдимите са полицаи, предава македонската информационна агенция „Макфакс“. \r\n \r\nОбвинителният акт е внесен срещу шестте лица за участие или организиране на престъпна група, злоупотреба с власт, подпомагано убийство, неразрешено притежание на оръжие, разкриване на служебна тайна и манипулиране на доказателства. \r\nТрима от подсъдимите са в ареста, а останалите трима се издирват и и за тях са издадени международни заповеди за арест. \r\n \r\nВ обвинителния акт се твърди, че тази предполагаема престъпна група е действала от 2011 г. Ответникът Р.Б. в качеството си на полицейски служител не е изпълнявал служебните си задължения в полза на себе си или на друго лице. Той е обвинен в укриване или премахване на доказателства. Друг полицейски служител, обвинен в случая, Д. М., след убийството на Иванович е предоставил служебна тайна от местопрестъплението с цел публикуване или използване на информация извън територията на Косово. Той е предал информацията на служител от сръбската полиция. \r\n \r\nД.М. и З.С., също полицейски служители, са напуснали местопрестъплението, без да го осигурят, като са позволили на други лица да се намесят, като повредят веществените доказателства. След убийството те веднага са отишли на местопроизшествието, за да отстранят, скрият или унищожат доказателствата, се казва в обвинителния акт. \r\n \r\n  Юлиян Марков", "date": "2019.12.02", "title": "„Макфакс“ (Македония): Повдигнато е обвинение на шест лица във връзка с убийството на Оливер Иванович"}
{"url": "http://www.focus-news.net/news/2019/12/02/2725407/odmvr-varna-izdirva-nepalnoletnata-nikol-kamenova-lyubenova-koyato-e-v-neizvestnost-ot-28-noemvri-2019-g.html", "text": "ОДМВР - Варна издирва непълнолетната Никол Каменова Любенова, която е в неизвестност от 28 ноември 2019 г. Това съобщиха от пресцентъра на  полицията . 15-годишното момиче е напуснало дома си в  гр. Провадия на 28 ноември 2019 г., като от тогава е в неизвестност. \r\n \r\nОписание: момиче на видима възраст около 15 -17 години, ръст – 160 см; телосложение – закръглено; кожа – бяла; коса - черна с лек отенък в краищата, чуплива. \r\n \r\nНикол Любенова е била облечена с черно яке и черен клин, обута е с бели маратонки. \r\n \r\nОДМВР-Варна апелира към гражданите, които имат информация за местонахождението на Никол Каменова Любенова да позвънят на телефон 112 или да подадат сигнал в най-близкото поделение на МВР.   \r\nИзображения", "date": "2019.12.02", "title": "ОДМВР - Варна издирва непълнолетната Никол Каменова Любенова, която е в неизвестност от 28 ноември 2019 г."}
{"url": "http://www.focus-news.net/news/2019/12/02/2725408/okrazhniyat-sad-vav-vratsa-ostavi-za-postoyanno-v-aresta-mazh-obvinen-za-ubiystvoto-na-bashta-si.html", "text": "Окръжният съд във Враца остави за постоянно в ареста мъж, обвинен за убийството на баща си. Това съобщиха от пресцентъра на  Окръжен съд - Враца . \r\n \r\nВрачанският окръжен съд определи постоянна мярка „задържане под стража“ за А. Н., обвинен в убийството на баща си Ц. Н. от Враца. „Преценявайки събраните до момента писмени и гласни доказателства, съдът намира, че от същите би могло да се изведе обосновано предположение, че обвиняемият е съпричастен с поведението си към престъплението.  \r\n \r\nНалице е и другата кумулативна предпоставка по чл. 63, ал. 1 от НПК за вземане на най-тежката ограничителна мярка – реалната опасност обвиняемият да извърши друго престъпление. Обвиняемият е привлечен в това си качество за престъпление, за което се предвижда наказание повече от 15 години „лишаване от свобода“. Опасността от извършване на друго престъпление се извежда и от събраните характеристични данни, установяващи агресивно поведение от страна на обвиняемия след употреба на алкохол и други случаи, при които е упражнявал физически и психически тормоз над своя баща. На следващо място, от значение за наличието на опасност от извършване на друго престъпление, е високата обществена опасност на извършеното от него деяние - убийство на баща, който е болен и беззащитен възрастен човек“ – се казва в мотивите на съда. В съдебната зала А. Н. заяви, че не е убил баща си и поиска да бъде освободен. \r\n \r\nДнешното определение на Врачанския окръжен съд може да бъде обжалвано и протестирано в тридневен срок пред Софийския апелативен съд.", "date": "2019.12.02", "title": "Окръжният съд във Враца остави за постоянно в ареста мъж, обвинен за убийството на баща си"}
{"url": "http://www.focus-news.net/news/2019/12/02/2725409/prezidentat-rumen-radev-shte-bade-domakin-na-sreshta-na-balgarski-startirashti-firmi-s-predstaviteli-na-vodeshti-nemski-kompanii-s-biznes-v-balgariya-na-6-dekemvri.html", "text": "На 6 декември в 10.00 часа на „Дондуков“ 2 президентът Румен Радев ще бъде домакин на среща на български стартиращи фирми с представители на водещи немски компании с бизнес в България. Това съобщиха от  прессекретариата на държавния глава . \r\n   \r\nВ рамките на събитието, което се организира по инициатива на държавния глава и в партньорство с Германо-Българската индустриално-търговска камара, стартиращите компании ще представят своите бизнес идеи, както и предизвикателствата и очакванията пред българската стартъп екосистема.   \r\n   \r\nПо-късно същия ден – от 13.30 часа  президентската институция ще бъде домакин на церемонията по връчването на годишните награди в конкурса „Доброволческа инициатива“ за 2019 година. Държавният глава Румен Радев ще приветства доброволците, които участват в националното състезание.  \r\n   \r\nКонкурсът се организира от Фондация „Лале“ и Националния алианс за работа с доброволци. Тази година са номинирани 49 доброволчески инициативи от цялата страна.", "date": "2019.12.02", "title": "Президентът Румен Радев ще бъде домакин на среща на български стартиращи фирми с представители на водещи немски компании с бизнес в България на 6 декември"}
{"url": "http://www.focus-news.net/news/2019/12/02/2725405/anadolu-agency-spored-turtsiya-sporazumenieto-s-libiya-e-v-unison-s-mezhdunarodnoto-pravo.html", "text": "Меморандум за разбирателство, подписан от Турция и международно признатото правителство за национално съгласие на Либия, е в съответствие с международното право, заяви говорителят на управляващата партия на Турция Омер Челик, цитиран от  Anadolu Agency . \r\n \r\n„Меморандумът между Турция и Либия относно морската юрисдикция в Източното Средиземноморие е в съответствие с международното право“, заяви Челик на пресконференция след срещата на парламентарната групата на неговата партия в столицата Анкара. \r\nВ сряда турският директорат за комуникациите съобщи, че Турция и Либия са подписали два меморандума за разбирателство. \r\n \r\nСпоразуменията за „Сигурността и военното сътрудничество“ и „Разграничаването на морските юрисдикции“ бяха подписани, когато турският президент Реджеп Тайип Ердоган проведе среща при закрити врати с Файес Сарадж, председател на Президентския съвет на Либия, в двореца Долмабахче в Истанбул. Директоратът заяви, че споразумението е усилие за укрепване на отношенията и сътрудничеството между двете страни. \r\n \r\nСпоразумението определи част от морските юрисдикции на Турция в региона. \r\n \r\nВ изявление в неделя турското външно министерство подчерта: „Чрез това споразумение с Либия двете страни ясно са изразили намерението си да не допуснат никакви поставяния пред свършени факти. \r\n \r\n  Юлиян Марков", "date": "2019.12.02", "title": "Anadolu Agency: Според Турция споразумението с Либия е в унисон с международното право"}
{"url": "http://www.focus-news.net/news/2019/12/02/2725412/kmetat-na-obshtina-karlovo-d-r-emil-kabaivanov-se-sreshtna-s-predsedatelya-na-us-na-api-georgi-terziyski.html", "text": "Кметът на община Карлово д-р Емил Кабаиванов се срещна с председателя на Управителния съвет на Агенция пътна инфраструктура Георги Терзийски.Това съобщиха от пресцентъра на  община Карлово . На срещата бяха обсъдени няколко важни инфраструктурни теми:  \r\n \r\n- Необходимостта от основен ремонт на част от републикански път І-6 в участъка от с. Певците до с. Васил Левски. Пътната настилка в този участък е в лошо състояние, а трафикът по него е изключително натоварен.Георги Терзийски информира кмета, че върви проектиране на пътя и до два месеца ще бъде ясно кога ще започне дългоочаквания ремонт. \r\n  \r\n- Проектът с над 50 годишна давност за прокопаване на тунел под Балкана „Троян – Кърнаре“. Категорично е общото мнение, че този проект трябва да остане в Националния план за развитие и да се търсят средства за ново проектиране и изграждането му. Това е обект от национално значение и за него е необходимо становище на Министерски съвет. \r\n \r\n- Необходимостта от разширяване на път ІІ-64 Карлово – Пловдив, поради това, че през последните няколко години рязко се е увеличил трафика на автомобили, което го прави най-натоварен от второстепенната републиканска пътна мрежа. Георги Терзийски прие аргументите, с които кмета го запозна и е на мнение, че е необходимо разширяване - цялостно или на определени места. \r\n  \r\nПо горните две теми, подкрепата си при разговор с кмета, е заявил областният управител на Област Пловдив Дани Каназирева.  \r\n- Предложение от община Карлово за изграждане на кръгови кръстовища на входа на Карлово по републикански път ІІ-64 при разклона за с. Ведраре и Индустриална зона, както и на пресечката на републикански път ІІІ-641 с общински път Карлово – с. Ведраре /при с. Марино поле/. В този участък има повишена концентрация на пътно-транспортни произшествия, а водачите на МПС шофират с висока скорост по ІІІ-641. Инж. Терзийски пое ангажимент пред кмета да изпрати експерти от АПИ, които заедно с експерти от община Карлово да излязат със становище за необходимостта от изграждане на тези две нови кръгови кръстовища.  \r\n \r\n- Във връзка с инвестицията, направена от немските железници във Вагоноремонтния завод, д-р Кабаиванов запозна Георги Терзийски с проекта за основен ремонт на ул. „Индустриална“, внесен в Българска агенция за инвестиции. Реализирането на този проект е изключително необходимо, тъй като улицата осигурява достъп до всички предприятия в тази зона на Карлово.   \r\nКметът благодари на инж. Терзийски за конструктивния и ползотворен разговор и е пожела ползотворно сътрудничество между община Карлово и АПИ. \r\n \r\nНа 03 декември 2019 г. от 11.30 ч. д-р Емил Кабаиванов, като член на УС на НСОРБ, ще участва в срещата с министъра на околната среда и водите Нено Димов на тема: Управление на отпадъците и отчисленията, които общините плащат към РИОСВ.", "date": "2019.12.02", "title": "Кметът на Община Карлово д-р Емил Кабаиванов  се срещна с председателя на УС на АПИ Георги Терзийски"}
{"url": "http://www.focus-news.net/news/2019/12/02/2725411/aktualna-patna-obstanovka.html", "text": "Информация за състоянието на републиканските пътища към 17:30 ч. на 02 декември 2019 г., предоставена от  Агенция \"Пътна инфраструктура\" \r\n \r\n Метеорологична обстановка: \r\nТемпературите са в интервала от - 2° до + 13°С \r\nВремето над страната е предимно ясно. \r\nСлаб до умерен вятър духа в областите: Бургас, Варна, Добрич, Кюстендил, Кърджали, Перник, Смолян и Ямбол. \r\nДъжд вали в област Ловеч. \r\nПътните настилки са предимно сухи, частично мокри по високите места, на места заледени и обработени за движение при зимни условия. \r\nОграничена видимост поради мъгла няма. \r\n \r\nОграничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа.  \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път на София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 30.06.2020 г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2020 г. \r\n \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София. През празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна. При благоприятни атмосферни условия ограничението ще се въвежда в участъка от км 14+210 до км 22+620 поради извършване на ремонтни дейности по пътната настилка от км 16+530 до км 20+620. Срок 15.12.2019 г.; \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 39+050 в посока Варна е ограничено поради ремонтно-възстановителни дейности на виадукт при км 36+450 /Коренишки дол/ и се осъществява двупосочно в платното посока София. В последния почивен ден в 10:00 часа временната организация на движението се въвежда с две ленти посока София и една посока Варна, а в последния работен ден преди почивните дни в 12:00 часа – две ленти посока Варна и една посока София. Срок 15.12.2019 г.;  \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Участъкът е сигнализиран с пътни знаци. Срок до 20.12.2019 г. \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“:  \r\nОбласт Кюстендил и Перник: \r\nОграничено е движението в платното посока ГКПП „Кулата“ при виадукта в района на с. Джерман в участъка между км 60 и км 66 поради аварийно-възстановителните дейности по съоръжението при 62-ри км което бе засегнато от пожара в депото за отпадъци. \r\nЗа улеснение на пътуващите в края на работната седмица в петък от 14 ч. на виадукта при 62-ри км, както и досега, ще се обособяват две ленти към Благоевград и една лента към София, а от 10 ч. в последния почивен ден - неделя, до 14 ч. на последния работен ден ще има две ленти за София и една за Благоевград. \r\nПревозните средства над 12 т, включително и автобусите, пътуващи към Кулата, както и в момента се отбиват от АМ „Струма“ при пътен възел „Долна Диканя“, преминават по път I-1/Е-79 и при пътен възел „Бобошево“ продължават по АМ „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. \r\nОбласт Перник: \r\nДвижението в участъка от км 23+664 до км 23+930 в посока София се осъществява с повишено внимание поради укрепване на откос и възстановяване на банкет. Участъкът е сигнализиран с пътни знаци. Срок до 20.12.2019 г. \r\n \r\n Въведени ограничения по основните пътни направления: \r\n \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Приморски“ - забранен за МПС над 12 т.;  \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\n \r\n Състояние на републиканската пътна мрежа: \r\n \r\nОграничения на движението на МПС по първокласната пътна мрежа: \r\n \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение по път I-1 София – Перник при Владая от км 276+040 до км 277+610 а именно: всеки работен ден от понеделник до петък се обособяват две ленти в посока София за времето от 06:00 до 10:00 часа, същото се отнася и за последния почивен ден и всяка неделя от 18:00 до 19:00 часа. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 29.09.2020 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.12.2019 г. \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения. \r\n \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. \r\n \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Ловеч: \r\nДвижението в участъка Микре – Абланица от км 40+470 до км 41+130 се осъществява с повишено внимание поради изграждане на фундамент на метална конструкция на автоматично устройство записващо пътния трафик. Участъкът е сигнализиран с пътни знаци. Срок до 04.12.2019г. \r\nОбласт Велико Търново: \r\nДвижението в участъка от границата с област Габрово до с. Балван от км 101+550 до км 112+000 се осъществява в една лента поради ремонтни дейности на асфалтовата настилка. Участъкът е сигнализиран от пътни знаци. Срок до 18:00 ч. на 04.12.2019 г. \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се извършва с повишено внимание във връзка със строителството на обект: АМ „Хемус”.Срок 31.05.2020 г. \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.06.2020 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; \r\nДвижението в участъка Драгоман – Сливница от км 20+500 до км 32+447 се осъществява с повишено внимание поради модернизация на пътното тяло, като поетапно се ограничават определени пътни участъци. При необходимост се осигурява обходен маршрут. Участъкът е сигнализиран с пътни знаци. Срок 31.05.2020 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nДвижението по „Аспарухов“ мост в посока Варна при км 117 се осъществява в една лента поради ремонтни дейности на дилатационна фуга. Ограничава се движението по активната лента, като движението се осъществява в изпреварващата лента. Участъкът е сигнализиран с пътни знаци. Срок до 04.12.2019 г. \r\nОбласт Бургас: \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас при обхода на гр. Поморие от км 222+849 до км 225+522 се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е ограничена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\nДвижението в участъка Обзор – Слънчев бряг е ограничено за МПС над 12 т. поради ремонтни дейности на водосток при км 185. Движението на тежкотоварните автомобили се осъществява по обходни маршрути през проходите „Айтоски“ и „Ришки“. Участъкът е сигнализиран с пътни знаци. Срок до 06.12.2019 г. \r\n \r\n Състояние на републиканската пътна мрежа: \r\n \r\n1. Ремонтни дейности и временна организация на движението /ВОД/:  \r\n \r\nОПУ-Благоевград: \r\nВременно са въведени следните ограничения за движение на МПС:  \r\nПът ІІІ-109: Движението по път IІІ-109 АМ „Струма“ – Лозеница от км 0+000 до км 10+754 е ограничено за всички МПС поради рехабилитация на пътното тяло. \r\nОбходен маршрут: АМ „Струма“ – п.в. „Ново Кономлади” – по общински път през с. Ново Кономлади – с. Капатово – с. Кромидово – с. Хърсово – с. Виногради – път ІІІ-109 Лозеница – Мелник и обратно. Срок до 31.12.2019 г. \r\nРемонтни дейности: няма ограничения. \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности:  \r\nПът II-73: Движението по път II-73 Прилеп – Риш от км 43+500 до км 66+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 06.12.2019 г.; \r\nПът II-99: Движението по път II-99 Бургас – Черноморец от км 6+000 до км 14+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 10.12.2019 г.; \r\nПът III-208: Движението по път III-208 Провадия – Айтос при км 51+900 в района на Добромир се осъществява в една лента поради оборудване на съществуваща стационарна контролна единица на електронната система за събиране на пътни такси за МПС над 3,5 т. Участъкът е сигнализиран с пътни знаци. Срок до 03.12.2019 г.; \r\nПът III-539: Движението по път III-539 Средец – Айтос от км 44+700 до км 45+680 в района на гр. Айтос се осъществява с повишено внимание поради въвеждане на временна организация на движението във връзка с изпълнението на обект за пречиствателна станция за отпадни води на гр. Айтос. Скоростта на движение в участъка се ограничава на 40 км/ч. Срок до 13.12.2019 г. \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-2008: Движението по път III-2008 Девня – Езерово от км 0+000 до км 16+900 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 31.12.2019 г. \r\n \r\nОПУ-В. Търново: \r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 03.01.2020 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 03.01.2020 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 03.01.2020 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г. \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 20.12.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 20.12.2019 г.; \r\nПът ІІІ-662: Движението по път ІІІ-662 Твърдица – Елена от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; \r\nПът III-3031: Движението по път III-3031 Павликени – Самоводене от км 8+900 до км 30+762 се осъществява в една лента поради превантивен ремонт. Движението се регулира със светофарна уредба, пътни знаци и регулировчици. Срок до 20.12.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 31.12.2019 г. \r\nРемонтни дейности: няма ограничения. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:  \r\nПът ІІІ-103: Движението по път ІІІ-103 Мездра – Горна Кремена от км 2+550 до км 6+660 се осъществява с повишено внимание поради ремонти дейности на асфалтовата настилка. Участъкът е сигнализиран с пътни знаци. Срок до 15.12.2019 г.; \r\nПът ІІІ-1503: Движението по път ІІІ-1503 Крушовица – Софрониево – Бутан се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 12.12.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.06.2020 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.06.2020 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.06.2020 г. \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.06.2020 г. \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-207: Движението по път III-207 Кочмар – Тервел от км 51+850 до км 52+860 в гр. Тервел се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 04.12.2019 г. \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.01.2020 г. \r\nРемонтни дейности:  \r\nПът III-107: Движението по път III-107 Пастра – Рилски манастир от км 27+575 до км 27+825 се осъществява с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 03.01.2020 г.; \r\nПът III–601: Движението по път III–601 Долно Уйно – ГКПП „Олтоманци“ при км 25+700 се осъществява в една лента поради частични ремонтни дейности по асфалтовата настилка. Участъкът е сигнализиран с пътни знаци. Срок до 04.12.2019 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности: няма ограничения. \r\n \r\nОПУ-Ловеч:  \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-358: Движението по път III-358 Шипково – Рибарица от км 32+750 до км 34+600 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 13.12.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 18.12.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 15.01.2020 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.01.2020 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 20.12.2019 г. \r\nРемонтни дейности: няма ограничения. \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-843: Движението по път III-843 Велинград – Сърница от км 6+000 до км 32+000 се ограничава поради частични ремонтни дейности на асфалтовата настилка. Участъкът е сигнализиран с пътни знаци.  \r\nОбходен маршрут: по път II-84-Велинград – гара Костандово, по път III-376 гара Костандово – местност „Превала“, по път II-37 местност „Превала“ – гр. Доспат, по път III-843 гр. Доспат – Сърница. Срок до 06.12.2019 г.; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 20.12.2019 г. \r\n \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т.  \r\nОбходен маршрут: Вукан – Костуринци – Стайчовци – Вълча поляна – махала Пали лула – разклон за Лева река и обратно.Срок до 31.01.2020 г.; \r\nПът III-1003: Движението по път III-1003 Драгичево – Рударци в участъка от кръстовище при с. Драгичево към с. Рударци от км 0+050 до км 0+500 е ограничено поради ремонтни дейности на канализация. Автомобилното движение в участъка се осъществява по обходен маршрут през улици на с. Драгичево. Срок до 14.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г.; \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.12.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г.; \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г.; \r\nПът III-637: Движението по път III-637 Вукан – Видрар от км 9+000 до км 12+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 06.12.2019 г.; \r\nПът ІІІ-1003: Движението по път ІІІ-1003 Драгичево – Рударци от км 0+000 до км 0+500 се осъществява в една лента поради ремонт на канализация. Движението се регулира с пътни знаци. Водачите да се движат със съобразена скорост и повишено внимание. Срок до 14.12.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно.; \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено за МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г. \r\nРемонтни дейности: няма ограничения. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. Срок – целогодишно.  \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица.  \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. \r\nОбходен маршрут: път Поповица – Садово – Кочево – Болярци.; \r\nПът III-866: Движението по път III-866 Девин – Кричим се ограничава за всички МПС поради ремонтни дейности на асфалтовата настилка в часовете от 07:00 ч. до 19:00 ч. Участъкът е сигнализиран с пътни знаци.  \r\nОбходен маршрут: Девин – Смолян – Асеновград – Пловдив и обратно. Срок до 06.12.2019 г.; \r\nПът III-8606: Движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 31.12.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово от км 48+275 до км 49+250 се осъществява в платното посока Карлово поради ремонтни дейности в района на с. Труд. Срок до 31.12.2019 г.; \r\nПът III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено, но няма да бъде спряно. Срок до 20.12.2019 г. \r\n \r\nОПУ-Разград: \r\nВременно са въведени следните ограничения за движение на МПС: \r\nПът II-49: Движението по път II-49 Разград – Кубрат в участъка от с. Просторно до гр. Кубрат от км 54+956 до км 63+985 е ограничено за движение на МПС поради превантивен ремонт на пътя.  \r\nОбходен маршрут: Просторно – Побит камък – Острово – Брестовене и обратно. \r\nСрок до 15.12.2019 г. \r\nРемонтни дейности: няма ограничения.  \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 07.01.2020 г. \r\nРемонтни дейности: \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.01.2020 г.; \r\nПът III-2102: Движението по път III-2102 Сливо поле – Борисово от км 0+000 до км 3+500 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 13.12.2019 г. \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения \r\n \r\nОПУ-Сливен: \r\nВременно са въведени следните ограничения за движение на МПС: \r\nПът II-53: Движението по път II-53 Сливен – Ямбол в участъка гр. Сливен – с. Хаджидимитрово от км 126+225 до км 136+000 е ограничено за МПС над 12 т. поради частични ремонтни дейности на асфалтовата настилка.  \r\nОбходен маршрут:  \r\n- В посока София – Сливен: гр. Нова Загора – път II-66 – Сливенски минерални бани – Сливен. \r\n- В посока Сливен – Ямбол: по път I-6 през пътен възел „Петолъчката“ – Зимница – Ямбол и обратно. Срок до 08.12.2019 г.; \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.12.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.12.2019 г. \r\nРемонтни дейности: няма ограничения. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 20.12.2019 г.; \r\nПът III-866: Движението по път III-866 Девин – Кричим от км 66+857 до км 88+050 се ограничава за всички МПС поради ремонтни дейности на асфалтовата настилка в часовете от 07:00 ч. до 19:00 ч. Участъкът е сигнализиран с пътни знаци.  \r\nОбходен маршрут: Девин – Смолян – Асеновград – Пловдив и обратно. Срок до 06.12.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 20.12.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 20.12.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 31.12.2019 г. \r\n \r\nОПУ-София: \r\nВременно са въведени следните ограничения за движение на МПС: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за МПС над 12 т. с ремаркета и полуремаркета поради влошени експлоатационни характеристики на пътното тяло. Срок до 31.03.2020 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г. \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nССТ: Движението по Северна скоростна тангента /ССТ/ при км 11+200 се осъществява с повишено внимание поради оборудване на електронна система за ползване на републиканската пътна мрежа. Затваряне на аварийните ленти в двете посоки на цитирания участък и скоростта на движение се ограничава до 70 км/ч. Срок 03.12.2019 г.; \r\nПът II-16: Движението по път II-16 Своге – София при Томпсън от км 57+350 до км 58+050 се осъществява в една лента поради укрепване на свлачище. Движението се регулира от светофарна уредба, като скоростта е ограничена до 50 км/ч. Срок до 13.01.2020 г. \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. \r\nРемонтни дейности: няма ограничения. \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; \r\nРемонтни дейности: \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Участъкът е сигнализиран с пътни знаци. Срок до 06.12.2019 г. \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: няма ограничение. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 01.04.2020 г. \r\nРемонтни дейности: няма ограничения. \r\n \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2019 г. \r\n \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.12.02", "title": "Актуална пътна обстановка"}
{"url": "http://www.focus-news.net/news/2019/12/02/2725089/pregled-na-osnovnite-temi-v-svetovniya-pechat-agentsiya-fokus.html", "text": "Вашингтон и неговите европейски съюзници спорят за това как да преследват и задържат около 2000 чуждестранни бойци на „Ислямска държава“, които са задържани в Сирия, осем месеца след като подкрепяните от САЩ сили, превзеха последния анклав от самопровъзгалсения „халифат“ на групировката там, пише американският вестник  The Wall Strret Journal . \r\n \r\nПроблемът стана сериозен през октомври, когато турските сили се намесиха в Северна Сирия, предизвиквайки опасения, че бойците могат да избягат от задържането при настъпилото объркване. Според американските военни по-малко от 200 затворници са избягали, а страховете отшумяха след влизането в сила подписаното със САЩ  прекратяване на огъня. \r\n \r\nНо американските служители казват, че е необходимо трайно решение в случай, че крехката стабилност в региона се срине. \r\n \r\n\"Опитът ми показва, че дори малките клетки от тези хора са доста опасни\", казва Джон Алън, пенсионираният генерал на морската пехота, който служи като специален пратеник на САЩ в коалицията, която се бори срещу „Ислямска държава“. \"Всеки ден, когато отлагаме решаването на този проблем, ние сме един ден по-близо до тяхното освобождаване или бягство.\" \r\n \r\nПо проблема има широко съгласие. Международната коалиция, бореща се срещу „Ислямска държава“, призова през ноември за създаване на „механизми за отчетност“ за справяне с чуждестранните терористи и техните семейства в Ирак и Сирия. \r\nНо с това приключва консенсусът. САЩ призова европейските нации да се репатрират и да подложат на съд чуждестранни бойци, които са напуснали своите европейски страни, за да се присъединят към \"Ислямска държава\", като аргументират, че най-бързият начин за справяне с проблема е да се разчита на държави с установена правна система. \r\n \r\n„Държавите имат задължение да приемат обратно своите граждани и да ги преследват за престъпленията, които са извършили“, казва Нейтън Продажс, висш служител на Държавния департамент за борба с тероризма. \r\n \r\nНо Франция и други държави в Европа предложиха чуждестранните бойци в Ирак и Сирия да бъдат съдени в Ирак по силата на споразумение, в което Организацията на обединените нации ще контролира доказателствата, смъртното наказание ще бъде изключено и международната общност ще помогне за покриване на разходите. \r\n \r\nФренският външен министър Жан-Ив Льо Дриан, който посети Ирак през октомври, за да обсъди предложението, наскоро каза пред репортерите, че бойците „трябва да бъдат съдени възможно най-близо до престъпленията, които са извършили“. \r\nИракското правителство, което навлезе в период на политическа нестабилност, след като премиерът Адел Абдул-Махди подаде оставка и където все още се води партизанска война срещу останките на „Ислямска държава“, е дълбоко скептично настроено към френската идея. \r\n \r\n„Нашата позиция е, че ще приемем всички граждани на Ирак, след като се уверим в техния иракски произход, независимо дали те са бойци на \"Ислямска държава\" или невъоръжени членове на семейството“, каза високопоставен иракски служител. „Що се отнася до чуждестранните бойци, бихме искали страните им на произход да си ги вземат. Ние сме достатъчно заети с нашите собствени граждани. \" \r\n \r\nПрезидентът Тръмп, който поиска европейците да започнат да приемат своите граждани, трябва да присъства на срещата на върха на НАТО в сряда, която включва Франция и Турция, като това ще му предостави възможност отново да повдигне въпроса. \r\n \r\nПовече от десет хиляди бойци на \"Ислямска държава\" са задържани в центрове за задържане в североизточна Сирия, които се охраняват от Сирийските демократични сили (СДС), според Пентагона. Около 8 000 от тях са иракски и сирийски граждани, а останалите идват от повече от 60 страни. Държавният департамент отказа да каже колко са европейските граждани, но според  американски служител те са стотици. \r\nВ Ирак има задържани 20 хиляди бойци на „Ислямска“ държава, включително хиляда от 50 различни страни, съобщи наскоро холандското правителство. \r\n \r\nСлужител на Държавния департамент заяви, че „много малък брой са граждани на САЩ“ в центровете за задържане и лагерите в Североизточна Сирия, но отказа да коментира допълнително, като се позовава на съображения за поверителност. САЩ вече започнаха да приемат американските роднини на бойци и задържаха някои американци, заподозрени в действия в полза на „Ислямска държава“, които са предадени  от кюрдите или от Турция и се очаква да бъдат изправени пред съд. \r\n*** \r\n \r\n  Турските власти знаят местонахождението на Адил Йоскюз, действителният организатор на опита за преврат, воден от ФЕТО, заяви в неделя министърът на вътрешните работи на Турция Сюлейман Сойлу, цитиран от турското англоезично издание  Daily Sabah \r\n \r\nСойлу не идентифицира страната, в която се намира Йоскюз, който е един от най-търсените лица във връзка с опита за преврат. \r\n\"Ние знаем местонахождението му, но засега няма да го съобщаваме\", каза Сойлу на живо в ефир на телевизионния Kanal 7. \r\n \r\nЙоскюз е бил забелязан в Германия през 2018 г. и въпреки че не е потвърдено, Анкара твърди, че Германия е издала заповед за претърсване на къщата му след информациите. Съдът в Анкара е изготвил искане за екстрадицията на Йоскюз от Германия. \r\n \r\nПървоначално преподавател по теология, Адил Йоскюз имал по-зловеща професия според властите. Като \"имам\" или високопоставен човек във организацията на проповедника Фетулах Гюлен ФЕТО, той е планирал опита за преврат с инфилтраторите на терористичната група сред военните. В момента той е в най-търсения списък на турското МВР с награда от 4 милиона лири (981 000 долара) за информация, водеща до неговото залавяне. \r\n \r\nЙоскюз за първи път е бил задържан точно пред авиобаза „Акънджъ“ - военна база в столицата Анкара, след като опитът за преврат беше прекратен. Базата е била нещо като команден център за организаторите на преврата с бойни самолети, излитащи оттам, които са поразили стратегически обекти. \r\n \r\nНо часове след задържането му съд противоречиво е разпоредил освобождаването му със съдебен контрол. Йоскюз е видян за последен път в Сакария, северозападен турски град, където преподава в университет, преди изчезването му. Месеци издирване в цяла Турция не са дали резултати и властите са заключили, че той е избягал в чужбина. \r\n \r\nНаричан \"черната кутия\" на ФЕТО заради неговите  връзки със старши кадри и водеща роля в опита за преврат, Йоскюз е действал като лидер на военновъздушните сили на терористичната група. \r\n \r\nЛидерът ФЕТО Фетулах Гюлен и Йоскюз са подведени под отговорност задочно по няколко обвинения във връзка с преврата. И двамата ги очакват множество доживотни присъди заради предполагаемата им роля в опита за преврат, станал три години след като членовете на ФЕТО в съдебната система и органите на реда опитаха други два неуспешни опита за преврат. \r\n*** \r\n \r\n  В Далечния Изток се е появила още една голяма ядрена държава в непосредствена близост от китайските брегове, съобщава китайският вестник  Sohu , като пояснява, че съвсем не става въпрос за Русия или САЩ. Новият пълноценен играч на световното ядрено бойно поле е Япония. \r\nКакто пише изданието, страната на „изгряващото слънце“ „седи тихо“, като се старае да не привлича вниманието към собствената си ядрена програма. За това време под предлог, че развива граждански атомни електроцентрали, тя е успяла да акумулира огромно количество ядрено гориво. \r\nКъм момента натрупаното количество е достатъчно за производството на 6000 ядрени бомби. А това е напълно достатъчно за унищожението на голяма държава. \r\n„Тя очевидно реализира някакъв план. Всички, които се интересуват от военното дело, казват: Япония е истинска ядрена държава. И съседните страни трябва да бъдат бдителни!“ \r\nВъпреки че САЩ дълги десетилетия възпират развитието на Япония, този контрол е формален, пише изданието. Японците са потаен народ. Те успяха да се възползват от подкрепата на американците, за да прераснат във водеща сила. А на международната сцена те са пълни с амбиции и претендират да играят по-важна роля. И може би дори да предизвикат петте постоянни членове на Съвета за сигурност на ООН, казват китайците. \r\nДнес, въпреки факта, че японците сами не произвеждат ядрено оръжие, те са лидери в използването на ядрените технологии, отбелязва изданието. И през годините Япония е натрупала достатъчно ядрен материал. Следователно амбициите й на световната сцена не бива да се подценяват. Ако избухне война, японците бързо ще създадат ядрени оръжия - имат достатъчно суровини.", "date": "2019.12.02", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2019/12/02/2725090/predstoyashti-sabitiya-v-stranata-za-2-dekemvri-agentsiya-fokus.html", "text": "*** \r\n \r\nОт 11.00 часа президентът Румен Радев ще приеме почетния караул и ще поднесе венец пред Паметника на загиналите медицински чинове за свободата и обединението на България. \r\nОт 11.30 часа в киносалона на ВМА президентът Румен Радев ще участва в Тържественото събрание на личния състав на Академията. \r\n \r\n*** \r\n \r\nОт 14.00 часа в Европейския парламент вицепрезидентът Илияна Йотова ще открие конференция „12 години Механизъм за сътрудничество и проверка в България: Равносметка“. \r\n \r\n*** \r\n \r\nМинистър-председателят Бойко Борисов ще участва в 25-та Конференция по изменение на климата. \r\n \r\n \r\n*** \r\n   \r\nОт 10.30 часа в сградата на СДВР на ул. \"Антим I\" № 5 ще се проведе брифинг по повод възникналите груби нарушения на обществения ред след футболната среща между отборите на „Локомотив“ - София и „Хебър“ - Пазарджик в събота. Ще участват главният секретар на МВР главен комисар Ивайло Иванов и директорът на СДВР ст. комисар Георги Хаджиев.  \r\n \r\n \r\n*** \r\n \r\nОт 10.30 часа в зала „Проф. Марин Дринов“ на БАН ще бъдат представени научни разработки за съхранение на енергия от възобновяеми енергийни източници. \r\n \r\n \r\n*** \r\n \r\nОт 11.00 часа в сградата на иновационен форум „Джон Атанасов“ в София Тех Парк ще бъде учреден Експортен хъб България. \r\n \r\n \r\n*** \r\n \r\nОт 11.00 часа в Аулата на Ректората на Софийския университет проф. Алън Грийр ще бъде удостоен с почетното звание „Доктор хонорис кауза“. \r\n \r\n \r\n*** \r\n \r\nОт 11.00 часа в пресклуба на БТА на бул. “Цариградско шосе“ 49 ще се проведе пресконференция „Специализираните предприятия и защитената заетост – неизползван потенциал за заетост сред хората с увреждания.“ \r\n \r\n*** \r\n \r\nОт 14.00 часа в УМБАЛ „Св. Иван Рилски“ в Клиниката по нефрология започват безплатни прегледи за подагра.  \r\n \r\n*** \r\n \r\nОт 17.00 часа в галерия „София“ на Столична библиотека ще бъде открита фотоизложбата „Следи от улицата“. \r\n \r\n*** \r\n \r\nОт 17.30 часа във Френския културен институт официално ще бъдат открити XV-ите Дни на предизвикателствaтa.  \r\n \r\n*** \r\n \r\nОт 17.30 часа в зала 1 на НДК ще има представление държавният балет на лед „Санкт Петербург“. \r\n \r\n \r\n*** \r\n \r\nОт 18.00 часа пред Съдебната палата ще се проведе протест против назначаването на Иван Гешев за главен прокурор и срещу възможността досегашният главен прокурор Сотир Цацаров да стане председател на КПКОНПИ.  \r\n \r\n \r\n*** \r\n \r\nОт 18.30 часа в Дома на киното ще се проведе Иранска вечер с прожекцията на филма на режисьора Джафар Панахи „Три лица“. \r\n \r\n*** \r\n \r\nОт 20.00 часа в Зала „Арена Армеец“ ще се проведе специален предколеден концерт на AL BANO & ROMINA POWER. \r\n \r\n \r\n*** \r\n \r\nОт 11.00 часа в зала 5 на Община Благоевград ще се проведе пресконференция за коледния фестивал на Общината, съпътстващи събития, участници. \r\n \r\n \r\n*** \r\n   \r\nОт 13.00 до 17.30 часа на адрес: ж.к. \"Братя Миладинови\", бл. 56, вх. А ще се проведе кастинг за персонажи, които да участват в заснемането на рекламни филми за забележителностите на България. \r\n \r\n \r\n*** \r\n \r\nОт 18.30 часа в залата на Драматичен театър „Адриана Будевска“ ще се проведе концерт на композитора Руслан Карагьозов. \r\n \r\n \r\n*** \r\n \r\nОт 18.00 часа в зала „Петя Дубарова“ ще бъде открита изложбата „Цветоморие“ на Радка Караиванова. \r\n \r\n \r\n*** \r\n \r\nОт 14.00 часа на Сцена „Ротонда“ в Операта ще се проведе  пресконференция за празнични акценти в XX Коледен музикален фестивал и X Коледни театрални седмици, както и за премиерата на балета „Копелия“ от Лео Делиб, която ще бъде представена от 19.00 часа на Основна сцена. \r\n \r\n \r\n*** \r\n \r\nОт 13.00 часа пред паметника „Майка България“ ще се проведе здравно-образователна кампания под надслов „На хорото се хвани, СПИН така не се лови!“, организирана от РЗИ, Общината, Младежкия дом, БМЧК, ЦМЕДТ „Амалипе” и Градския ученически парламент.  \r\n \r\n \r\n*** \r\n \r\nОт 17.30 часа в Народно читалище „Обединение 1913“ проф. Боян Биолчев ще представи новата си книга „Преселението“. \r\n \r\n \r\n*** \r\n \r\nОт 17.30 часа в читалище „Братство” ще бъде открита изложба - икони на Димитър Димитров.   \r\n \r\n*** \r\n \r\nОт 17.30 часа в Клуба на дейците на културата депутатът Маноил Манев ще представи новия си роман „Орденът на оръжието. \r\n \r\n \r\n*** \r\n   \r\nОт 11.00 часа в зала „Магнум” на Втора клинична база ще се състои Тържествена промоция на Випуск 2019 млади лекари на Факултет „Медицина” на Медицинския университет.  \r\n \r\n \r\n*** \r\n \r\nОт 17.30 часа на пл. ,,Възраждане\" ще бъдат запалени светлините коледната елха с участието на вокална група към НУ „Христо Ботев“ и фолклорен ансамбъл „Нашенчета“. \r\n \r\n \r\n*** \r\n \r\nВ 09.00 часа в Голямата Аула на Аграрния университет министърът на земеделието, храните и горите Десислава Танева ще присъства на представянето на SWOT анализа за околна среда и климат, изготвен от университета. В рамките на срещата ще се проведе и дискусия на тема „Добрите практики в Новата зелена архитектура“, организирана при изпълнение на Комуникационната стратегия на МЗХГ за новата Обща селскостопанска политика. \r\n \r\n \r\n*** \r\n \r\nОт 09.00 часа в зала 2 на Окръжния съд  ще се гледа делото срещу Веска Х., обвинена за умишлено убийство на съпруга си. \r\n \r\n \r\n*** \r\n \r\nОт 10.00 часа на ул. „Стойчо Мушанов“ Областният съвет на БЧК ще открие програмата за предоставяне на хранителни продукти.  \r\n \r\n \r\n*** \r\n \r\nОт 13.30 часа в Зала № 2 5 наказателен състав на Районния съд ще разгледа делото срещу Виолета Т. и Васил Г., обвинени за транспортиране на лице през границата с цел отнемане на телесен орган – бъбрек. \r\n \r\n \r\n*** \r\n \r\nОт 13.30 часа в зала 1 на Апелативния съд ще се проведе заседание по делото, образувано по протест на Окръжната прокуратура срещу решение на Окръжен съд, с което проф. С. В. е признат за невинен по повдигнатото му обвинение за вземане на подкуп от студент.  \r\n \r\n \r\n*** \r\n \r\nОт 11.00 часа на ул. „Болярска“ № 2 ще се проведе пресконференция и официална церемония на първата копка за стартиране на проект за изграждане на център за грижа за лица с психични разстройства. \r\n \r\n*** \r\n   \r\nПред областна администрация ще се проведе втори пенсионерски протест.", "date": "2019.12.02", "title": "Предстоящи събития в страната за 2 декември (Агенция „Фокус“)"}
{"url": "http://www.focus-news.net/news/2019/12/02/2725091/the-guardian-zhertvite-na-atakata-v-london-sa-kriminolozi-ot-keymbridzh.html", "text": "Жертвите на атаката в Лондон са криминолози от Кеймбридж, пише британският вестник  The Guardian .  \r\nБившaта студентка от Кеймбридж Саския Джоунс е била  убита заедно с Джак Мерит, 25-годишен криминолог при терористичното нападение по време на конференция, провеждана в историческата зала на Гилдията на рибарите до Лондонския мост. Тя е на 23 години и е от южния английски град Страдфорд-на-Ейвън. Семейството й отдаде почит в неделя като я описа като „весела и добра, с положително влияние в живота на много хора“. \r\n \r\n„Тя имаше прекрасно чувство за хумор и беше благородна до такава степен, че винаги искаше да види най-доброто у всички хора“, казват близките й в изявление. „Тя възнамеряваше да изживее живота си докрай и имаше прекрасна жажда за знания, което й позволяваше да бъде възможно най-добра в това, с което се занимаваше. \r\n \r\n„Саския имаше голямо желание да оказва безценна подкрепа на жертвите на престъпна несправедливост, което я доведе до точката, че наскоро кандидатства за програмата за набиране на висшисти в полицията, като желаеше да се специализира в подкрепата на жертвите. Това е изключително болезнено време за семейството. Саския ще остави огромна празнота в живота ни и бихме искали да се спазва изцяло нашата лична неприкосновеност.“ \r\n \r\nИмето на Джоунс бе обявено един ден след това на Джак Мерит, 25-годишен. Бащата на Мерит, Дейвид, определи сина си като „красива душа, който винаги е на страната на онеправданите“. \r\n \r\n„Джак говореше толкова позитивно за всички хора, с които е работил и обичаше работата си“, добави той. \r\n \r\nВ изявление в неделя вицеректорът на университета в Кеймбридж, проф. Стивън Тоуп, заяви: „Аз съм съсипан да науча, че сред жертвите на атаката в Лондонския мост са били служители и възпитаници на Университета в Кеймбридж, които участват в събитие за отбележете пет години от програмата „Учим се заедно“. \r\n \r\n„Това, което би трябвало да е радостна възможност да отпразнуваме постиженията на тази уникална и социално трансформативна програма, осигурена от нашия Институт по криминология, вместо това беше помрачена от неописуемо престъпно деяние.“ \r\n \r\nТой добави: „Нашият университет осъжда този гнусен и безсмислен акт на терор. Изразяваме нашите съболезнования, мислите и най-дълбоките ни съчувствия към жертвите и техните семейства. “ \r\n \r\nЗдравните власти заявиха, че на един от ранените при нападението е разрешено да се върне у дома, а други двама са останали в болници в стабилно състояние. \r\n \r\n  Юлиян Марков", "date": "2019.12.02", "title": "The Guardian: Жертвите на атаката в Лондон са криминолози от Кеймбридж"}
{"url": "http://www.focus-news.net/news/2019/12/02/2725398/ogranichen-za-tovarni-avtomobili-nad-10-tona-e-patyat-debelets-sredni-kolibi-elena.html", "text": "Сухи са пътните настилки в старата столица и по-голямата част от областта. Времето навсякъде е ясно, без валежи. Трафикът в началото на първия работен ден е натоварен, предаде репортер на  Радио \"Фокус\" - Велико Търново. \r\n \r\nДвижението във Велико Търново е интензивно по главните и второстепенни улици, както и покрай по-големите училища и детски градини. Полицейски служители има на входовете и изходите на града, както и в по-натоварените пътища от първокласните и второкласни участъци. За изминалото денонощие не са регистрирани тежки инциденти. Нови затворени отсечки също няма. \r\n \r\nОграничен за товарни автомобили над 10 тона остава пътят Дебелец – Средни колиби – Елена. Причината е намален габарит на пътното платно. В участъка текат ремонтни дейности, които трябва да приключат до началото на 2020-та. От Областно пътно управление –Велико Търново съобщиха, че обходният маршрут е през Дебелец – Велико Търново – Лясковски кантон – Миндя – Елена и обратно. \r\n \r\nОграничено е движението и по пътя между селата Царски извор и Драганово. От км 0+000 до км 5+500 има  свлачище, чието укрепване ще продължи до 3 януари 2020 година. Обходният маршрут е през Сушица – Драганово. \r\n \r\nЗабранено е преминаването на автомобили над 3.5 тона по пътя Чешма – Кесарево, където тече разширяване на платното. Обходният маршрут е през  Сливовица – Горско Ново село – Джулюница. Ремонтни дейности текат по пътя между Твърдица и Елена. В участъка от от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за организация на движението е началото на 2020 година. \r\n \r\nРени АТАНАСОВА", "date": "2019.12.02", "title": "Ограничен за товарни автомобили над 10 тона е пътят Дебелец – Средни колиби – Елена"}
{"url": "http://www.focus-news.net/news/2019/12/02/2725092/patna-politsiya-napomnya-na-shofyorite-da-karat-vnimatelno-pri-zimni-usloviya-obzor.html", "text": "По време на брифинг  инспектор Петър Соколов от „Пътна полиция“  напомни на шофьорите да карат внимателно при зимни условия. „С понижаването на температурите водачите трябва да имат готовност за заледяване по пътищата. Както виждате, прогнозите за времето, които дават синоптиците, са за застудяване и понижаване на температурите под нула градуса, което означава, че с падналите през седмицата валежи от дъжд, трябва водачите да са подготвени за движение при зимни условия и да имат готовност за частично заледяване на някои участъци от Републиканската пътна мрежа, особено когато се движат в усойни места и през проходите на страната\", подчерта той. Инспекторът допълни, че водачите трябва да бъдат подготвени за такава ситуация и да могат при необходимост незабавно, безопасно, така че да могат да предотвратят пътно-транспортно произшествие. Той обясни също така, че основните причини поради които възникват пътно-транспортни произшествия това са несъобразената скорост на водачите, неправилно движение по пътното платно, което означава неправилно изпреварване. „Всички водачи, които трябва да предприемат маневрата изпреварване трябва да са абсолютно убедени, че времето и разстоянието от започването до завършването на маневрата ще им бъде достатъчно и маневрата ще бъде извършена безопасно както за тях така и за другите участници в движението“, обясни инспектор Петър Соколов. Инспекторът подчерта, че всички водачи при тръгване на път трябва да са заредили автомобилите си с гориво, стъклопочистващите устройства трябва да са заредени с незамръзваща течност и батериите на мобилните телефони трябва да бъдат заредени. „Моят съвет към водачите с настъпване на зимния период е изключително да бъдат отговорни с поведението си, което ще доведе както до безопасното движение на самите тях, така и за останалите участници в движението“, допълни инспектор Соколов. Той подчерта, че трябва да изпълняват указанията на контролните органи, защото на всички места, където възниква тежко пътно-транспортно произшествие органите веднага организират обходен маршрут, където е възможно, за да не се затрудни останалата част от движението, докато се обработва произшествието. \r\n \r\nТеодора ПАТРОНОВА", "date": "2019.12.02", "title": "„Пътна полиция“ напомня на шофьорите да карат внимателно при зимни условия (ОБЗОР)"}
{"url": "http://www.focus-news.net/news/2019/12/02/2725406/amnesti-interneshanal-nay-malko-208-dushi-sa-zaginali-pri-protestite-v-iran.html", "text": "Смята се, че най-малко 208 души са били убити по време на потушаването на протестите в Иран миналия месец, които последваха покачване на цените на горивата, съобщи в понеделник Амнести Интернешънъл, цитирана от  AFP . \r\n \r\n\"Броят на хората, за които се смята, че са били убити по време на демонстрациите в Иран, избухнали на 15 ноември, е нараснал до най-малко 208 въз основа на достоверни доклади, получени от организацията\", заявиха от базираната в Лондон правозащитна организация , добавяйки, че действителната бройка на загиналите в действителност вероятно е по-голяма.  \r\n \r\n  Юлиян Марков", "date": "2019.12.02", "title": "Амнести Интернешънъл: Най-малко 208 души са загинали при протестите в Иран"}
{"url": "http://www.focus-news.net/news/2019/12/02/2725093/62-darzhavi-se-vklyuchiha-v-hhv-yubileen-blagotvoritelen-bazar-na-mezhdunarodniya-zhenski-klub-v-sofiya-obzor.html", "text": "62 държави се включиха в ХХV юбилеен благотворителен базар на Международния женски клуб в София. Той се проведе в Интер Експо Център в столицата. Базарът бе открит официално с изпълнение на български гайди. В него участваха 62 страни от цял свят, които представиха свои ръчно изработени продукти, сувенири, ястия от националната си кухня, традиционни облекла и разнообразни културни обичаи. Специални гости на програмата бяха Жана Бергендорф, Устата, VenZy, Софийски духов оркестър и много други.  \r\n \r\nС приветствени думи  Албена Джоунс, президент на Международния женски клуб , коментира, че международната подкрепа и солидарност са много важни. Тя допълни, че това е едно от най-значимите ежегодни културни мероприятия в календара на столицата. Албена Джоунс заяви своето съжаление във връзка с липсата на щанд на Албания като дългогодишен участник в инициативата и изрази съпричастност във връзка със станалото в страната земетресение. По отношение на събитието тя поясни, че тази година организация има двоен празник - не само XXV юбилеен базар, но и тридесетгодишен юбилей на Международния женски клуб. „Затова успяхме да разпространим своята финансова подкрепа към тридесет благотворителни проекта със социално значими каузи. Този най-голям по рода си брой финансирани проекти досега се осъществи с помощта на средствата, които събрахме заедно през 2018 г., а именно - 389 000 лева. Тази година ние вярваме, че ще надхвърлим тази сума, за да може нашата подкрепа да расте\", добави още Джоунс. След словото на Албена Джоунс, 62 държави откриха своите традиционни щандове. Всеки от участниците представи своята страна по разнообразен начин, някои - с характерни облекла, други - със специфични храни и други. Всички събрани средства ще бъдат дарени за благотворителност.  \r\n \r\n Наргиз Гурбанова, посланик на Азербайджан в България , представи щанда на страната. „Азербайджанското посолство в продължение на 4 години участва в това благотворително мероприятие. Ние много се гордеем с това, че можем да подпомогнем за неправителствени организации, които се грижат за деца в неравностойно положение в България“, коментира Гурбанова. Тя допълни, че на техния щанд има от класически азербайджански ястия като пилаф, долма и кюкю, до сувенири, които символизират азербайджански забележителности като Момината кула, чашки за чай, красиви чинийки и др.  \r\n \r\n Максим Бехар, почетен генерален консул на Република Сейшели , също представи щанда на държавата. „Ние сме единственото почетно консулство, което участва базара от създаването му, повече от 15 години“, коментира Бехар. Той заяви, че посещава няколко пъти в годината Република Сейшели и носи оттам интересни неща като ръчно направени гривни, чайове, подправки, за да може след това те да се продадат на коледния пазар и да се съберат пари за добри каузи. Бехар допълни, че благотворителните средства се разпределят от Международния женски клуб за няколко инициативи, обикновено свързани с подпомагане на болни деца. „Обаче аз ще върна лентата 25 години назад, когато бях организатор и сега съм един от организаторите на първия коледен базар, тогава, първите 5-6 години събирахме пари за мобилни мамографии. С тогавашната американска посланичка пътувахме в такива райони - по границата Кърджали, Сливен, Хасково, и тогава си спомням, че нито една от жените, с които разговаряше г-жа посланичката, не знаеше, че трябва да има превантивен преглед за рак на гърдата, не знаеше какво е мамограф. И когато се върнахме в София, започнахме да организираме първите базари и купихме 4 или 5 мобилни мамографа, които обикаляха южните райони в София, а може би не само, и там жените се преглеждаха превантивно за рак на гърдата. Това беше голямо постижение. Спомням си, че много допринесохме. Сега събираме десетократно, да не кажа - стократно повече средства“, посочи Максим Бехар. \r\n \r\nБояна МАРКОВА", "date": "2019.12.02", "title": "62 държави се включиха в ХХV юбилеен благотворителен базар на Международния женски клуб в София (ОБЗОР)"}
{"url": "http://www.focus-news.net/news/2019/12/02/2725399/prezidentat-rumen-radev-shte-rakovodi-balgarskata-delegatsiya-na-sreshtata-na-darzhavnite-i-pravitelstveni-rakovoditeli-na-stranite-chlenki-na-nato-v-london.html", "text": "Президентът Румен Радев ще ръководи българската делегация за участие в Срещата на държавните и правителствените ръководители на страните-членки на НАТО, която ще се състои на 3 и 4 декември в Лондон, Великобритания. На срещата на върха ще бъде отбелязана 70-годишнината от създаването на Алианса. Това съобщиха от  прессекретариата на държавния глава . \r\n \r\nИзграждането на съвременни отбранителни способности, финансовите средства, отделяни за отбрана от държавите-членки, засилването на ролята на Алианса в борбата с тероризма, стратегическите приоритети в областта на кибер отбраната, както и политиката на отворени врати на НАТО, ще бъдат сред темите, обсъждани на Срещата на върха.  \r\n \r\nВ рамките на посещението в Лондон държавният глава Румен Радев и съпругата му Десислава Радева ще участват в прием, даван от Нейно Величество Елизабет II – кралица на Обединеното кралство Великобритания и Северна Ирландия, в чест на държавните и правителствени ръководители на страните-членки на НАТО и техните съпруги. В рамките на различни формати българският президент ще разговоря с министър-председателя на Великобритания Борис Джонсън, както и с президента на САЩ Доналд Тръмп. Очаква се по време на форума президентът Румен Радев да проведе и двустранни срещи. \r\n \r\nВ делегацията, водена от българския държавен глава, ще бъдат Екатерина Захариева, заместник министър-председател по правосъдната реформа и министър на външните работи, и Красимир Каракачанов, заместник министър-председател по обществения ред и сигурността и министър на отбраната.", "date": "2019.12.02", "title": "Президентът Румен Радев ще ръководи българската делегация на Срещата на държавните и правителствени ръководители на страните-членки на НАТО в Лондон"}
{"url": "http://www.focus-news.net/news/2019/12/02/2725096/pregled-na-osnovnite-temi-v-ruskiya-pechat-agentsiya-fokus.html", "text": "Еманюел Макрон отново не върви в крак с НАТО, призовавайки съюзниците да започнат преговори с Путин за Договора за премахване на ракетите със среден и по-малък обсег. Всички останали от НАТО отхвърлиха тази идея Москва изначално. Френският президент все по-често започва да играе собствена игра, влизайки в конфликт с Вашингтон. Изглежда, че прогнозата, че Макрон иска да влезе в ситуационен съюз с Путин, за да постигне лидерството на Франция в ЕС, се сбъдва, коментира руският вестник  „Взгляд“ . \r\n \r\nВ четвъртък Кремъл потвърди, че френският президент Еманюел Макрон e изпратил отговор на посланието на Владимир Путин от септември за съдбата на Договора за премахване на ракетите със среден и по-малък обсег (ДРСМО). Писмото-отговор на Макрон съдържа разбиране на загрижеността на Русия „и готовност за диалог по този въпрос“, заяви Дмитрий Песков, говорител на руския лидер. \r\n \r\nТака Макрон стана първият западен лидер, който се съгласи да започне преговори с Москва за ДРСМО. Припомняме, Путин предложи да се обяви мораториум върху разполагането на подобни ракети, като изпрати писмо по този въпрос през септември до няколко десетки държави от НАТО. Централата на Алианса чрез думите на генералния му секретар Йенс Столтенберг каза веднага, че „не вижда смисъл“ в предложението на Путин. \"Ние сме чували това предложение и преди, но то не заслужава доверие, защото то пренебрегва реалността\", отбеляза той и добави, че Русия вече е разположила крилатата ракета 9M729 на границите на НАТО. \r\n \r\nСлучи се така, че в четвъртък Макрон прие Столтенберг в Елисейския дворец. „Наскоро предизвика широк отклик отговора на Франция на писмото от президента Путин. Франция любезно сподели отговора си на това писмо със своите съюзници, което не всички съюзници са правили преди. Мисля, че това е добър подход“, каза Макрон, разговаряйки с генералния секретар на НАТО. \r\n \r\nМакрон също отхвърли конкретната идея за мораториума, „идеята обаче не трябва да се отхвърля като основа за дискусия“, цитира френският лидер ТАСС. „Необходимо е да се изгради прозрачен, задълбочен и взискателен диалог с Русия“, каза Макрон. \"Ето защо изразих волята си да дам нов тласък на този диалог.\" \r\n \r\nВ същото време той отбеляза, че \"Франция разбира загрижеността на съюзниците и никога не би рискувала сигурността на партньорите\", но \"липсата на диалог с Русия не направи континента по-безопасен.\" \r\n \r\n„Враг ли ни е Русия днес? Или е Китай? Целта на НАТО ли е да ги сочи като врагове? Не мисля така \", заяви Макрон (според Bloomberg). \r\nСтолтенберг трябваше да си припомни, че споровете между страните от НАТО са нормални. „Не е тайна, че имаме разногласия, защото сме 29 съюзници. Такива имаше и преди, но всеки път ги преодолявахме и поддържахме мира в Европа, което е основната задача на НАТО “, увери генералният секретар. \r\n \r\nГерманският вестник Frankfurter Allgemeine Zeitung подчертава, че за втори път този месец Макрон \"плува срещу течението \"в рамките на съюза“. Той направи първия си скандал в началото на ноември, когато обяви \"мозъчната смърт\" на НАТО. Говорейки в четвъртък със Столтенберг, Макрон, между другото, припомни обидните си думи на госта и не ги отрече. Френският лидер заяви, че това изявление е „полезно събуждане“ за съюза. \r\n \r\nМосква смята, че този път Париж е решил да спори със съюзниците въз основа на абсолютно рационални и универсални съображения. „Макрон разбира, че унищожаването на договора е лошо за Европа“, заяви пред вестник „Взглад“ Олег Морозов, член на Съвета на федерацията. - Ракетите със среден и малък обсег на действие не пречат на „балистичната история на отношенията“ между САЩ и Русия, където има съвсем различни разстояния. Това е проблем  на Европа и околните територии. \" \r\n \r\nСенаторът вярва: „Ако договорът бъде унищожен и НАТО реши да разположи ракети в Европа, тогава Франция става уязвима при ответния удар от Русия. Макрон с право нарича това въпрос на европейската сигурност, а не на американската.\" \r\n \r\nРъководителят на Центъра за френски изследвания на Руската академия на науките Юрий Рубински твърди, че Макрон „не може и не иска да приеме едностранно руското предложение за ДРСМО“ и затова призовава партньорите си за съвместна дискусия. Вече е ясно, че не всички страни подкрепят тази идея: Германия вече изрази съмненията си, а Полша и балтийските страни няма да се противопоставят на ръководството на НАТО, защото тази организация остава за тях „верую“ и фундамент на външната политика. \r\n \r\nМакрон все още се стреми да бъде съюзник на Съединените щати, но в същото време той започна активно да установява отношения с Русия и Китай, припомни експертът пред изданието, а в отношенията с тези две сили „той се позиционира не само като президент на Франция, но и като упълномощен представител на интересите на Европейския съюз \". \r\n„Призивите на Макрон за обширна система за сигурност и сътрудничество на евразийския континент от Лисабон до Владивосток са пряко продължение на идеята на Шарл де Гол за Европа от Атлантическия океан до Урал“, добави Рубински. \r\n \r\nРуските политици също не изключват, че Макрон се нуждае от идеята за преговори с Русия за ДРСМО, за да укрепи авторитета си в съюза. \"Невъзможно е да се оценят недвусмислено плановете на Макрон по отношение на отношенията с Русия, но няма съмнение в амбициите му, желанието му да играе ролята си в Европа, да се конкурира с другите страни и да взема ключови решения\", добави сенаторът Олег Морозов. \r\n*** \r\n \r\n Как Русия да върне Крим в Европа, коментира руският вестник  “Московский Комсомолец\"  в материал, представен без редакторска намеса. \r\n \r\nПрисъединяването на Крим към Русия през 2014 г. предизвика остра реакция от световната общност, която Москва усеща и до днес. Оттогава Русия полага огромни усилия за преодоляване на режима на санкции, за доказването на легитимността на своите действия пред европейските чиновници и депутати, за да убеди „партньорите“, че „решението на кримския въпрос“ е окончателно и не може да бъде оспорено. В Крим се провеждат безброй конференции, конгреси и събития, повече от 50 делегации на второстепенни европейски политици и депутати са го посетили, от време на време се провеждат официални събития. Очевидно е, че никой в Европа не започва да се отнася към ситуацията около полуострова по различен начин, в сравнение с преди пет години. \r\n \r\nУспоредно с това Кремъл предприе доста сериозни стъпки, за да гарантира, че животът в региона се променя. Изграден е Кримският мост, реконструирано е главното летище в Симферопол, осигурена е енергийната независимост на полуострова, постигнат е напредък в решаването на проблема с доставка на прясна вода. През последните пет години общите инвестиции в икономиката на Крим (включително изграждането на Кримския мост) възлизат на най-малко 1 трилион рубли, което го прави най-субсидирания руски регион. \r\n \r\nТуристическият поток през 2018 г. надхвърли нивото на 2013 г. и до края на 2019 г. ще бъде по-висок от показателите от преди шест години с 19-21%; местния регионален продукт, както в номинално изражение, така и на глава от населението, нарасна повече от два пъти. Междувременно регионът остава един от аутсайдерите по отношение на средната работна заплата в руски мащаб (тя е 1,5 пъти по-ниска от средната за страната), цените на повечето стоки са се повишили значително, а качеството на туристическите услуги като цяло остава непроменено. След като се превърна в своеобразен „патриотичен тест за лакмус“ през 2014–2016 г., Крим изисква огромни инвестиции, но постепенно губи своята специална идентичност в очите на значителен брой руснаци, понякога дори бива възприеман като тежест. \r\n \r\nВъзможно ли е руските власти да предложат проект за развитието на Крим, който, от една страна, да съживи интереса на нашите граждани към него и да направи полуострова своеобразен модел за развитието на цяла Русия, а от друга страна, да представи „кримския дискурс“ в света, надхвърляйки дискусията за това кога, как и до каква степен Руската федерация е нарушила международното право, когато го е присъединила? \r\n \r\nЕдна от посоките може да бъде околната среда. \r\n \r\nДнес Крим произвежда повече от 1,3 милиона тона битови отпадъци годишно, без нито един завод за рециклиране на отпадъци. 55 милиона кубически метра боклук се натрупаха в 13 големи депа и над 700 сметища, отравящи околната среда. Полуостровът се захранва с електричество от топлоелектрически централи, които изобщо не подобряват околната среда. Трудностите остават с питейната вода и десетки хиляди тона канални води се изхвърлят в морето всяка година. Дори не си струва да добавяме, че поради известна ексклузивност на територията е практически невъзможно да се решат ефективно тези проблеми чрез извозване на боклука до \"континенталната част\". \r\n \r\nВ такава ситуация изглежда логично - особено като се има предвид статутът на Крим като огромна зона за отдих – да се направи опит за превръщането му в един голям екологичен парк. Трябва да се създадат и инсталират съвременни системи за пречистване и рециклиране на отпадъчни води за няколко години, което ще доведе до загубите им до най-ниските възможни стойности (подобна схема отдавна се прилага в Обединените арабски емирства, където 20 пречиствателни станции обработват над 500 хиляди тона отпадъчни води на ден). Да се създаде ефективна система за разделно събиране на боклука в 5-6 категории, да се организира рециклирането на хартия и картон, да се стартира освобождаването от използвана пластмаса от негорими и негниещи строителни и облицовъчни материали, чиято технология отдавна е разработена. Като се има предвид, че на полуострова продължителността на слънчевото греене достига 2470 часа годишно и че по-голямата част от него пада главно в пиковия сезон на потреблението на енергия през летните ваканции, а през зимния сезон се наблюдават силни ветрове, напълно прехвърляне на региона на слънчева и вятърна енергия от пет до шест години (цената на консумираната електроенергия годишно в размер на 7 милиарда кВтч електроенергия няма да надвишава 30 милиарда рубли, дори ако се използват най-скъпите корейски слънчеви панели и немски вятърни генератори). Трябва да се приеме програма за бързия преход към използването на автомобили, задвижвани изключително от електричество, след което да се разшири и към градския транспорт (днес в Крим има само три станции за зареждане на електрически превозни средства - по една в Симферопол, Севастопол и Алуща). Напълно да се забрани използването на пластмасови бутилки, опаковки, сламки за коктейли, пластмасови торбички. Да се въведат строги правила за събиране и изхвърляне на стъклени и алуминиеви опаковки, акумулатори и батерии. Списъкът с такива мерки може да бъде продължен за дълго време. \r\n \r\nС други думи, защо да не създадете пример за „екологично чиста“  икономика на бъдещето? “ Технически нищо не е невъзможно - в Германия за 15 години бяха пуснати в експлоатация 60 GW мощност на вятърни и слънчеви централи. При нашите условия не може ли да се гарантира 30 пъти по-малък обем за 5-6 години? Пречиствателните станции и инсталациите за рециклиране също не се изграждат за десетилетия. Преходът към електрическите автомобили може да се извърши още по-бързо чрез банално обявяване на търговска програма при такива условия, които ще позволят на кримските автомобилисти да сменят своите 650 хиляди автомобила за нови, като плащат 25-30% от реалната им цена (и, вероятно кредит), докато единствено в името на изпълнението на тази програма, напълно се премахнат митата върху вноса на такива автомобили в Русия и транспортния данък на Кримския полуостров (За пристигащи туристи можете да се осигурят евтини електрически превозни средства под наем, както да се създадат големи охраняеми дългосрочни паркинги по крайбрежието крайбрежие и на границата с Украйна.) \r\n \r\nОсвен това, както вече е казано, програмата за „екологизиране“ трябва да преследва не само икономически, но и задачи за изграждане на имидж. \r\n \r\nМащабната модернизация на полуострова ще изисква не само бюджетни инвестиции, но и широко международно сътрудничество и ще бъде идеален инструмент за включване на чуждестранни компании в икономическия живот на региона. Заменяйки всички автомобили по кримските пътища с електрически автомобили, е възможно да се постигне компактна концентрация на най-големия автопарк в света (което дори ще надвиши този в Калифорния) - и производителите на тези продукти не могат да не дойдат на такъв пазар с услуги. Същото се отнася и за производителите на слънчеви панели и вятърни мелници, станции за зареждане и системи за пречистване на водата - по този начин „блокадното” мислене на западната политическа класа ще бъде раздвижено от действията на големи международни корпорации, придобивайки сериозна мотивация да участват в този вид модернизация. След като превърнат Крим в най-екологичното място в Европа и създадат по същество перфектна среда с минимален човешки натиск върху природата, руските власти ще получат мощен съюзник в лицето на представители на различни екологични движения и политически партии  С други думи, задачата може да бъде пълната промяна на идентичността на Крим чрез въплъщаване тук на европейския екологичен идеал, за който днес много политици в десетки страни мечтаят. \r\n*** \r\n \r\n Членовете на Социалдемократическата партия на Германия (ГСДП) гласуваха за нейното ново ръководство. Съгласно резултатите от писменото гласуване председатели могат да станат  Норберт Валтер-Борянс, бившият министър на финансите на Северен Рейн-Вестфалия, и Саскиа Ескен, представител на лявото крило на тази политическа сила. Те ще бъдат одобрени на партийния конгрес следващата седмица, пише руският вестник  “Независимая газета“ . \r\n \r\n53% от 425-хилядите членове на ГСДП са гласували за тандема на победителите. Техните съперници - вицеканцлерът и федералният министър на финансите Олаф Шолц и политика от Бранденбург Клара Гейвиц, получиха само 45%. 54% от членовете на партията участваха в изборите. \r\nОфициално обаче Балтер-Борянс и Ескен все още не се считат за избрани. Резултатите от гласуването трябва да бъдат одобрени от партийния конгрес, който ще се проведе на 6-8 декември в Берлин. Въпросът с ръководството на ГСДП, пише Berliner Morgenpost, обаче може да се счита за решен. \r\n \r\nИзбраните наследници на председателя на партията Андреа Налес, който през лятото напусна по собствена свободна воля, се подкрепят от младежкото крило на партията „Млади социалисти“ и са представители на възгледите на лявото крило на партията. Шпигел нарече изборите \"червен бунт\", намеквайки, че победителите принадлежат на лявото крило на партията. Според списанието обаче, Валтер-Борянс и Ескен няма да изискват незабавно оттегляне от настоящата правителствена коалиция в Берлин, въпреки че смятат за подходящо да се проведат нови преговори за коалиционно споразумение. Сред изискванията, които те вероятно ще предложат за одобрение от конгреса на ГСДП, са интензифицирането на инвестициите в климатичната политика и инфраструктурата, увеличаването на минималната работна ставка до 12 евро на час. \r\n \r\nАко настоящият председател на Християндемократическия съюз (ХДС) Анегрет Крамп-Каренбауер не приеме новите изисквания (и това трябва да се очаква, твърди Der Spigel), новите лидери на СДП ще препоръчат на партията да се оттегли от голямата коалиция. Това означава, според експертите, че през 2020 г. ще се проведат нови избори, а дотогава ще управлява правителството на малцинството, водено от Ангела Меркел. \r\n \r\nВалтер-Борянс е известен с това, че се застъпва за справедливо данъчно облагане, което означава намаляване на данъчната ставка за бедните и нейното увеличение за хората с високи доходи, въпреки прогресивната данъчна система, използвана в Германия. Той също така критикува политиката на военния износ на федералното правителство за региони извън Европа. Той държи на двойното си фамилно име, в което официално е добавено фамилното име на жена му. По този начин той подчертава своята ангажираност към равенството между половете. \r\n \r\nЕскен беше избрана за депутат в Бундестага през 2013 г. и официално е член на лявата парламентарна асоциация на ГСДП. Тя е критична към икономическите и социалните политики, провеждани от федералния кабинет. По-специално тя критикува климатичния пакет на правителството на Меркел, тъй като той е несправедлив социално. Трябва да се отбележи, че тя е член на германския „Грийнпийс“ и редица други екологични организации в Германия. \r\n \r\nBerliner Morgenpost обаче посочва, че според проучване, проведено от Института за изследване на общественото мнение IPSOS, само 37% от привържениците на социалдемократите сред избирателите подкрепят ранното изтегляне на ГСДП от настоящата правителствена коалиция. Възможно е това обстоятелство да има възпиращ ефект върху привържениците на незабавното разпадане на отношенията между ГСДП и управляващия блок ХДС / ХСС.", "date": "2019.12.02", "title": "Преглед на основните теми в руския печат (Агенция \"Фокус\")"}
{"url": "http://www.focus-news.net/news/2019/12/02/2725094/vzglyad-makron-se-vazpolzva-ot-ruskite-raketi-za-samoutvarzhdenie.html", "text": "Еманюел Макрон отново не върви в крак с НАТО, призовавайки съюзниците да започнат преговори с Путин за Договора за премахване на ракетите със среден и по-малък обсег. Всички останали от НАТО отхвърлиха тази идея Москва изначално. Френският президент все по-често започва да играе собствена игра, влизайки в конфликт с Вашингтон. Изглежда, че прогнозата, че Макрон иска да влезе в ситуационен съюз с Путин, за да постигне лидерството на Франция в ЕС, се сбъдва, коментира руският вестник  „Взгляд“ . \r\n \r\nВ четвъртък Кремъл потвърди, че френският президент Еманюел Макрон e изпратил отговор на посланието на Владимир Путин от септември за съдбата на Договора за премахване на ракетите със среден и по-малък обсег (ДРСМО). Писмото-отговор на Макрон съдържа разбиране на загрижеността на Русия „и готовност за диалог по този въпрос“, заяви Дмитрий Песков, говорител на руския лидер. \r\n \r\nТака Макрон стана първият западен лидер, който се съгласи да започне преговори с Москва за ДРСМО. Припомняме, Путин предложи да се обяви мораториум върху разполагането на подобни ракети, като изпрати писмо по този въпрос през септември до няколко десетки държави от НАТО. Централата на Алианса чрез думите на генералния му секретар Йенс Столтенберг каза веднага, че „не вижда смисъл“ в предложението на Путин. \"Ние сме чували това предложение и преди, но то не заслужава доверие, защото то пренебрегва реалността\", отбеляза той и добави, че Русия вече е разположила крилатата ракета 9M729 на границите на НАТО. \r\n \r\nСлучи се така, че в четвъртък Макрон прие Столтенберг в Елисейския дворец. „Наскоро предизвика широк отклик отговора на Франция на писмото от президента Путин. Франция любезно сподели отговора си на това писмо със своите съюзници, което не всички съюзници са правили преди. Мисля, че това е добър подход“, каза Макрон, разговаряйки с генералния секретар на НАТО. \r\n \r\nМакрон също отхвърли конкретната идея за мораториума, „идеята обаче не трябва да се отхвърля като основа за дискусия“, цитира френският лидер ТАСС. „Необходимо е да се изгради прозрачен, задълбочен и взискателен диалог с Русия“, каза Макрон. \"Ето защо изразих волята си да дам нов тласък на този диалог.\" \r\n \r\nВ същото време той отбеляза, че \"Франция разбира загрижеността на съюзниците и никога не би рискувала сигурността на партньорите\", но \"липсата на диалог с Русия не направи континента по-безопасен.\" \r\n \r\n„Враг ли ни е Русия днес? Или е Китай? Целта на НАТО ли е да ги сочи като врагове? Не мисля така \", заяви Макрон (според Bloomberg). \r\nСтолтенберг трябваше да си припомни, че споровете между страните от НАТО са нормални. „Не е тайна, че имаме разногласия, защото сме 29 съюзници. Такива имаше и преди, но всеки път ги преодолявахме и поддържахме мира в Европа, което е основната задача на НАТО “, увери генералният секретар. \r\n \r\nГерманският вестник Frankfurter Allgemeine Zeitung подчертава, че за втори път този месец Макрон \"плува срещу течението \"в рамките на съюза“. Той направи първия си скандал в началото на ноември, когато обяви \"мозъчната смърт\" на НАТО. Говорейки в четвъртък със Столтенберг, Макрон, между другото, припомни обидните си думи на госта и не ги отрече. Френският лидер заяви, че това изявление е „полезно събуждане“ за съюза. \r\n \r\nМосква смята, че този път Париж е решил да спори със съюзниците въз основа на абсолютно рационални и универсални съображения. „Макрон разбира, че унищожаването на договора е лошо за Европа“, заяви пред вестник „Взглад“ Олег Морозов, член на Съвета на федерацията. - Ракетите със среден и малък обсег на действие не пречат на „балистичната история на отношенията“ между САЩ и Русия, където има съвсем различни разстояния. Това е проблем  на Европа и околните територии. \" \r\n \r\nСенаторът вярва: „Ако договорът бъде унищожен и НАТО реши да разположи ракети в Европа, тогава Франция става уязвима при ответния удар от Русия. Макрон с право нарича това въпрос на европейската сигурност, а не на американската.\" \r\n \r\nРъководителят на Центъра за френски изследвания на Руската академия на науките Юрий Рубински твърди, че Макрон „не може и не иска да приеме едностранно руското предложение за ДРСМО“ и затова призовава партньорите си за съвместна дискусия. Вече е ясно, че не всички страни подкрепят тази идея: Германия вече изрази съмненията си, а Полша и балтийските страни няма да се противопоставят на ръководството на НАТО, защото тази организация остава за тях „верую“ и фундамент на външната политика. \r\n \r\nМакрон все още се стреми да бъде съюзник на Съединените щати, но в същото време той започна активно да установява отношения с Русия и Китай, припомни експертът пред изданието, а в отношенията с тези две сили „той се позиционира не само като президент на Франция, но и като упълномощен представител на интересите на Европейския съюз \". \r\n„Призивите на Макрон за обширна система за сигурност и сътрудничество на евразийския континент от Лисабон до Владивосток са пряко продължение на идеята на Шарл де Гол за Европа от Атлантическия океан до Урал“, добави Рубински. \r\n \r\nРуските политици също не изключват, че Макрон се нуждае от идеята за преговори с Русия за ДРСМО, за да укрепи авторитета си в съюза. \"Невъзможно е да се оценят недвусмислено плановете на Макрон по отношение на отношенията с Русия, но няма съмнение в амбициите му, желанието му да играе ролята си в Европа, да се конкурира с другите страни и да взема ключови решения\", добави сенаторът Олег Морозов. \r\n \r\n  Юлиян Марков", "date": "2019.12.02", "title": "„Взгляд“: Макрон се възползва от руските ракети за самоутвърждение"}
{"url": "http://www.focus-news.net/news/2019/12/02/2725095/vzglyad-makron-se-vazpolzva-ot-ruskite-raketi-za-samoutvarzhdenie.html", "text": "Еманюел Макрон отново не върви в крак с НАТО, призовавайки съюзниците да започнат преговори с Путин за Договора за премахване на ракетите със среден и по-малък обсег. Всички останали от НАТО отхвърлиха тази идея Москва изначално. Френският президент все по-често започва да играе собствена игра, влизайки в конфликт с Вашингтон. Изглежда, че прогнозата, че Макрон иска да влезе в ситуационен съюз с Путин, за да постигне лидерството на Франция в ЕС, се сбъдва, коментира руският вестник  „Взгляд“ . \r\n \r\nВ четвъртък Кремъл потвърди, че френският президент Еманюел Макрон e изпратил отговор на посланието на Владимир Путин от септември за съдбата на Договора за премахване на ракетите със среден и по-малък обсег (ДРСМО). Писмото-отговор на Макрон съдържа разбиране на загрижеността на Русия „и готовност за диалог по този въпрос“, заяви Дмитрий Песков, говорител на руския лидер. \r\n \r\nТака Макрон стана първият западен лидер, който се съгласи да започне преговори с Москва за ДРСМО. Припомняме, Путин предложи да се обяви мораториум върху разполагането на подобни ракети, като изпрати писмо по този въпрос през септември до няколко десетки държави от НАТО. Централата на Алианса чрез думите на генералния му секретар Йенс Столтенберг каза веднага, че „не вижда смисъл“ в предложението на Путин. \"Ние сме чували това предложение и преди, но то не заслужава доверие, защото то пренебрегва реалността\", отбеляза той и добави, че Русия вече е разположила крилатата ракета 9M729 на границите на НАТО. \r\n \r\nСлучи се така, че в четвъртък Макрон прие Столтенберг в Елисейския дворец. „Наскоро предизвика широк отклик отговора на Франция на писмото от президента Путин. Франция любезно сподели отговора си на това писмо със своите съюзници, което не всички съюзници са правили преди. Мисля, че това е добър подход“, каза Макрон, разговаряйки с генералния секретар на НАТО. \r\n \r\nМакрон също отхвърли конкретната идея за мораториума, „идеята обаче не трябва да се отхвърля като основа за дискусия“, цитира френският лидер ТАСС. „Необходимо е да се изгради прозрачен, задълбочен и взискателен диалог с Русия“, каза Макрон. \"Ето защо изразих волята си да дам нов тласък на този диалог.\" \r\n \r\nВ същото време той отбеляза, че \"Франция разбира загрижеността на съюзниците и никога не би рискувала сигурността на партньорите\", но \"липсата на диалог с Русия не направи континента по-безопасен.\" \r\n \r\n„Враг ли ни е Русия днес? Или е Китай? Целта на НАТО ли е да ги сочи като врагове? Не мисля така \", заяви Макрон (според Bloomberg). \r\nСтолтенберг трябваше да си припомни, че споровете между страните от НАТО са нормални. „Не е тайна, че имаме разногласия, защото сме 29 съюзници. Такива имаше и преди, но всеки път ги преодолявахме и поддържахме мира в Европа, което е основната задача на НАТО “, увери генералният секретар. \r\n \r\nГерманският вестник Frankfurter Allgemeine Zeitung подчертава, че за втори път този месец Макрон \"плува срещу течението \"в рамките на съюза“. Той направи първия си скандал в началото на ноември, когато обяви \"мозъчната смърт\" на НАТО. Говорейки в четвъртък със Столтенберг, Макрон, между другото, припомни обидните си думи на госта и не ги отрече. Френският лидер заяви, че това изявление е „полезно събуждане“ за съюза. \r\n \r\nМосква смята, че този път Париж е решил да спори със съюзниците въз основа на абсолютно рационални и универсални съображения. „Макрон разбира, че унищожаването на договора е лошо за Европа“, заяви пред вестник „Взглад“ Олег Морозов, член на Съвета на федерацията. - Ракетите със среден и малък обсег на действие не пречат на „балистичната история на отношенията“ между САЩ и Русия, където има съвсем различни разстояния. Това е проблем  на Европа и околните територии. \" \r\n \r\nСенаторът вярва: „Ако договорът бъде унищожен и НАТО реши да разположи ракети в Европа, тогава Франция става уязвима при ответния удар от Русия. Макрон с право нарича това въпрос на европейската сигурност, а не на американската.\" \r\n \r\nРъководителят на Центъра за френски изследвания на Руската академия на науките Юрий Рубински твърди, че Макрон „не може и не иска да приеме едностранно руското предложение за ДРСМО“ и затова призовава партньорите си за съвместна дискусия. Вече е ясно, че не всички страни подкрепят тази идея: Германия вече изрази съмненията си, а Полша и балтийските страни няма да се противопоставят на ръководството на НАТО, защото тази организация остава за тях „верую“ и фундамент на външната политика. \r\n \r\nМакрон все още се стреми да бъде съюзник на Съединените щати, но в същото време той започна активно да установява отношения с Русия и Китай, припомни експертът пред изданието, а в отношенията с тези две сили „той се позиционира не само като президент на Франция, но и като упълномощен представител на интересите на Европейския съюз \". \r\n„Призивите на Макрон за обширна система за сигурност и сътрудничество на евразийския континент от Лисабон до Владивосток са пряко продължение на идеята на Шарл де Гол за Европа от Атлантическия океан до Урал“, добави Рубински. \r\n \r\nРуските политици също не изключват, че Макрон се нуждае от идеята за преговори с Русия за ДРСМО, за да укрепи авторитета си в съюза. \"Невъзможно е да се оценят недвусмислено плановете на Макрон по отношение на отношенията с Русия, но няма съмнение в амбициите му, желанието му да играе ролята си в Европа, да се конкурира с другите страни и да взема ключови решения\", добави сенаторът Олег Морозов. \r\n \r\n  Юлиян Марков", "date": "2019.12.02", "title": "„Взгляд“: Макрон се възползва от руските ракети за самоутвърждение"}
{"url": "http://www.focus-news.net/news/2019/12/02/2725102/gd-granichna-politsiya-silno-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-gkpp-lesovo.html", "text": "Силно интензивен е трафикът за товарни автомобили на изход на ГКПП „Капитан Андреево“ и ГКПП „Лесово“. Това съобщиха от  ГД „Гранична полиция“ . Информацията за трафика на граничните пунктове е към 6.00 часа. На границата с Румъния на ГКПП „Дунав мост 2“ трафикът е интензивен на изход за товарни автомобили.  \r\n \r\nНа българо-сръбската, българо-гръцката и на границата със Северна Македония трафикът е нормален на всички гранични контролно-пропускателни пунктове. \r\n \r\nПоради извършване на ремонтни работи на ГКПП „Кулата“ е възможно да има промени в организацията на движението на товарните автомобили през пункта. Трасетата ще се ремонтират поетапно, без да се спира преминаването на превозни средства.", "date": "2019.12.02", "title": "ГД „Гранична полиция“: Силно интензивен е трафикът за товарни автомобили на изход на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2019/12/02/2725099/pregled-na-mezhdunarodnite-novini-do-6-chasa-agentsiya-fokus.html", "text": "Лидерът на опозиционната Лейбъристка партия на Великобритания Джереми Корбин подкрепя намерението на френския президент Еманюел Макрон за реформи в НАТО и желанието му да сложи край на острата конфронтация между Алианса и Руската федерация. Корбин заяви това в предизборна реч в английския град Йорк, цитиран от  TACC . \r\n \r\n\"В НАТО ще работим (ако лейбъристите спечелят предсрочните парламентарни избори - коментар на ТАСС), за да гарантираме, че Алиансът ще намали напрежението в Европа и извън нея. Тази тема трябва да стане основната на срещата на върха в Лондон\", каза Корбин, чиято  реч беше излъчена от Sky News. \"Президентът Макрон е прав в настояването си, че НАТО трябва да промени, да деескалира конфликта с Русия и да разгледа по-широко най-сериозните заплахи за общата ни сигурност.\" \r\n \r\nСпоред Корбин правителството на лейбъристите ще счита за важно поддържането на отношенията със Съединените щати, но ще укрепи връзките с ЕС като приоритет. Корбин също така смята, че Великобритания трябва да следва независима външна политика, спирайки „сляпото обслужване“ на САЩ. \r\n \r\n\"За да гарантираме истински сигурността на страната, трябва спокойно да взимаме правилни решения в трудни ситуации, често действайки противно на общоприетото мнение. Нуждаем се от сила и смелост, за да продължим нашия независим курс, когато ни се струва, че нашите приятели и съюзници действт погрешно. Дошло е време Великобритания да престане да се ползва от протекциите от Доналд Тръмп\", заяви Корбин, обвинявайки британския премиер Борис Джонсън, че подкрепя американския президент, който \"тласка света по опасен път.\" \"Великобритания трябва да следва собствената си външна политика, която ще бъде свободна от сляпата служба на американската администрация, която не признава нашите ценности\", добави лидерът на лейбъристите. \r\n \r\nСпоред Корбин една от причините за нарастващата терористична заплаха в света е, че Обединеното кралство в продължение на много години определя своя външнополитически курс, следвайки сляпо  Съединените щати. Лидерът на опозицията критикува решенията на своите предшественици да подкрепят нахлуванията в Афганистан, Ирак и Либия, каза, че опитите на Запад да победят международния тероризъм с военни средства се провалят, а също така предупреди за опасността от конфликт с Иран и сключването на съюзи със Саудитска Арабия. Тези изявления дойдоха само два дни след като 28-годишният Усман Хан извърши терористична атака на Лондонския мост, за която терористичната групировка  \"Ислямска държава\" пое отговорност. \r\n \r\nВ речта си Корбин също призова Джонсън да публикува парламентарните доклади, в които се анализират твърденията, че Саудитска Арабия спонсорира тероризма и се твърди, че Русия представлява заплаха за британската демокрация. \r\n \r\n„Не може да се игнорират доказателства, че руските олигарси и парите им се използват, за да получат възможност да повлияят на нашата политика“, заяви Корбин, като се позовава на твърденията на The Times, че девет руски предприемачи, които са дарили пари на управляващата партия, са споменати в доклад, посветен на руското влияние. Джонсън многократно отрича доказателства за каквато и да е намеса на Москва в демократичните процеси в кралството. \r\n*** \r\n \r\n Германският канцлер Ангела Меркел изпрати писмо до албанския премиер Еди Рама, в което пише, че тя е приела с голяма тревога новината за земетресението в Албания, особено след като много хора са загинали, информира македонското издание  “Слободен печат“ . \r\n \r\nЕто и пълният текст на писмото: \r\n \r\n„Уважаеми господин министър-председател, \r\nАз научих с голяма тревога новината за земетресението в Албания, където много хора загубиха живота си, и много бяха ранени. Искам да изкажа съжалението си и да ви изпратя съболезнованията си. Нашите мисли са с жертвите и пострадалите. Знам за болката, която изпитвате вие и вашето семейство. Ние дълбоко съжаляваме за вас и хората в Албания, които загубиха своите близки в резултат на земетресението. Надяваме се пострадалите граждани да се възстановят възможно най-скоро. Германия и Европейският съюз ще ви подкрепят в тези трудни времена.“ \r\n*** \r\n \r\n Новият председател на Европейската комисия Урсула фон дер Лайен разговаря по телефона с турския президент Реджеп Тайип Ердоган в първия си работен ден, предава  Anadolu Agency . \r\n \r\nДвамата са обсъдили присъединяването на Турция към ЕС, споразумението от 18 март 2016 г за подкрепа на сирийските бежанци в Турция и доброволното връщане на сирийците в зоната за сигурност, създадена от турската администрация в Северна Сирия. \r\n \r\nВ своя публикация в социалната мрежа „Туитър“ Фон дер Лайен заяви, че е започнала първия си ден в офиса с любезни телефонни обаждания към страните от Г-7 и Г-20, заявявайки, че те „трябва да работят заедно“ за справяне с глобалните предизвикателства. \r\n \r\nТурция и ЕС подписаха споразумение за бежанците през март 2016 г., което имаше за цел да възпрепятства нелегалната миграция през Егейско море, като се вземат по-строги мерки срещу трафиканти на хора и се подобрят условията на близо три милиона сирийски бежанци в Турция. \r\n*** \r\n \r\n Турската армия в неделя започна изграждането на контролно-пропускателните пунктове (КПП) в Северна Сирия в опит да предотврати терористичните атаки, насочени срещу цивилни граждани чрез атентати с автомобили от страна на кюрдските милиции, предава  Anadolu Agency . \r\n \r\n\"За да се улесни създаването на зона за сигурност, бяха установени пътни контролно-пропускателни пунктове в отговор на атаките на терористите от Кюрдската работническа партия (ПКК) и техният сирийски клон – Отрядите за народна самоотбрана (ОНС), насочени срещу невинни цивилни\", се казва в съобщението на Министерството на националната отбрана на Турция в социалната мрежа „Туитър“. \r\n \r\n\"Ще бъдат взети всички необходими предпазни мерки, за да се гарантира безопасността на местните хора\", се добавя в изявлението \r\nВ събота терористичната група планираше да удари цивилни в село Тал Абаяд с два камиона, натоварени с бомби. Силите за сигурност осуетиха един от опитите, но другият камион избухна извън селото и рани поне петима местни жители. \r\nВедомството отбелязва, че турската армия е открила още едно училище в град Рас ал Айн, което е било превърнато във военен пост с тунели, прокопани отдолу от терористите от ПКК/ОНС, съобщи Министерството. \r\n \r\n\"По време на операции по претърсване и пречистване нашите войници са идентифицирали още едно училище в Рас ал-Айн, което е станало неизползваемо от терористите от ПКК/ОНС, които са прокопали тунели, простиращи се до близките сгради за нападенията си\", отбелязва министерството и добавя: \"Тунелите са затворени, за да се предотврати по-нататъшното им използване.\" \r\n*** \r\n \r\n Бившият президент на СССР Михаил Горбачов изрази надежда за запазването на Договора за премахване на ракетите със среден и по-малък обсег на действие (ДРСМО) в интервю за CNN, цитирано от  TACC . \r\n \r\nМисля, че все още не сме се оттеглили от този договор. И всички споразумения съществуват, те са запазени, не са унищожени, \"така той коментира прекратяването на действието на ДРСМО по инициатива на американската страна.\" Но това са първите стъпки за унищожаване на онова, което не трябва да се унищожава в никакъв случай\", каза Горбачов. \r\n \r\nТой обърна внимание и на ескалацията на напрежението между Москва и Вашингтон и възможността за започване на нова Студена война. „Мисля, че това трябва да се избягва“, каза Горбачов. \"Връщаме се към нова студена война, но може да се окаже, че ако продължи, ще се окаже гореща - унищожаването на цялата ни цивилизация\", предупреди той. \r\n \r\nБившият президент на СССР подчерта, че перспективата за нова Студена война се смята за неприемлива от хората „по целия свят“. \"Хората реагират и това са най-важните оратори и политици. Хората разбират: това не трябва да се допусне\", каза той. \r\n*** \r\n \r\n Премиерът на Албания Еди Рама съобщи тази неделя, че блоковете, които подлежат на ремонт, трябва да бъдат поправени от тези, които са ги изградили, цитира думите му албанският портал  Albanian Daily News . \r\nПо време на заседанието на Националния съвет за възстановяване, Рама заяви, че тези строители ще отидат в затвора, ако не поправят сградите, които са получили възстановими щети от земетресението, защото са направени грешки при изпълнението на проекта. \r\nПремиерът подчерта, че много жилищни блокове попадат в категорията годни за възстановяване. \r\n \r\n„Повредените жилищни блокове, които могат да бъдат поправени, ще бъдат ремонтирани от тези, които са ги изградили. Те или ще ги поправят сами, или ще отидат в затвора, защото не можем да поправим жилищни блокове, които имат непоправими щети, защото са допуснати грешки в проектирането и изпълнението. И в тази категория има немалко жилищни блокове\", отбеляза премиерът Рама. \r\n*** \r\n \r\n Премиерът на Малта Джоузеф Мускат, който бе подложен на голям обществен натиск заради убийството на журналистката Дафне Галиция, заяви, че ще се оттегли, след като заместникът му бъде избран през януари, предава  AFP \r\n \r\nМускат отказа да направи връзка с убийството на Галиция през 2017 г., като заяви в телевизионно обръщение, че е подал оставка, „тъй като това трябва да се направи“. \r\n \r\nСъобщението дойде след две седмици на все по-голям натиск и обществени протести, призоваващи Мускат да се откаже от премиерския пост. Мускат заяви, че ще подаде оставка, след като неговият наследник бъде избран до 12 януари. \r\n \r\nПо-рано в неделя лидерът на лейбъристите получи единодушната подкрепа на депутатите от своята партия на спешната среща, свикана ден след като магнатът Йорген Фенек беше обвинен за съучастие в убийството. Съдът замрази активите на Фенек. \r\n*** \r\n \r\n САЩ не трябва да задължават членовете на НАТО да купуват оръжията им, заяви френският министър на въоръжените сили Флорънс Парли в интервю за Journal du Dimanche, цитирана от  РИА Новости . \r\n \r\n\"Не трябва да позволим петият член на Устава на НАТО, който задължава членовете на Алианса да поддържат солидарност, да стане F-35 под натиск от Вашингтон, който ще ги принуди да купуват американско оръжие\", каза Парли. \r\nПризнавайки, че САЩ са важен играч в НАТО, министърът подчерта, че самият президент на САЩ Доналд Тръмп призовава европейските държави да поемат отговорност за своята сигурност. \r\n \r\nВ същото време тя отбеляза, че Европа „няма военни механизми, които биха били в съответствие с нейната икономическа и политическа сила“. \r\nСпоред нея изграждането на независима суверенна позиция не е бърз процес. Това обаче не трябва да поставя пред членовете на ЕС избор между суверенна Европа и Трансатлантическия Алианс. Напротив, те трябва взаимно да се подсилват. \r\nВ допълнение Парли каза, че гарантирането на сигурността в Европа е невъзможно без поддържане на диалог с Русия. \r\n*** \r\n \r\n От сутринта на 26 ноември, когато в Албания беше регистрирано земетресение с магнитуд 6,4 по скалата на Рихтер, до неделя са регистрирани 1 300 по-слаби земетресения в Дуръс и други части на страната, заяви албанският сеизмолог Рапо Ормени, цитиран от македонският телевизионен канал  “Сител“ . \r\n \r\nТой добави, че това е нормален процес, необходим за освобождаване на енергия след основния шок. \"Хората трябва да свикнат със земетресенията, защото не са преживявали толкова силно земетресение като това, което удари страната на 26 ноември през последните 40 години\", каза Ормани. \r\n \r\nТрябва да се има предвид, че само през днешния ден са регистрирани три труса  над пета степен по скалата на Рихтер, 25 над четвърта степен и 130 земетресения над трета степен, регистрирани от апарата, останалите са от трета и под трета степен \r\n„Нормално е енергията да се отделя от сеизмичната зона. Необходимо е освобождаване на енергия и съответно трусове. Няма причина хората да изпадат в паника, каза Ормени. \r\n \r\nТой заяви, че афтършоковете не са причинили щети.", "date": "2019.12.02", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2019/12/02/2725100/moskovskiy-komsomolets-kak-rusiya-da-varne-krim-v-evropa.html", "text": "Как Русия да върне Крим в Европа, коментира руският вестник  “Московский Комсомолец\"  в материал, представен без редакторска намеса. \r\n \r\nПрисъединяването на Крим към Русия през 2014 г. предизвика остра реакция от световната общност, която Москва усеща и до днес. Оттогава Русия полага огромни усилия за преодоляване на режима на санкции, за доказването на легитимността на своите действия пред европейските чиновници и депутати, за да убеди „партньорите“, че „решението на кримския въпрос“ е окончателно и не може да бъде оспорено. В Крим се провеждат безброй конференции, конгреси и събития, повече от 50 делегации на второстепенни европейски политици и депутати са го посетили, от време на време се провеждат официални събития. Очевидно е, че никой в Европа не започва да се отнася към ситуацията около полуострова по различен начин, в сравнение с преди пет години. \r\n \r\nУспоредно с това Кремъл предприе доста сериозни стъпки, за да гарантира, че животът в региона се променя. Изграден е Кримският мост, реконструирано е главното летище в Симферопол, осигурена е енергийната независимост на полуострова, постигнат е напредък в решаването на проблема с доставка на прясна вода. През последните пет години общите инвестиции в икономиката на Крим (включително изграждането на Кримския мост) възлизат на най-малко 1 трилион рубли, което го прави най-субсидирания руски регион. \r\n \r\nТуристическият поток през 2018 г. надхвърли нивото на 2013 г. и до края на 2019 г. ще бъде по-висок от показателите от преди шест години с 19-21%; местния регионален продукт, както в номинално изражение, така и на глава от населението, нарасна повече от два пъти. Междувременно регионът остава един от аутсайдерите по отношение на средната работна заплата в руски мащаб (тя е 1,5 пъти по-ниска от средната за страната), цените на повечето стоки са се повишили значително, а качеството на туристическите услуги като цяло остава непроменено. След като се превърна в своеобразен „патриотичен тест за лакмус“ през 2014–2016 г., Крим изисква огромни инвестиции, но постепенно губи своята специална идентичност в очите на значителен брой руснаци, понякога дори бива възприеман като тежест. \r\n \r\nВъзможно ли е руските власти да предложат проект за развитието на Крим, който, от една страна, да съживи интереса на нашите граждани към него и да направи полуострова своеобразен модел за развитието на цяла Русия, а от друга страна, да представи „кримския дискурс“ в света, надхвърляйки дискусията за това кога, как и до каква степен Руската федерация е нарушила международното право, когато го е присъединила? \r\n \r\nЕдна от посоките може да бъде околната среда. \r\n \r\nДнес Крим произвежда повече от 1,3 милиона тона битови отпадъци годишно, без нито един завод за рециклиране на отпадъци. 55 милиона кубически метра боклук се натрупаха в 13 големи депа и над 700 сметища, отравящи околната среда. Полуостровът се захранва с електричество от топлоелектрически централи, които изобщо не подобряват околната среда. Трудностите остават с питейната вода и десетки хиляди тона канални води се изхвърлят в морето всяка година. Дори не си струва да добавяме, че поради известна ексклузивност на територията е практически невъзможно да се решат ефективно тези проблеми чрез извозване на боклука до \"континенталната част\". \r\n \r\nВ такава ситуация изглежда логично - особено като се има предвид статутът на Крим като огромна зона за отдих – да се направи опит за превръщането му в един голям екологичен парк. Трябва да се създадат и инсталират съвременни системи за пречистване и рециклиране на отпадъчни води за няколко години, което ще доведе до загубите им до най-ниските възможни стойности (подобна схема отдавна се прилага в Обединените арабски емирства, където 20 пречиствателни станции обработват над 500 хиляди тона отпадъчни води на ден). Да се създаде ефективна система за разделно събиране на боклука в 5-6 категории, да се организира рециклирането на хартия и картон, да се стартира освобождаването от използвана пластмаса от негорими и негниещи строителни и облицовъчни материали, чиято технология отдавна е разработена. Като се има предвид, че на полуострова продължителността на слънчевото греене достига 2470 часа годишно и че по-голямата част от него пада главно в пиковия сезон на потреблението на енергия през летните ваканции, а през зимния сезон се наблюдават силни ветрове, напълно прехвърляне на региона на слънчева и вятърна енергия от пет до шест години (цената на консумираната електроенергия годишно в размер на 7 милиарда кВтч електроенергия няма да надвишава 30 милиарда рубли, дори ако се използват най-скъпите корейски слънчеви панели и немски вятърни генератори). Трябва да се приеме програма за бързия преход към използването на автомобили, задвижвани изключително от електричество, след което да се разшири и към градския транспорт (днес в Крим има само три станции за зареждане на електрически превозни средства - по една в Симферопол, Севастопол и Алуща). Напълно да се забрани използването на пластмасови бутилки, опаковки, сламки за коктейли, пластмасови торбички. Да се въведат строги правила за събиране и изхвърляне на стъклени и алуминиеви опаковки, акумулатори и батерии. Списъкът с такива мерки може да бъде продължен за дълго време. \r\n \r\nС други думи, защо да не създадете пример за „екологично чиста“  икономика на бъдещето? “ Технически нищо не е невъзможно - в Германия за 15 години бяха пуснати в експлоатация 60 GW мощност на вятърни и слънчеви централи. При нашите условия не може ли да се гарантира 30 пъти по-малък обем за 5-6 години? Пречиствателните станции и инсталациите за рециклиране също не се изграждат за десетилетия. Преходът към електрическите автомобили може да се извърши още по-бързо чрез банално обявяване на търговска програма при такива условия, които ще позволят на кримските автомобилисти да сменят своите 650 хиляди автомобила за нови, като плащат 25-30% от реалната им цена (и, вероятно кредит), докато единствено в името на изпълнението на тази програма, напълно се премахнат митата върху вноса на такива автомобили в Русия и транспортния данък на Кримския полуостров (За пристигащи туристи можете да се осигурят евтини електрически превозни средства под наем, както да се създадат големи охраняеми дългосрочни паркинги по крайбрежието крайбрежие и на границата с Украйна.) \r\n \r\nОсвен това, както вече е казано, програмата за „екологизиране“ трябва да преследва не само икономически, но и задачи за изграждане на имидж. \r\n \r\nМащабната модернизация на полуострова ще изисква не само бюджетни инвестиции, но и широко международно сътрудничество и ще бъде идеален инструмент за включване на чуждестранни компании в икономическия живот на региона. Заменяйки всички автомобили по кримските пътища с електрически автомобили, е възможно да се постигне компактна концентрация на най-големия автопарк в света (което дори ще надвиши този в Калифорния) - и производителите на тези продукти не могат да не дойдат на такъв пазар с услуги. Същото се отнася и за производителите на слънчеви панели и вятърни мелници, станции за зареждане и системи за пречистване на водата - по този начин „блокадното” мислене на западната политическа класа ще бъде раздвижено от действията на големи международни корпорации, придобивайки сериозна мотивация да участват в този вид модернизация. След като превърнат Крим в най-екологичното място в Европа и създадат по същество перфектна среда с минимален човешки натиск върху природата, руските власти ще получат мощен съюзник в лицето на представители на различни екологични движения и политически партии  С други думи, задачата може да бъде пълната промяна на идентичността на Крим чрез въплъщаване тук на европейския екологичен идеал, за който днес много политици в десетки страни мечтаят. \r\n \r\n  Юлиян Марков", "date": "2019.12.02", "title": "\"Московский Комсомолец\": Как Русия да върне Крим в Европа"}
{"url": "http://www.focus-news.net/news/2019/12/02/2725101/nezavisimaya-gazeta-cherven-bunt-pri-germanskite-sotsialdemokrati.html", "text": "Членовете на Социалдемократическата партия на Германия (ГСДП) гласуваха за нейното ново ръководство. Съгласно резултатите от писменото гласуване председатели могат да станат  Норберт Валтер-Борянс, бившият министър на финансите на Северен Рейн-Вестфалия, и Саскиа Ескен, представител на лявото крило на тази политическа сила. Те ще бъдат одобрени на партийния конгрес следващата седмица, пише руският вестник  “Независимая газета“ . \r\n \r\n53% от 425-хилядите членове на ГСДП са гласували за тандема на победителите. Техните съперници - вицеканцлерът и федералният министър на финансите Олаф Шолц и политика от Бранденбург Клара Гейвиц, получиха само 45%. 54% от членовете на партията участваха в изборите. \r\nОфициално обаче Балтер-Борянс и Ескен все още не се считат за избрани. Резултатите от гласуването трябва да бъдат одобрени от партийния конгрес, който ще се проведе на 6-8 декември в Берлин. Въпросът с ръководството на ГСДП, пише Berliner Morgenpost, обаче може да се счита за решен. \r\n \r\nИзбраните наследници на председателя на партията Андреа Налес, който през лятото напусна по собствена свободна воля, се подкрепят от младежкото крило на партията „Млади социалисти“ и са представители на възгледите на лявото крило на партията. Шпигел нарече изборите \"червен бунт\", намеквайки, че победителите принадлежат на лявото крило на партията. Според списанието обаче, Валтер-Борянс и Ескен няма да изискват незабавно оттегляне от настоящата правителствена коалиция в Берлин, въпреки че смятат за подходящо да се проведат нови преговори за коалиционно споразумение. Сред изискванията, които те вероятно ще предложат за одобрение от конгреса на ГСДП, са интензифицирането на инвестициите в климатичната политика и инфраструктурата, увеличаването на минималната работна ставка до 12 евро на час. \r\n \r\nАко настоящият председател на Християндемократическия съюз (ХДС) Анегрет Крамп-Каренбауер не приеме новите изисквания (и това трябва да се очаква, твърди Der Spigel), новите лидери на СДП ще препоръчат на партията да се оттегли от голямата коалиция. Това означава, според експертите, че през 2020 г. ще се проведат нови избори, а дотогава ще управлява правителството на малцинството, водено от Ангела Меркел. \r\n \r\nВалтер-Борянс е известен с това, че се застъпва за справедливо данъчно облагане, което означава намаляване на данъчната ставка за бедните и нейното увеличение за хората с високи доходи, въпреки прогресивната данъчна система, използвана в Германия. Той също така критикува политиката на военния износ на федералното правителство за региони извън Европа. Той държи на двойното си фамилно име, в което официално е добавено фамилното име на жена му. По този начин той подчертава своята ангажираност към равенството между половете. \r\n \r\nЕскен беше избрана за депутат в Бундестага през 2013 г. и официално е член на лявата парламентарна асоциация на ГСДП. Тя е критична към икономическите и социалните политики, провеждани от федералния кабинет. По-специално тя критикува климатичния пакет на правителството на Меркел, тъй като той е несправедлив социално. Трябва да се отбележи, че тя е член на германския „Грийнпийс“ и редица други екологични организации в Германия. \r\n \r\nBerliner Morgenpost обаче посочва, че според проучване, проведено от Института за изследване на общественото мнение IPSOS, само 37% от привържениците на социалдемократите сред избирателите подкрепят ранното изтегляне на ГСДП от настоящата правителствена коалиция. Възможно е това обстоятелство да има възпиращ ефект върху привържениците на незабавното разпадане на отношенията между ГСДП и управляващия блок ХДС / ХСС. \r\n \r\n  Юлиян Марков", "date": "2019.12.02", "title": "“Независимая газета“: „Червен бунт“ при германските социалдемократи"}
{"url": "http://www.focus-news.net/news/2019/12/02/2725103/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . \r\n Метеорологична обстановка: \r\nТемпературите са в интервала от -10° до + 7°С \r\nВремето над страната е предимно облачно. \r\nСлаб до умерен вятър духа в областите: Добрич, Смолян и Шумен. \r\nПътните настилки са предимно сухи, частично мокри по високите места, на места заледени и обработени за движение при зимни условия. \r\nОграничена видимост поради мъгла:  \r\n- до 150 м в района на Враца .  \r\n \r\n Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа.  \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n- Всички автомагистрали;  \r\n- път I-1 с. Ребърково-Ботевград, като движението се пренасочва по обходен маршрут по път II-16 Ребърково-Своге-Софийски околовръстен път само в посока София, като е ограничено за обход в посока София-Ребърково; \r\n- път I-1 Благоевград-ГКПП „Кулата“; \r\n- път I-4 п. в. „Коритна“-Велико Търново-Шумен; \r\n- път I-5 Русе-Велико Търново; \r\n- път I-8 ГКПП „Калотина“-София; \r\n- път I-9 Варна-Бургас; \r\n- път II-18 Околовръстен път на София; \r\n- път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим. \r\n \r\n Състояние на автомагистралите: \r\nАМ „Тракия“:  \r\nОбласт София:  \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 30.06.2020 г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 31.03.2020 г. \r\n \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София. През празничните и почивни дни се въвежда реверсивно движение както следва: \r\n- В деня преди празничния или почивен ден - обособяват се две ленти в посока Варна и една в посока София.  \r\n- За последния почивен или празничен ден - обособяват се две ленти в посока София и една в посока Варна. При благоприятни атмосферни условия ограничението ще се въвежда в участъка от км 14+210 до км 22+620 поради извършване на ремонтни дейности по пътната настилка от км 16+530 до км 20+620. Срок 15.12.2019 г.; \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 20.12.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виадукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 20.12.2019 г.; \r\nДвижението от км 33+960 до км 39+050 в посока Варна е ограничено поради ремонтно-възстановителни дейности на виадукт при км 36+450 /Коренишки дол/ и се осъществява двупосочно в платното посока София. В последния почивен ден в 10:00 часа временната организация на движението се въвежда с две ленти посока София и една посока Варна, а в последния работен ден преди почивните дни в 12:00 часа – две ленти посока Варна и една посока София. Срок 15.12.2019 г.;  \r\nДвижението от км 33+930 до км 34+350 посока Варна се осъществява с повишено внимание поради ремонтни дейности по аварийната лента на виадукт при км 34+220. Участъкът е сигнализиран с пътни знаци. Срок до 20.12.2019 г. \r\n \r\nАМ „Марица“: няма ограничения. \r\n \r\nАМ „Черно море“: няма ограничения. \r\n \r\nАМ „Струма“:  \r\nОбласт Кюстендил и Перник: \r\nОграничено е движението в платното посока ГКПП „Кулата“ при виадукта в района на с. Джерман в участъка между км 60 и км 66 поради аварийно-възстановителните дейности по съоръжението при 62-ри км което бе засегнато от пожара в депото за отпадъци. \r\nЗа улеснение на пътуващите в края на работната седмица в петък от 14 ч. на виадукта при 62-ри км, както и досега, ще се обособяват две ленти към Благоевград и една лента към София, а от 10 ч. в последния почивен ден - неделя, до 14 ч. на последния работен ден ще има две ленти за София и една за Благоевград. \r\nПревозните средства над 12 т, включително и автобусите, пътуващи към Кулата, както и в момента се отбиват от АМ „Струма“ при пътен възел „Долна Диканя“, преминават по път I-1/Е-79 и при пътен възел „Бобошево“ продължават по АМ „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“. \r\nОбласт Перник: \r\nДвижението в участъка от км 23+664 до км 23+930 в посока София се осъществява с повишено внимание поради укрепване на откос и възстановяване на банкет. Участъкът е сигнализиран с пътни знаци. Срок до 20.12.2019 г. \r\n \r\n Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Приморски“ - забранен за МПС над 12 т.;  \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\n \r\n Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nВъвежда се реверсивно движение по път I-1 София – Перник при Владая от км 276+040 до км 277+610 а именно: всеки работен ден от понеделник до петък се обособяват две ленти в посока София за времето от 06:00 до 10:00 часа, същото се отнася и за последния почивен ден и всяка неделя от 18:00 до 19:00 часа. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2020 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 29.09.2020 г. \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 до км 24+000 в посока Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.12.2019 г. \r\n \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения. \r\n \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2020 г. \r\n \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: \r\nОбласт Велико Търново: \r\nДвижението в участъка от границата с област Габрово до с. Балван от км 101+550 до км 112+000 се осъществява в една лента поради ремонтни дейности на асфалтовата настилка. Участъкът е сигнализиран от пътни знаци. Срок до 18:00 ч. на 04.12.2019 г. \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се извършва с повишено внимание във връзка със строителството на обект: АМ „Хемус”.Срок 31.05.2020 г. \r\n \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 30.06.2020 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г.; \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали \r\n \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма ограничения. \r\n \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2020 г.; \r\nДвижението в участъка Драгоман – Сливница от км 20+500 до км 32+447 се осъществява с повишено внимание поради модернизация на пътното тяло, като поетапно се ограничават определени пътни участъци. При необходимост се осигурява обходен маршрут. Участъкът е сигнализиран с пътни знаци. Срок 31.05.2020 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 31.12.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево.  \r\n \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nДвижението по „Аспарухов“ мост в посока Варна при км 117 се осъществява в една лента поради ремонтни дейности на дилатационна фуга. Ограничава се движението по активната лента, като движението се осъществява в изпреварващата лента. Участъкът е сигнализиран с пътни знаци. Срок до 04.12.2019 г. \r\nОбласт Бургас: \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 15.08.2020 г.; \r\nДвижението в участъка Слънчев бряг – Бургас при обхода на гр. Поморие от км 222+849 до км 225+522 се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е ограничена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2020 г.; \r\nДвижението в участъка Обзор – Слънчев бряг е ограничено за МПС над 12 т. поради ремонтни дейности на водосток при км 185. Движението на тежкотоварните автомобили се осъществява по обходни маршрути през проходите „Айтоски“ и „Ришки“. Участъкът е сигнализиран с пътни знаци. Срок до 06.12.2019 г. \r\n \r\n Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС:  \r\nПът ІІІ-109: Движението по път IІІ-109 АМ „Струма“ – Лозеница от км 0+000 до км 10+754 е ограничено за всички МПС поради рехабилитация на пътното тяло. \r\nОбходен маршрут: АМ „Струма“ – п.в. „Ново Кономлади” – по общински път през с. Ново Кономлади – с. Капатово – с. Кромидово – с. Хърсово – с. Виногради – път ІІІ-109 Лозеница – Мелник и обратно. Срок до 31.12.2019 г. \r\nРемонтни дейности: няма ограничения. \r\n \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.12.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности:  \r\nПът II-73: Движението по път II-73 Прилеп – Риш от км 43+500 до км 66+000 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 06.12.2019 г.; \r\nПът II-99: Движението по път II-99 Бургас – Черноморец от км 6+000 до км 14+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 10.12.2019 г.; \r\nПът III-208: Движението по път III-208 Провадия – Айтос при км 51+900 в района на Добромир се осъществява в една лента поради оборудване на съществуваща стационарна контролна единица на електронната система за събиране на пътни такси за МПС над 3,5 т. Участъкът е сигнализиран с пътни знаци. Срок до 03.12.2019 г.; \r\nПът III-539: Движението по път III-539 Средец – Айтос от км 44+700 до км 45+680 в района на гр. Айтос се осъществява с повишено внимание поради въвеждане на временна организация на движението във връзка с изпълнението на обект за пречиствателна станция за отпадни води на гр.Айтос. Скоростта на движение в участъка се ограничава на 40 км/ч. Срок до 13.12.2019 г. \r\n \r\nОПУ-Варна: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-2008: Движението по път III-2008 Девня – Езерово от км 0+000 до км 16+900 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 31.12.2019 г. \r\n \r\nОПУ-В. Търново: \r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 3,5 т. поради намален габарит на пътното тяло и намалена носимоспособност на мостово съоръжение при с. Каранци, община П. Тръмбеш.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 03.01.2020 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 03.01.2020 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 03.01.2020 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 03.01.2020 г. \r\nРемонтни дейности: \r\nПът II-52: Движението по път II-52 Нов град – Вардим от км 34+000 до км 42+200 се осъществява в една лента поради ремонтни дейности на асфалтовата настилка. Движението се регулира със светофарна уредба, пътни знаци, а при необходимост и от регулировчици. Срок до 20.12.2019 г.; \r\nПът II-53: Движението по път II-53 Поликраище – Горна Оряховица от км 0+000 до км 6+289 се осъществява в една лента поради ремонтни дейности на асфалтовата настилка. Участъкът е сигнализиран с пътни знаци. Срок до 20.12.2019 г.; \r\nПът ІІІ-662: Движението по път ІІІ-662 Твърдица – Елена от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 03.01.2020 г.; \r\nПът III-3031: Движението по път III-3031 Павликени – Самоводене от км 8+900 до км 30+762 се осъществява в една лента поради превантивен ремонт. Движението се регулира със светофарна уредба, пътни знаци и регулировчици. Срок до 20.12.2019 г. \r\n \r\nОПУ-Видин: \r\nВременно са въведени следните ограничения за движение на МПС:  \r\nПът III-1413: Движението по път III-1413 Грамада – Синаговци при км 12 +270 е ограничено за МПС над 12 т. поради свлачище.  \r\nОбходен маршрут: път I-1 Дунавци – Срацимирово – път III-141 Срацимирово-Грамада и обратно. Срок до 31.12.2019 г. \r\nРемонтни дейности: няма ограничения. \r\n \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+00 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок до 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.; \r\nРемонтни дейности:  \r\nПът ІІІ-103: Движението по път ІІІ-103 Мездра – Горна Кремена от км 2+550 до км 6+660 се осъществява с повишено внимание поради ремонти дейности на асфалтовата настилка. Участъкът е сигнализиран с пътни знаци. Срок до 15.12.2019 г.; \r\nПът ІІІ-1503: Движението по път ІІІ-1503 Крушовица – Софрониево – Бутан се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 12.12.2019 г. \r\n \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 30.06.2020 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 30.06.2020 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 30.06.2020 г. \r\nРемонтни дейности: \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.06.2020 г. \r\n \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-207: Движението по път III-207 Кочмар – Тервел от км 51+850 до км 52+860 в гр. Тервел се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци. Срок до 04.12.2019 г. \r\n \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.01.2019 г. \r\nРемонтни дейности:  \r\nПът III-107: Движението по път III-107 Пастра – Рилски манастир от км 27+575 до км 27+825 се осъществява с повишено внимание и съобразена скорост поради аварийно-въстановителни дейности за преодоляване на възникнали срутищни процеси: падащи камъни, свлачище-срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Движението е само в едната лентата за движение двупосочно в участъка на землището „Рилски манастир”. Срок до 03.01.2020 г.; \r\nПът III–601: Движението по път III–601 Кюстендил – Драговищица – Долно Уйно – граница „Сърбия“ при км 25+700 се осъществява двупосочно в една лента през светлата част на денонощието поради частични ремонтни дейности по асфалтовата настилка. Участъкът е сигнализиран с пътни знаци. Срок до 04.12.2019 г.; \r\nПът II-623: Движението по път III-623 Бобов дол – Мало село в с. Мламолово от км 10+407 до км 10+545 се осъществява в една лента поради изграждане на анкерна стоманобетонова стена. Движението се регулира чрез светофарна уредба. Срок до 19.01.2020 г. \r\n \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности: няма ограничения. \r\n \r\nОПУ-Ловеч:  \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът III-358: Движението по път III-358 Шипково – Рибарица от км 32+750 до км 34+600 се осъществява с повишено внимание поради ремонтни дейности на асфалтовата настилката. Водачите да се движат със съобразена скорост. Срок до 13.12.2019 г.; \r\nПът III-402: Движението по път III-402 Старо село – Борима от км 14+800 до км 22+100 се осъществява с повишено внимание поради ремонтни дейности на асфалтовата настилката. Участъкът е сигнализиран с пътни знаци. Срок до 18.12.2019 г. \r\n \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Лом – Расово в посока Монтана от км 143+320 до км 149+445 е ограничено за МПС над 10 т. поради извършване на строително монтажни работи. \r\nОбходен маршрут:  \r\n- В посока от Лом – Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом – Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно.  \r\n- В посока Видин – Козлодуй: по път ІІ-11 през гр. Лом - /Ковачица – Долни Цибър – Козлодуй/ - и обратно: \r\n- В посока Плевен – Лом: по път III-133 Вълчедръм - път ІІІ-818 Вълчедръм – Долни Цибър – път ІІ-11 Долни Цибър – Ковачица – Лом. Срок до 15.01.2020 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 15.01.2020 г.; \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 20.12.2019 г. \r\nРемонтни дейности: няма ограничения. \r\n \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-843: Движението по път III-843 Велинград – Сърница от км 6+000 до км 32+000 се ограничава поради частични ремонтни дейности на асфалтовата настилка. Участъкът е сигнализиран с пътни знаци.  \r\nОбходен маршрут: по път II-84-Велинград – гара Костандово, по път III-376 гара Костандово – местност „Превала“, по път II-37 местност „Превала“ – гр. Доспат, по път III-843 гр. Доспат – Сърница. Срок до 06.12.2019 г.; \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г.; \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 75+475 до км 75+525 се осъществява с повишено внимание пропадане на част от банкета. Движението в участъка е регулирано с пътни знаци. Срок до 20.12.2019 г.; \r\n \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път ІІ-63 Перник – Брезник – Трън в чертите на гр. Брезник от км 20+500 до км 21+500 е ограничено от понеделник до петък за времето от 8:00 до 17:00 часа във връзка с ремонтни дейности на площадно пространство.  \r\nОбходен маршрут: по ул. „Мала река” и по ул. „Ангел Коцелянов” част от път ІІІ-811. Срок до 06.12.2019 г.; \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 18.12.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т.  \r\nОбходен маршрут: Вукан – Костуринци – Стайчовци – Вълча поляна – махала Пали лула – разклон за Лева река и обратно.Срок до 31.01.2020 г.; \r\nПът III-1003: Движението по път III-1003 Драгичево – Рударци в участъка от кръстовище при с. Драгичево към с. Рударци от км 0+050 до км 0+500 е ограничено поради ремонтни дейности на канализация. Автомобилното движение в участъка се осъществява по обходен маршрут през улици на с. Драгичево. Срок до 14.12.2019 г.; \r\nПът ІІІ-6372: Движението по път IIII-6372 Долна Мелна – Граница Кюстендил от км 18+000 до км 24+650 е ограничено за тежкотоварни автомобили над 3,5 тона поради намалена носимоспособност на мостово съоръжение при км 22+065. Участъкът е сигнализиран с пътни знаци.  \r\nОбходен маршрут: Общински път Пали лула – Лева река, път III-637 Докьовци – Пенкьовци, път III-6052 Враня стена – Калотинци, път III-623 Калотинци – Раянци – Трекляно – Дълга лука. Срок до18.12.2019 г.; \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.12.2019 г.; \r\nПът II-63: Движението по път II-63 Трън – Стрезимировци при км 56+174 се осъществява в една лента поради осигуряване безопасно преминаване през мост. Участъкът е сигнализиран с пътни знаци. Срок до 18.12.2019 г.; \r\nПът III-637: Движението по път III-637 Вукан – Пенкьовци при км 5+293 се осъществява в една лента поради осигуряване на безопасно преминаване през мост. Участъкът е сигнализиран с пътни знаци. Срок до 18.12.2019 г.; \r\nПът III-637: Движението по път III-637 Вукан – Видрар от км 9+000 до км 12+000 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 06.12.2019 г.; \r\nПът ІІІ-1003: Движението по път ІІІ-1003 Драгичево – Рударци от км 0+000 до км 0+500 се осъществява в една лента поради ремонт на канализация. Движението се регулира с пътни знаци. Водачите да се движат със съобразена скорост и повишено внимание. Срок до 14.12.2019 г. \r\n \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно.; \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.; \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут. Срок – целогодишно.; \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.; \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено за МПС над 12 т. поради свлачищни процеси. \r\nОбходен маршрут: По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nПът ІІІ-3402: Движението по път III-3402 Коиловци – Славяново – Пордим е ограничено поради свлачищни процеси в участъка от км 0+000 до км 0+900 в регулацията на с. Коиловци. Движението на МПС се осъществява по вътрешно уличната мрежа на с. Коиловци. Срок до 31.12.2019 г.; \r\nРемонтни дейности: няма ограничения. \r\n \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. Срок – целогодишно.  \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица.  \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г. \r\nОбходен маршрут: път Поповица – Садово – Кочево – Болярци.; \r\nПът III-866: Движението по път III-866 Девин – Кричим се ограничава за всички МПС поради ремонтни дейности на асфалтовата настилка в часовете от 07:00 ч. до 19:00 ч. Участъкът е сигнализиран с пътни знаци.  \r\nОбходен маршрут: Девин – Смолян – Асеновград – Пловдив и обратно. Срок до 06.12.2019 г.; \r\nПът III-8606: Движението по път III-8606 Пловдив – Куклен от км 6+330 до км 7+500 е ограничено поради ремонт на мостово съоръжение и асфалтовата настилка. \r\nОбходен маршрут през уличната мрежа на гр. Куклен. Срок до 31.12.2019 г.; \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nПът II-64: Движението по път II-64 Пловдив – Карлово от км 48+275 до км 49+250 се осъществява в платното посока Карлово поради ремонтни дейности в района на с. Труд. Срок до 31.12.2019 г.; \r\nПът III-866: Движението по път III-866 Кричим – граница с област Смолян от км 88+050 до км 103+341 се осъществява с повишено внимание поради строително ремонтни дейности. Движението ще бъде затруднено, но няма да бъде спряно. Срок до 20.12.2019 г. \r\n \r\nОПУ-Разград: \r\nВременно са въведени следните ограничения за движение на МПС: \r\nПът II-49: Движението по път II-49 Разград – Кубрат в участъка от с. Просторно до гр. Кубрат от км 54+956 до км 63+985 е ограничено за движение на МПС поради превантивен ремонт на пътя.  \r\nОбходен маршрут: Просторно – Побит камък – Острово – Брестовене и обратно. \r\nСрок до 15.12.2019 г. \r\nРемонтни дейности: няма ограничения.  \r\n \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 07.01.2020 г. \r\nРемонтни дейности: \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.01.2020 г.; \r\nПът III-2102: Движението по път III-2102 Сливо поле – Борисово от км 0+000 до км 3+500 се осъществява с повишено внимание поради ремонтни дейности на асфалтовата настилка. Участъкът е сигнализиран с пътни знаци и скоростта е ограничена до 40 км/ч. Срок до 13.12.2019 г.; \r\n \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения \r\n \r\nОПУ-Сливен: \r\nВременно са въведени следните ограничения за движение на МПС: \r\nПът II-53: Движението по път II-53 Сливен – Ямбол в участъка гр. Сливен – с. Хаджидимитрово от км 126+225 до км 136+000 е ограничено за МПС над 12 т. поради частични ремонтни дейности на асфалтовата настилка.  \r\nОбходен маршрут:  \r\n- В посока София – Сливен: гр. Нова Загора – път II-66 – Сливенски минерални бани – Сливен . \t \r\n- В посока Сливен – Ямбол: по път I-6 през пътен възел „Петолъчката“ – Зимница – Ямбол и обратно. Срок до 08.12.2019 г.; \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 31.12.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 31.12.2019 г. \r\nРемонтни дейности: няма ограничения. \r\n \r\nОПУ-Смолян: \r\nВременно са въведени следните ограничения за движение на МПС:  \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 20.12.2019 г.; \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 20.12.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 14.12.2019 г.; \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 20.12.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 31.12.2019 г. \r\n \r\nОПУ-София: \r\nВременно са въведени следните ограничения за движение на МПС: \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2020 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за МПС над 12 т. с ремаркета и полуремаркета поради влошени експлоатационни характеристики на пътното тяло. Срок до 31.03.2020 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.03.2020 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2020 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.03.2020 г. \r\nРемонтни дейности: \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г.; \r\nССТ: Движението по Северна скоростна тангента /ССТ/ при км 11+200 се осъществява с повишено внимание поради оборудване на електронна система за ползване на републиканската пътна мрежа. Затваряне на аварийните ленти в двете посоки на цитирания участък и скоростта на движение се ограничава до 70 км/ч. Срок 03.12.2019 г. \r\nПът II-16: Движението по път II-16 Своге – София при Томпсън от км 57+350 до км 58+050 се осъществява в една лента поради укрепване на свлачище. Движението се регулира от светофарна уредба, като скоростта е ограничена до 50 км/ч. Срок до 13.01.2020 г. \r\n \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 20.12.2019 г. \r\nРемонтни дейности: няма ограничения. \r\n \r\nОПУ-Търговище: \r\nВременно са въведени следните ограничения за движение на МПС: \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2020 г.; \r\nРемонтни дейности: \r\nПът III-2002: Движението по път III-2002 Цар Калоян – Попово от км 11+500 до км 38+600 се осъществява с повишено внимание поради извършване на ремонтни дейности на асфалтовата настилка. Участъкът е сигнализиран с пътни знаци. Срок до 06.12.2019 г. \r\n \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: няма ограничение. \r\n \r\nОПУ–Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 01.04.2020 г. \r\nРемонтни дейности: няма ограничения. \r\n \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2019 г. \r\n \r\n Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.12.02", "title": "Актуална пътна обстановка"}
{"url": "http://www.focus-news.net/news/2019/12/02/2725106/nimh-dnes-ot-zapad-oblachnostta-shte-se-uvelichava-no-shte-ostane-bez-valezhi.html", "text": "Днес от запад облачността, средна и висока, ще се увеличава и вплътнява, но все още без валежи. Това съобщи за  Агенция „Фокус”  дежурният синоптик Виктория Клещанова от  Националния институт по метеорология и хидрология (НИМХ) . В сутрешните часове на места в равнините ще се образува мъгла. През деня вятърът ще се ориентира от югозапад, ще се усили, особено в източната половина от страната. Дневните температури слабо ще се повишат и преобладаващите максимални ще бъдат между 5° и 10°. Атмосферното налягане ще се понижава и към края на деня ще бъде по-ниско от средното за декември. \r\n   \r\nНад Черноморието през деня от запад облачността, средна и висока, ще се увеличава. Ще духа до умерен югозападен вятър. Максимални температури на въздуха: 10°-11°. Температурата на морската вода е 14°-15°. Вълнението на морето ще бъде 2-3 бала. \r\n   \r\nНад планините облачността ще се увеличава и вплътнява, но все още валежи не се очакват. Ще духа силен, по билата и временно бурен вятър от запад-югозапад. Максимална температура на височина 1200 метра около 5°, на 2000 метра – около 0°.", "date": "2019.12.02", "title": "НИМХ: Днес от запад облачността ще се увеличава, но ще остане без валежи"}
{"url": "http://www.focus-news.net/news/2019/12/02/2725107/prezidentat-rumen-radev-shte-prisastva-na-tarzhestvenoto-otbelyazvane-na-128-ata-godishnina-na-vma.html", "text": "Държавният глава и върховен главнокомандващ на Въоръжените сили Румен Радев ще присъства на тържественото отбелязване на 128-ата годишнина от основаването на Военномедицинска академия (ВМА). Това съобщиха от  прессекретариата на държавния глава . \r\n \r\nВ 11.00 часа президентът Румен Радев ще приеме почетния караул и ще поднесе венец пред Паметника на загиналите медицински чинове за свободата и обединението на България. \r\n \r\nОт 11.30 часа в киносалона на ВМА президентът ще участва в Тържественото събрание на личния състав на Академията.", "date": "2019.12.02", "title": "Президентът Румен Радев ще присъства на тържественото отбелязване на 128-ата годишнина на ВМА"}
{"url": "http://www.focus-news.net/news/2019/12/02/2725108/premierat-boyko-borisov-shte-uchastva-v-25-ata-konferentsiya-po-izmenenie-na-klimata-v-madrid.html", "text": "Министър-председателят Бойко Борисов ще участва в 25-ата конференция по изменение на климата в Мадрид, Испания. Това съобщиха от  правителствената информационна служба . \r\n \r\nОчаква се страните по Рамковата конвенция на ООН по изменение на климата да постигнат напредък по редица въпроси, свързани с финансирането на дейности в борбата с изменение на климата в развиващите се държави, с пазарни механизми за сътрудничество, както и докладване на поетите ангажименти заради климатичните промени. \r\n \r\nДържавните и правителствени ръководители на страните по Конвенцията ще изложат позициите си, с които да се даде напредък на преговорите за финализиране на правилата за прилагане на новия пазарен механизъм по чл. 6 от Парижкото споразумение. В него се залага възможността за използването на доброволни механизми за намаляване на емисиите, предназначени за развиващите се държави. \r\nНа Конференцията министър-председателят Бойко Борисов ще представи позициите на България по важни въпроси и приоритетни теми, свързани с изпълнението и отчитането на целите на Споразумението от Париж. \r\n \r\nЕвропейският съюз е отговорен за едва 9% от парниковите емисии в света, затова страната ни застъпва становището, че ЕС не може да се справи самостоятелно с проблема без поне толкова активно участие и на другите големи емитери (Китай, Индия и САЩ). В същото време Европа, благодарение на опита и силно развитите си технологии, играе водеща роля в борбата с климатичните промени. \r\nВ рамките на форума ще се проведе среща на държавните и правителствените ръководители на ЕС.", "date": "2019.12.02", "title": "Премиерът Бойко Борисов ще участва в 25-ата конференция по изменение на климата в Мадрид"}
{"url": "http://www.focus-news.net/news/2019/12/02/2725403/vitsepremierat-ekaterina-zaharieva-shte-uchastva-na-sreshtata-na-varha-na-nato-v-london.html", "text": "Вицепремиерът и министър на външните работи Екатерина Захариева заминава за Лондон, където на 3 и 4 декември ще се проведе срещата на лидерите на страните-членки на НАТО.  Юбилейният форум е посветен на 70-годишнината от основаването на Алианса и трансатлантическата солидарност. Това съобщиха от пресцентъра на  Министерство на външните работи . \r\n   \r\nСред основните теми, които се очаква да бъдат обсъдени на срещата, са същественият напредък, постигнат през последните години по справедливото споделяне на тежестите, възпиращият и отбранителен потенциал на НАТО, борбата срещу тероризма в Афганистан и Ирак, отношенията с Русия, контрола на въоръженията и ролята на Китай.  \r\n   \r\nДнес в НАТО членуват 29 страни, а организацията се грижи за сигурността на около 1 милиард души по света.  \r\n   \r\nМинистър Захариева ще участва във вечеря на министрите на външните работи на страните-членки на НАТО, организирана от първия дипломат на Великобритания Доминик Рааб.  \r\n   \r\nБългарската делегация на срещата на лидерите на страните-членки от НАТО е водена от президента Румен Радев. В нея участва и  Красимир Каракачанов, заместник министър-председател по обществения ред и сигурността и министър на отбраната.", "date": "2019.12.02", "title": "Вицепремиерът Екатерина Захариева ще участва на срещата на върха на НАТО в Лондон"}
{"url": "http://www.focus-news.net/news/2019/12/02/2725109/vitseprezidentat-iliyana-yotova-shte-otkrie-v-bryuksel-konferentsiya-za-monitoringa-nad-balgariya.html", "text": "В Европейския парламент в Брюксел вицепрезидентът Илияна Йотова ще открие конференция „12 години Механизъм за сътрудничество и проверка в България: Равносметка“. Това съобщиха от  прессекретариата на държавния глава .  \r\n \r\nВъв форума, който започва в 14.00 часа българско време, ще участват евродепутати, еврокомисари, експерти, както и висши представители на българската съдебна власт.  \r\nКонференцията се организира от евродепутата Емил Радев, който е заместник-председател на Комисията по граждански свободи, правосъдие и вътрешни работи.  \r\n \r\nКато евродепутат Илияна Йотова беше заместник-председател на тази комисия и през 2016 г. организира първия такъв форум по темата.", "date": "2019.12.02", "title": "Вицепрезидентът Илияна Йотова ще открие в Брюксел конференция за мониторинга над България"}
{"url": "http://www.focus-news.net/news/2019/12/02/2725104/predstoyashti-sabitiya-v-stranata-za-2-dekemvri-agentsiya-fokus.html", "text": "*** \r\n \r\nОт 11.00 часа президентът Румен Радев ще приеме почетния караул и ще поднесе венец пред Паметника на загиналите медицински чинове за свободата и обединението на България. \r\nОт 11.30 часа в киносалона на ВМА президентът Румен Радев ще участва в Тържественото събрание на личния състав на Академията. \r\n \r\n \r\n*** \r\n \r\nОт 14.00 часа в Европейския парламент вицепрезидентът Илияна Йотова ще открие конференция „12 години Механизъм за сътрудничество и проверка в България: Равносметка“. \r\n \r\n \r\n*** \r\n \r\nМинистър-председателят Бойко Борисов ще участва в 25-ата Конференция по изменение на климата. \r\n \r\n \r\n*** \r\n   \r\nОт 10.30 часа в сградата на СДВР на ул. \"Антим I\" № 5 ще се проведе брифинг по повод възникналите груби нарушения на обществения ред след футболната среща между отборите на „Локомотив“ - София и „Хебър“ - Пазарджик в събота. Ще участват главният секретар на МВР главен комисар Ивайло Иванов и директорът на СДВР ст. комисар Георги Хаджиев.  \r\n \r\n \r\n*** \r\n \r\nОт 10.30 часа в зала „Проф. Марин Дринов“ на БАН ще бъдат представени научни разработки за съхранение на енергия от възобновяеми енергийни източници. \r\n \r\n \r\n*** \r\n \r\nОт 11.00 часа в сградата на иновационен форум „Джон Атанасов“ в София Тех Парк ще бъде учреден Експортен хъб България. \r\n \r\n \r\n*** \r\n \r\nОт 11.00 часа в Аулата на Ректората на Софийския университет проф. Алън Грийр ще бъде удостоен с почетното звание „Доктор хонорис кауза“. \r\n \r\n \r\n*** \r\n \r\nОт 11.00 часа в пресклуба на БТА на бул. “Цариградско шосе“ 49 ще се проведе пресконференция „Специализираните предприятия и защитената заетост – неизползван потенциал за заетост сред хората с увреждания.“ \r\n \r\n \r\n*** \r\n \r\nОт 14.00 часа в УМБАЛ „Св. Иван Рилски“ в Клиниката по нефрология започват безплатни прегледи за подагра.  \r\n \r\n \r\n*** \r\n \r\nОт 17.00 часа в галерия „София“ на Столична библиотека ще бъде открита фотоизложбата „Следи от улицата“. \r\n \r\n \r\n*** \r\n \r\nОт 17.30 часа във Френския културен институт официално ще бъдат открити XV-ите Дни на предизвикателствaтa.  \r\n \r\n \r\n*** \r\n \r\nОт 17.30 часа в зала 1 на НДК ще има представление държавният балет на лед „Санкт Петербург“. \r\n \r\n \r\n*** \r\n \r\nОт 18.00 часа пред Съдебната палата ще се проведе протест против назначаването на Иван Гешев за главен прокурор и срещу възможността досегашният главен прокурор Сотир Цацаров да стане председател на КПКОНПИ.  \r\n \r\n \r\n*** \r\n \r\nОт 18.30 часа в Дома на киното ще се проведе Иранска вечер с прожекцията на филма на режисьора Джафар Панахи „Три лица“. \r\n \r\n \r\n*** \r\n \r\nОт 20.00 часа в Зала „Арена Армеец“ ще се проведе специален предколеден концерт на AL BANO & ROMINA POWER. \r\n \r\n \r\n*** \r\n \r\nОт 11.00 часа в зала 5 на Община Благоевград ще се проведе пресконференция за коледния фестивал на Общината, съпътстващи събития, участници. \r\n \r\n \r\n*** \r\n   \r\nОт 13.00 до 17.30 часа на адрес: ж.к. „Братя Миладинови\", бл. 56, вх. А, ще се проведе кастинг за персонажи, които да участват в заснемането на рекламни филми за забележителностите на България. \r\n \r\n \r\n*** \r\n \r\nОт 18.30 часа в залата на Драматичен театър „Адриана Будевска“ ще се проведе концерт на композитора Руслан Карагьозов. \r\n \r\n \r\n*** \r\n \r\nОт 18.00 часа в зала „Петя Дубарова“ ще бъде открита изложбата „Цветоморие“ на Радка Караиванова. \r\n \r\n \r\n*** \r\n \r\nОт 14.00 часа на Сцена „Ротонда“ в Операта ще се проведе  пресконференция за празнични акценти в XX Коледен музикален фестивал и X Коледни театрални седмици, както и за премиерата на балета „Копелия“ от Лео Делиб, която ще бъде представена от 19.00 часа на Основна сцена. \r\n \r\n \r\n*** \r\n \r\nОт 13.00 часа пред паметника „Майка България“ ще се проведе здравно-образователна кампания под надслов „На хорото се хвани, СПИН така не се лови!“, организирана от РЗИ, Общината, Младежкия дом, БМЧК, ЦМЕДТ „Амалипе” и Градския ученически парламент.  \r\n \r\n \r\n*** \r\n \r\nОт 17.30 часа в Народно читалище „Обединение 1913“ проф. Боян Биолчев ще представи новата си книга „Преселението“. \r\n \r\n \r\n*** \r\n \r\nОт 17.30 часа в читалище „Братство” ще бъде открита изложба - икони на Димитър Димитров.   \r\n \r\n*** \r\n \r\nОт 17.30 часа в Клуба на дейците на културата депутатът Маноил Манев ще представи новия си роман „Орденът на оръжието. \r\n \r\n \r\n*** \r\n   \r\nОт 11.00 часа в зала „Магнум” на Втора клинична база ще се състои тържествена промоция на Випуск 2019 млади лекари на Факултет „Медицина” на Медицинския университет.  \r\n \r\n \r\n*** \r\n \r\nОт 17.30 часа на пл. ,,Възраждане\" ще бъдат запалени светлините коледната елха с участието на вокална група към НУ „Христо Ботев“ и фолклорен ансамбъл „Нашенчета“. \r\n \r\n \r\n*** \r\n \r\nВ 09.00 часа в Голямата Аула на Аграрния университет министърът на земеделието, храните и горите Десислава Танева ще присъства на представянето на SWOT анализа за околна среда и климат, изготвен от университета. В рамките на срещата ще се проведе и дискусия на тема „Добрите практики в Новата зелена архитектура“, организирана при изпълнение на Комуникационната стратегия на МЗХГ за новата Обща селскостопанска политика. \r\n \r\n \r\n*** \r\n \r\nОт 09.00 часа в зала 2 на Окръжния съд  ще се гледа делото срещу Веска Х., обвинена за умишлено убийство на съпруга си. \r\n \r\n \r\n*** \r\n \r\nОт 10.00 часа на ул. „Стойчо Мушанов“ Областният съвет на БЧК ще открие програмата за предоставяне на хранителни продукти.  \r\n \r\n \r\n*** \r\n \r\nОт 13.30 часа в Зала № 2 5 наказателен състав на Районния съд ще разгледа делото срещу Виолета Т. и Васил Г., обвинени за транспортиране на лице през границата с цел отнемане на телесен орган – бъбрек. \r\n \r\n \r\n*** \r\n \r\nОт 13.30 часа в зала 1 на Апелативния съд ще се проведе заседание по делото, образувано по протест на Окръжната прокуратура срещу решение на Окръжен съд, с което проф. С. В. е признат за невинен по повдигнатото му обвинение за вземане на подкуп от студент.  \r\n \r\n \r\n*** \r\n \r\nОт 11.00 часа на ул. „Болярска“ 2 ще се проведе пресконференция и официална церемония на първата копка за стартиране на проект за изграждане на център за грижа за лица с психични разстройства. \r\n \r\n \r\n*** \r\n   \r\nПред Областна администрация ще се проведе втори пенсионерски протест.", "date": "2019.12.02", "title": "Предстоящи събития в страната за 2 декември (Агенция „Фокус“)"}
{"url": "http://www.focus-news.net/news/2019/12/02/2725105/predstoyashti-mezhdunarodni-sabitiya-za-2-dekemvri-agentsiya-fokus.html", "text": "25-та конференция за измененията на климата под егидата на ООН \r\n \r\n*** \r\n  Потвърждаване на избора на Рафаел Гроси за директор на МААЕ \r\n \r\n*** \r\n  Среща на външните министри на страните от Централна Европа \r\n \r\n*** \r\n  Визита на президента на Беларус \r\n \r\n*** \r\n  Президентът на ЕЦБ ще говори пред Европейския парламент \r\n \r\n*** \r\n  Обща стачка \r\n \r\n*** \r\n  Церемония за връчването на Златната топка за най-добър футболист", "date": "2019.12.02", "title": "Предстоящи международни събития за 2 декември (Агенция „Фокус“)"}
{"url": "http://www.focus-news.net/news/2019/12/02/2725112/denyat-2-dekemvri-v-balgarskata-istoriya.html", "text": "През 1886 г. във Виенската опера българските пратеници - Константин Стоилов, Димитър Греков и Константин Калчев се срещат за първи път с принц Фердинанд Сакскобурготски, бъдещия цар на България. \r\nНа 2 декември са родени: цигуларката Недялка Симеонова, кинорежисьорът Евгений Михайлов, княз Кардам Търновски. На 2 декември умират: филологът Алберт Гечев, белетристът Тихомир-Александър Павлов. През 927 г. със заповед на министъра на войната започва тайно изграждане на Военноморски флот в България . \r\n \r\n \r\n \r\n \r\n2009 г. \r\nС решение на Министерския съвет, влизащо в сила от 11 декември с.г. село Черноморец става град. До 1951 г. селището носи името Свети Никола. \r\nНа второ четене дебатите по приемането на Бюджет 2010 продължават 17 часа и приключват в ранните часове на 2 декември 2009 г., с което се нарушава парламентарната традиция Законът за държавния бюджет да се приема в последните дни на календарната година. \r\n \r\n \r\n2005 г. \r\nДеян Каменов - Дидо официално е обявен за вокалист на D2. \r\nТой стартира музикалната си кариера в телевизионното реалити предаване Стар Академи излъчвано по Нова Телевизия. Макар да не достига до финал и да не е сред печелившите на предаването, по време на предаването той е поканен да заеме мястото на първия вокалист на групата Дичо Христов. Така той става и реалният победител на реалити формата. Това признава самият той различни интервюта. С D2 Дидо записва два албума. \r\nДеян Каменов участва в редица музикални и благотворителни инициативи, насочени към развитие на талантите и подпомагане на деца със специални нужди, сред които са проектите: \"Голямото междучасие\", \"И аз мога\", филмът и групата „Революция Z”. \r\n \r\n \r\n1999 г. \r\nСветовната банка отпуска втори кредит по заема ФЕСАЛ /Заем за приспособяване на финансовия и стопанския сектор/ за структурната реформа в България в размер на 95 500 000 евро. МВФ отпуска трети транш от 75 000 000 долара. \r\nБългария става член на МВФ на 25 септември 1990 г. За периода 1991- 2004 г. размерът на предоставените средства е близо 2.1 млрд. Страната ни сключва общо дванадесет споразумения с МВФ, три споразумения за извънредно финансиране, едно за подпомагане на преструктуриране на системата, подписано през април 1994 г. и едно разширено тригодишно споразумение от 28 септември 1998 г, чиято цел е да подпомогне икономическите реформи за периода 1998 – 2001 г. \r\nБългария подписва шест стендбай споразумения с Фонда. Първото от тях е от март 1991 г., за срок от две години за компенсиране високите цени на петрола и природния газ. Второто стендбай споразумение е от април 1992 г. Сключено е от правителството на Филип Димитров. Следващото споразумение от ноември 1994 г. е подписано от кабинета на Любен Беров. На 19 юли 1996 г. правителството на Жан Виденов договаря четвърто стенд-бай споразумение, от което страната получава само първия транш. Фондът прекратява договореностите поради неизпълнение на поетите ангажименти от българската страна. \r\nПо време на управлението на правителството на Иван Костов са договорени три заема с МВФ. На 4 ноември 1997-а правителството подписва петото стенд-бай споразумение с Фонда. Последното споразумение е от 27 февруари 2002 г. на стойност от 240 млн. специални права на тираж, разпределени в девет транша. Последният, от които е отпуснат на 4 февруари 2004 г. \r\n \r\n \r\n1992 г. \r\nБСП издига като свой кандидат за министър-председател Петър Бояджиев. Неговата кандидатура обаче се оказва неконституционносъобразна, тъй като има двойно гражданство - френско и българско. \r\nНа 21 октомври 1992 г. в Народното събрание е внесено искане за гласуване на вот на доверие на министър-председателя. На 28 октомври 1992 г. кабинетът на Филип Димитров не получава вот на доверие и от името на правителството той подава оставка. \r\nНа 12 ноември 1992 г. президентът Желю Желев на основание чл. 99, ал. 1 от Конституцията възлага на Филип Димитров да състави ново правителство. На 20 ноември 1992 г. предложеният от Филип Димитров кабинет не получава необходимия брой гласове. \r\nНа 30 декември 1992 г. Народното събрание избира Любен Беров (на снимката) за министър-председател със 124 гласа “ за“ от 149 гласували. \r\n \r\n \r\n1952 г. \r\nМежду 2 и 4 декември се провежда съдебен процес срещу седем католически свещеници, обвинени в създаване на \"нелегална контрареволюционна организация, агентура на папското и империалистическото разузнаване\". Д-р Петко Ив. Момчилов е осъден на смърт. На другите подсъдими са издадени присъди за задържане под стража. Същата година в България се провежда още един процес срещу католически свещеници. От 29 септември до 3 октомври се състои така наречения \"голям католически процес\" срещу 40 души, от които 27 свещеници и една монахиня, са обвинени в създаване на \"шпионска и заговорническа католическа организация в България\", работила в услуга на Ватикана и други чужди разузнавания. На смърт са осъдени епископ Евгений Босилков, отец Йосафат Шишков (на снимката), отец Павел Джиджов и отец Камен Вичев, а останалите са изпратени в затвора. При посещението си в България през май 2002 г. папа Йоан Павел Втори обявява Камен Вичев, Павел Джиджов и Йосафат Шишков за блажени. Епископ Евгений Босилков е обявен за блажен още през март 1998 г. Той е първият български католически светец. Процедурата по издигането на Евгений Босилков за светец започва през 1985 г., когато е обявен за раб Божий и е признато мъченичеството му за католическата вяра. \r\n \r\n \r\n1950 г. \r\nГраницата между България и Турция е отворена и двете страни постигат споразумение, според което България занапред ще изселва само лица с турски входни визи, а Турция се задължава да пропуска по 650 преселници дневно. Емиграцията се възобновява и от декември 1950 г. до февруари 1951 г. границата е прекосявана средно от 20 000 души на месец, като за цялата 1950 г. броят на изселниците достига 55 756 души. \r\n \r\n \r\n1949 г. \r\nПусната е в експлоатация ТЕЦ \"София\". Строителството на първата в България и на Балканите топлоелектрическа централа започва на 22 юни 1947 г. На 22 март 1949 г. е пусната в пробна експлоатация с мощност 12 000 киловата. От 1963 г. работи с мазут вместо с въглища, а от февруари 1975 г. - и с природен газ. \r\n \r\n \r\n1927 г. \r\nСъс заповед на министъра на войната започва тайно изграждане на Военноморски флот в България. \r\nСлед края на Първата световна война, съгласно чл. 83 от Ньойския договор, като победена страна и съюзник на Германия България е задължена да предаде окончателно и безвъзвратно военните си кораби и подводници на страните победителки. Според клаузите на договора охраната на водните граници на страната ни трябва да се извършва от патрулни кораби със снето въоръжение и граждански екипажи. \r\nПрез 1927 г. със заповедта на военния министър се поставят основите на възраждането на военноморския флот. Организацията му включва Черноморската част, Морската учебна част и Дунавската част. Тайното нарушаване клаузите на Ньойския договор налага министерска заповед да бъде строго поверителна и недостъпна за Междусъюзническата контролна комисия. В бюджета на страната Черноморската и Дунавската част са посочени като Морска и Дунавска полицейски служби, а командващия флота – като началник на тези служби. \r\n \r\n \r\n1920 г. \r\nМежду 2 и 9 декември се провежда Архиерейски събор на Българската екзархия в София. На него е предложено правителството да измени Закона за свикване на църковно-народен събор. \r\n \r\n \r\n1919 г. \r\nС Изменение на Избирателния закон в България е въведено задължително гласуване. \r\n \r\n \r\n1917 г. \r\nС тайна заповед на главнокомандващия на Действащата армия генерал-лейтенант Никола Жеков са назначени командващите на 2-а , 3-а и 4-а армия. \r\nНикола Жеков е военен и държавен деец, генерал от пехотата. Участва като доброволец в Сръбско-българската война 1885 г. По време на Балканската война 1912-1913 г. е началник-щаб на 2-ра армия. От 5 август до 1 октомври 1915эг. е военен министър. След въвличането на България в Първата световна война 1914-1918 г. е назначен за главнокомандващ българската армия. Уволнен е от армията и е съден заедно с останалите министри от кабинета на д-р В. Радославов. Между двете войни се изявява като общественик и публицист. След идването на Хитлер на власт е един от пропагандаторите на идеята за тясно политическо и военно сътрудничество с Третия райх. След края на Втората световна война 1939-1945 г. емигрира в чужбина. \r\nНикола Жеков е роден в Сливен. Завършва Военното училище в София през 1887г., учи и във Военната академия в Торино, Италия. \r\n \r\n \r\n1916 г. \r\nПо време на Първата световна война (1914-1918 г.) е сключена Българо-германска военна конвенция. На север от линията Черна вода-Кюстенджа се установява етапна зона на германските войски, а на юг - смесено управление, останало неприложено. \r\n \r\n \r\n1912 г. \r\nПо време на Балканската война България и балканските й съюзници разгромяват за два месеца изтощената от вътрешни размирици и неуспешни реформи Османска империя. Българските войски заемат крайбрежието на Бяло и Мраморно море от Кавала до Силиврия, с изключение на Галиполския полуостров. В източната част на българската окупационна зона се формира Лозенградско (Тракийско) военно губернаторство, чието седалище след превземането на Одрин се премества от Лозенград в централния град на Тракия. На запад е създадено Македонско военно губернаторство с главен град Сяр. \r\n \r\n \r\n1886 г. \r\nВъв Виенската опера българските пратеници - Константин Стоилов, Димитър Греков и Константин Калчев се срещат за първи път с принц Фердинанд Сакскобурготски. \r\nФердинанд I Сакскобургготски е немски принц, княз (1887–1908 г.) и цар (1908–1918 г.) на България. Роден е на 26 февруари 1861 г. във Виена. Син е на австрийския ген. княз Август и княгиня Клементина, дъщеря на френския крал Луи Филип. Фердинанд I е подпоручик в австро-унгарската армия, когато изпратената да търси княз българска депутация се спира на него. На 25 юни 1887 г. кандидатурата му е одобрена от III ВНС (1886–1887 г.). Първоначално неговият избор не е признат от Русия и другите Велики сили. Стефан Стамболов (1887–1894 г.) полага големи усилия за утвърждаването на Фердинанд I на престола. През 1893 г. е променена Търновската конституция, с което се създават условия князът да сключи брак с княгиня Мария Луиза Бурбон-Пармска. След преминаването на престолонаследника Борис към източноправославната вяра и възстановяването на дипломатическите отношения с Русия през 1896 г. Фердинанд I е признат от европейските държави за български княз. В края на ХIХ и началото на ХХ в. князът постепенно засилва своята власт и налага т. нар. личен режим. На 22 септември 1908 г. става провъзгласяването на независимостта на България и Фердинанд I приема титлата цар. Фердинанд I е отговорен за обявяването на Междусъюзническата война 1913 г. и претърпяната от България първа национална катастрофа. Под негово влияние България се присъединява към Тройния съюз по време на Първата световна война 1914–1918 г.. Последвалата втора национална катастрофа принуждава Фердинанд I да абдикира от българския престол на 3 октомври 1918 г. в полза на своя син Борис III. След като напуска страната, се завръща в родовите си имения в Кобург, Германия, където на 10 септември 1948 г. умира. \r\n \r\n \r\n \r\n На тази дата са родени: \r\n1962 г. \r\nРоден e Кардам, княз Търновски, херцог Саксонски (Сакс-Кобург-Гота) - първороден син на Симеон Сакскобургготски. Завършва философия и международна икономика в университета “Кларк”, САЩ. Получава степен по селскостопанска икономика; специализира агроиндустрия и хидромелиорации в американския университет “Пен” в Пенсилвания. През 1989 г. започва работа в Буенос Айрес в многонационалната агропромишлена компания “Фаунтинхед груп”. Живее и работи в САЩ като агроикономист в компанията GIC, Вирджиния. Търговски директор е на телекомуникационна компания “Телефония мовилес интерконтинентал”, генерален-директор на проекти UMTS. Женен е за Мириам Унгрия-и-Лопес, от която има 2 синове - Борис и Белтран. \r\n \r\n \r\n1954 г. \r\nРоден е Евгений Михайлов – кинорежисьор. През 1980 г. завършва кинорежисура във Висшия държавен институт по кинематография /ВГИК/ в Москва. В периода \r\n1980-1991 г. е режисьор постановчик в киноцентъра “Бояна”. \r\nОт 1992 г. до 1993 г. е главен художествен ръководител на Ефир 2 на Българската национална телевизия. В периода 1993-1994 г. е на свободна практика. Заместник-председател е на Национално движение \"Екогласност\". През 1994 г. става заместник-председател на Националния координационен съвет на СДС. Същата година е избран за народен представител в XXXVII-то народно събрание с листата на СДС като заместник-председател на Национално движение “Екогласност”, избирателен район Ловеч. Членува в Комисията по културата през 1995 г. и е заместник-председател на Комисията по радио, телевизия и БТА. \r\nОт 1997 г. до 2005 г. е директор на “Бояна филм”. През октомври 2005 г. заедно с управителния съвет подава оставка в знак на несъгласие с проведената приватизация на \"Бояна филм\". Той е продуцент на продължилото около три години предаване по БНТ \"Понеделник 8 1/2\", в което се представят и показват български филми от минали десетилетия. Автор е на документални и игрални филми. Документални: “Вечният двигател” (1986); “Състезанието” (1987); “ С открити карти” (1988). Игрални: “Дом за нежни души” (1981); “Смъртта може да почака” (1985); “Сезонът на канарчетата” (1993). \r\nНосител е на наградата “Златна роза” от Националния кинофестивал, Варна, 94 за най-добра режисура. \r\n \r\n \r\n1941 г. \r\nРоден е Калин Георгиев Донков - български писател. През 1966 г. завършва журналистика в СУ “Св. Климент Охридски”. Работи като редактор в Българската телевизия, Радио София и вестник \"Антени\". Председател е на Кабинета на младия писател от 1980 г. Автор е на съчиненията: \"Априлски хълмове\" (1970 г.), \"Внезапна възраст\" (1974 г.), \"Риза за ближния\" (1977 г.), \"Частен случай\" (1979 г.), \"Ранни мемоари\" (1980 г.) и др. \r\n \r\n \r\n \r\n На тази дата умират: \r\n1937 г. \r\nУмира Тихомир-Александър Павлов - български белетрист и публицист. Завършва гимназия и следва право в София. Сътрудничи в сп. \"Обществена мисъл\", \"Хиперион\" и др. Редактор е на в-к \"Епоха\" и \"Народ\". Автор е на \"Горчив смях\", роман (1920 г.), \"Еднодневка\", повест (1923 г.), \"Вечната приказка\", роман (1933 г.), \"Страхил войвода\", драматична поема (1934 г.), \"Българите в Моравско и Тимошко\" (1931 г.), \"Сърбизмът и българщината на Балканите\" (1933 г.). Роден е на 27 юни 1880 г. в Казанлък. \r\n \r\n \r\n1915 г. \r\nУмира Алберт Стефанов Гечев – български филолог. Литературно-критичната си дейност започва като учител в Пловдив. Посещава с научна цел културните средища на Европа. Умира по време на Първата световна война. Автор е на съчиненията: \"Българската литература през последните няколко години (1900-1912 г.). Критически статии\" (1941 г.), \"Български правопис. История и научни основания\" (1914 г.). Алберт Стефанов Гечев е роден на 11 октомври 1881 г. в Ловеч. \r\n \r\n \r\n \r\n За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.", "date": "2019.12.02", "title": "Денят 2 декември в българската история"}
{"url": "http://www.focus-news.net/news/2019/12/02/2725114/a1-on-makedoniya-politsaite-v-turkmenistan-shte-tryabva-da-otslabnat.html", "text": "Полицаите с малко повече килограми в Туркменистан получиха нареждане да отслабнат, в противен случай ще трябва да напуснат службата си, предава македонската медия  А1 On . \r\n \r\nВ новите тестове за полицейска квалификация в централноазиатската държава, които се провеждат сред служителите на реда в страната вече съществува такава наредба. Министерството на външните работи нареди на своите служители да отслабнат до 25 декември, ако искат да запазят работата си, според неназовани източници от Туркменистан.  \r\n \r\nСпоред информацията полицаите не трябва да тежат повече от 100 кг, тъй като новоназначеният министър на вътрешните работи Мамедан Якиев \"не иска дебели полицаи\", твърди местен служител на реда.  \r\n \r\nСлужителите, които не изпълнят изискването на туркменистанското МВР, ще трябва да подадат оставка - независимо от чина, годините на служба и другите си квалификации. \r\n \r\n  Теодор Пенев", "date": "2019.12.02", "title": "A1 On (Македония): Полицаите в Туркменистан ще трябва да отслабнат"}
{"url": "http://www.focus-news.net/news/2019/12/02/2725110/v-sdvr-shte-se-provede-brifing-po-povod-grubite-narusheniya-na-obshtestveniya-red-sled-futbolnata-sreshta-mezhdu-otborite-na-lokomotiv-sofiya-i-hebar-pazardzhik.html", "text": "От 10.30 часа в сградата на СДВР на ул. „Антим I“ №5 ще се проведе брифинг по повод възникналите груби нарушения на обществения ред след футболната среща между отборите на „Локомотив“ - София и „Хебър“ - Пазарджик в събота. Това съобщиха от пресцентъра на  МВР . Ще участват главният секретар на МВР главен комисар Ивайло Иванов и директорът на СДВР ст. комисар Георги Хаджиев.", "date": "2019.12.02", "title": "В СДВР ще се проведе брифинг по повод грубите нарушения на обществения ред след футболната среща между отборите на „Локомотив“ - София и „Хебър“ - Пазарджик"}
{"url": "http://www.focus-news.net/news/2019/12/02/2725113/api-ogranichava-se-dvizhenieto-v-uchastak-ot-patya-devin-krichim-zaradi-polagane-na-asfalt.html", "text": "От днес до 6 декември от 7.00 до 19.00 часа ще бъде ограничено движението на всички превозни средства по третокласния път III-866 Девин – Кричим в отсечката от област Смолян до Кричим. Това съобщиха от пресцентъра на  Агенция „Пътна инфраструктура“ . \r\n \r\nСпирането на трафика в делничните дни е за полагането на последния асфалтов пласт на настилката. Обходният маршрут ще е по пътя Девин - Смолян - Асеновград - Пловдив и обратно. \r\n \r\nАгенция „Пътна инфраструктура“ апелира шофьорите да карат внимателно и да спазват правилата за безопасност и движение по пътищата.", "date": "2019.12.02", "title": "АПИ: Ограничава се движението в участък от пътя Девин - Кричим заради полагане на асфалт"}
{"url": "http://www.focus-news.net/news/2019/12/02/2725118/tass-mihail-gorbachov-se-nadyava-na-zapazvane-na-drsmo.html", "text": "Бившият президент на СССР Михаил Горбачов изрази надежда за запазването на Договора за премахване на ракетите със среден и по-малък обсег на действие (ДРСМО) в интервю за CNN, цитирано от  TACC . \r\n \r\nМисля, че все още не сме се оттеглили от този договор. И всички споразумения съществуват, те са запазени, не са унищожени, \"така той коментира прекратяването на действието на ДРСМО по инициатива на американската страна.\" Но това са първите стъпки за унищожаване на онова, което не трябва да се унищожава в никакъв случай\", каза Горбачов. \r\n \r\nТой обърна внимание и на ескалацията на напрежението между Москва и Вашингтон и възможността за започване на нова Студена война. „Мисля, че това трябва да се избягва“, каза Горбачов. \"Връщаме се към нова студена война, но може да се окаже, че ако продължи, ще се окаже гореща - унищожаването на цялата ни цивилизация\", предупреди той. \r\n \r\nБившият президент на СССР подчерта, че перспективата за нова Студена война се смята за неприемлива от хората „по целия свят“. \"Хората реагират и това са най-важните оратори и политици. Хората разбират: това не трябва да се допусне\", каза той. \r\n \r\n  Юлиян Марков", "date": "2019.12.02", "title": "ТАСС: Михаил Горбачов се надява на запазване на ДРСМО"}
{"url": "http://www.focus-news.net/news/2019/12/02/2725115/akatist-na-sv-arhangel-mihail-shte-bade-otsluzhen-v-mitropolitskata-katedrala-sv-nedelya-v-sofiya.html", "text": "Акатист на св. Архангел Михаил ще бъде отслужен след редовната Златоустова света Литургия в митрополитската катедрала „Св. Неделя”, предаде репортер на  Агенция „Фокус“ . Началото на богослужението е в 10.00 часа. Вечернята е от 16.00 часа.  \r\n \r\nНикола ПЕТКОВ", "date": "2019.12.02", "title": "Акатист на св. Архангел Михаил ще бъде отслужен в митрополитската катедрала „Св. Неделя” в София"}
{"url": "http://www.focus-news.net/news/2019/12/02/2725119/krasimir-karakachanov-borisov-ne-me-e-pital-za-denitsa-sacheva-negovo-pravo-i-otgovornost-e-da-ya-predlozhi.html", "text": "Борисов не ме е питал за Деница Сачева, негово право и отговорност е да я предложи. Това каза Красимир Каракачанов, вицепремиер по отбраната и сигурността, ВМРО, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от  екипа на предаването . \r\n \r\n Оставката на Бисер Петков и предложението на ГЕРБ Деница Сачева да бъде новият социален министър \r\n„Г-н Каракачанов, поканих Ви по „щатските“ теми, но не мога да се въздържа, предполагам, че сте го гледал, или най-малко слушал, или чел – министър-председателят на България Бойко Борисов направи изявление преди да замине за Испания на екологичен форум по най-различни икономически теми, но съобщи новината, че на мястото на Бисер Петков ще бъде назначена Деница Сачева, негова заместник-министърка в момента. И каза, че е разговарял с коалиционните партньори, доколкото знам вие трябваше тепърва да разговаряте идната седмица по този въпрос, предстои във вторник на извънредно заседание НС да одобри тази кандидатура. Честно ми кажете – разговаряли ли сте Вие и Валери Симеонов по тази тема?“, попита в началото на разговора водещата Илиана Беновска. Красимир Каракачанов отговори, че лично той не е разговарял с премиера Борисов, за Валери Симеонов не знае, но вероятно коалиционният му партньор би му се обадил, ако това беше така. Той обаче изрази мнение, че право и отговорност на премиера е да посочва министрите, които са от квотата на ГЕРБ. „Така е преценил, това си е негово право и негова отговорност впоследствие! Между другото според нашето коалиционно споразумение всеки един от партньорите може да смени някой от участниците в изпълнителната власт. Например ние можем да сменим министър от нашата квота, заместник-министър, областен управител. Всеки има това право, и двете страни по това коалиционно споразумение!“, още веднъж подчерта вицепремиерът.   \r\n \r\n„Аз мога да кажа, че даже сме приятели с г-жа Сачева, защото времето ни е срещало в различни формати, но много ми се ще да чуя Вашето мнение по отношение на нейните позиции за норвежката стратегия за детето, Истанбулската конвенция!“, продължи водещата Илиана Беновска. Събеседникът й отговори, че тези неща в крайна сметка не са нейно дело, но все пак иска да чуе позицията й, както и позицията на новия социален министър за своята концепция за интеграция на циганите и въобще за циганизацията като проблем. Вицепремиерът изрази мнение, че социалната система в България в момента е доста сбъркана от 30 години. „Това е последователна политика на много правителства и г-жа Деница Сачева не може да отговори на всичко това!“, отбеляза водещата Илиана Беновска. Събеседникът й отговори, че това наистина е така, но все пак иска да чуе нейната визия за бъдещето. „Не може да продължава тази политика, при която част от населението не желае да учи, не желае да работи, което се възпроизвежда, за да може да получава социални помощи!“, заяви той. „И е голяма част от битовата престъпност, като се започне от малолетни и непълнолетни!“, допълни водещата Илиана Беновска. Лидерът на ВМРО отговори, че всъщност това е следствие, защото когато се стимулира и финансира безконтролната раждаемост в тези общности, които живеят в гета, голяма част от тях впоследствие стават част от криминалния контингент.  \r\n„Аз съм разговарял със Сачева за циганската концепция, в интерес на истината тя я чете, имаше няколко бележки, които аз съм съобразил, между другото няколко министерства я четоха тогава. Образованието и социалната политика са двата инструмента, чрез които ние трябва да стимулираме грамотната раждаемост и да ограничим маргиналната раждаемост, да дадем възможност на хората в гетата да станат нормални, пълноправни граждани, а не само ползватели на права и привилегии и да бъдат защитавани от всевъзможни, било вътрешни, било външни структури, които всъщност разграждат обществото! В 9 часа във вторник имаме коалиционен съвет, така че тези неща ще ги изговорим там!“, категоричен беше вицепремиерът. \r\n \r\n Какво се случва в коалицията „Обединени патриоти“? Изборът на Валери Симеонов за заместник-председател на парламента \r\n„Един кратък въпрос, какво става с коалицията – Волен Сидеров ви напусна?“, попита водещата Илиана Беновска. Красимир Каракачанов отговори: „Сега доколкото знам се изявява като общински съветник. Всъщност коалицията и Волен Сидеров се разминаха като пътища още през юли тази година, още в разгара на лятото!“. „Да, но загубихте и заместник-председателското място на Народното събрание в лицето на Явор Нотев, един виден юрист и парламентарист!“, продължи водещата. Събеседникът й отговори, че е в много добри отношения с Явор Нотев и припомни, че двамата са били кандидат-президентска двойка, като са събрали над 15% от гласовете. „Трябваше ли да падне като „жертвено агънце“?“, попита водещата Илиана Беновска. Вицепремиерът отговори, че през лятото са били изключени трима души от ПГ на ОП, които според тях са създавали проблемите. Останалите депутати от Атака не са били гонени от групата. Те са мислили един месец как да продължат и в началото на септември са решили да бъдат независими. Ако са били останали в групата, тогава никой нямаше да има претенции към тях.  \r\n \r\n„Добре, но замяната на Явор Нотев с Валери Симеонов адекватна ли е, равностойна ли е?“, попита водещата Илиана Беновска. Красимир Каракачанов отговори, че в крайна сметка това е било лично решение на Явор Нотев. „Нали чувате придиханията във въпроса ми? Придиханията във въпроса ми не подкрепят протестите на майките срещу Валери Симеонов искам да кажа, но той е доста експресивна фигура, емоционална с образно поведение и език! Питам Ви аналитично, а не критично, за да не чуя утре от Валери Симеонов, че съм го критикувала!“, продължи водещата Илиана Беновска. Събеседникът й отговори, че оставката на Явор Нотев като заместник-председател на НС не е било решение на групата на ОП. Той заяви: „Аналитично ще разсъждавам така – не може един човек да го наказваш за едно нещо, което е направил, цял живот! Извинявайте, но дори и най-тежкият криминален престъпник си излежава присъдата, излиза и обществото му дава нов шанс за всичко. Да, направи някои неуместни изказвания, които доведоха до това, че си подаде оставката като вицепремиер. Добре, това означава ли, че този човек вече няма право да заема друга позиция, нали един път сбъркаш, един път те наказват. За една грешка колко пъти трябва да те наказват? Не го разбирам това като логика и честно казано според се политизира излишно цялата тази тема“. \r\n \r\n„Нека да Ви напомня обаче нещо, което е съвсем прясно, в коментара си споменах ние не се ли намираме в разлом от езика на омразата и от доста, искам да съм по-мека, изразните средства на социалните медии? Виждате, че всепозволеното е по-силно от принципното!“, попита водещата Илиана Беновска. Красимир Каракачанов отговори: „Демокрацията е хубаво нещо, останалото е въпрос на възпитание!“. „Може ли да Ви напомня една дефиниция на един виден американски анализатор – „демокрацията е сбор от правила, които се спазват“. Къде е втората част от това изречение у нас в България?“, попита водещата Илиана Беновска. Събеседникът й отговори, че доста хора у нас смятат, че демокрацията означава във всеки един момент да можеш да охулиш всеки без значение дали това има основание, или не. А ако нямат основание, тогава някои хора смятат, че демокрацията означава да си измислиш основание, включително с лъжи, и отново да хулиш.  \r\n \r\n Фалшивите новини, свързани с посещението на министър-председателя Борисов и правителствена делегация в САЩ \r\n„Сега ще Ви дам един пример, като стана дума за Валери Симеонов, излезе, че правителствената делегация във Вашингтон е била кацнала на селскостопанско летище, демокрацията позволи тази новина да вземе връх. А истинската новина, че кацнахме на „Андрюс“, военна база на която кацат всички президенти на САЩ и на която база няма да има „песни и танци на народите“?“, попита водещата Илиана Беновска. Красимир Каракачанов отговори, че в американския протокол няма „песни и танци на народите“. Той продължи: „Някои хора си спомнят червения килим пред самолета на Леонид Илич Брежнев, тичането по стълбичките на българския държавен глава и целувките уста в уста и смятат, че това е протоколът по света. Не, не е това протоколът по света! Всяка държава си има своя протокол. Американският протокол всъщност започва от деня, в който започват официалните срещи. Американският протокол всъщност започна на другия ден сутринта с церемонията на гробището „Арлингтън“. Добре, питам ги тези „умни хора“, защото те са и злонамерени на всичкото отгоре – правителствената делегация кацна във военно-въздушната база „Андрюс“ на която кацат всички президенти, там няма „песни и танци на народите“ и целувки уста в уста. На тази база каца и излита американският президент, така че не е селскостопанско летище!“. Той добави, че тези злонамерени коментари се правят от желание да се омаловажи това посещение, което е постижение за българската външна политика.  \r\n \r\n„Ето затова Ви казах, че трябва да Ви помоля да се върнете обратно, вашият Карлос Контрера също постави въпроса за медиите. В разлом сме от езика на омразата и Вие даже лично пострадахте от това, да Ви кажа моето лично мнение, Вие решихте да си свалите делово багажа и костюма, който носехте, а не да го оставите там и някой да го събира!“, продължи водещата. Каракачанов отговори: „Аз нямам нито слуга, нито прислуга! И когато кацаш след 13 часа полет на едно летище всеки нормален гражданин, който е само с ръчен багаж, си го носи лично. Може би трябваше да взема за сметка на държавата носач на багажа ми, или ординарец, или някой шерп!“. „Но Вас Ви нахейтиха, даже Ви сложиха и етикет, че е „Била“!“, отбеляза водещата Илиана Беновска. Събеседникът й отговори: „Слава Богу, можеха да сложат някоя марка от турски супермаркети, което щеше да е малко по-неприятно!“. \r\n \r\n„Въпросът е друг – докога? Вие се борите за морала, циганизацията е част от морала?“, попита водещата Илиана Беновска. Красимир Каракачанов отговори: „Знаете ли докога, докато българският народ разбере най-накрая след 30 години падение, докато не разбере най-накрая, че ние като народ няма как с простотията си и с омразата да спечелим нещо. Един народ, който се мрази помежду си, един народ, който няма обща кауза, няма как да спечели мача! И това го казвам не като политик, а като историк, България е печелила победи на бойното поле, на дипломатическата маса и в икономиката, когато нацията от пъдаря до царя и от царя до пъдаря е имала обща кауза! А каква е общата кауза сега, вижте форумите, обща кауза няма!“. \r\n \r\n Информационният център на НАТО, който ще бъде изграден във Варна \r\nКрасимир Каракачанов изтъкна и лъжата, която се разпространява след посещението на премиера Борисов и неговата правителствена делегация в САЩ, че американците са ни „натиснали“ да вкараме ядрено оръжие в България през американски бази, че ще откриваме военноморска база на САЩ. „Обяснете точно и пунктуално какво ще откриваме във Варна, къде се намира румънският команден център, къде се намира лондонският команден център?“, попита водещата Илиана Беновска. Събеседникът й отговори, че категорично не става дума за военноморска база, а за информационен център на НАТО. Той обясни, че още от 2014 г. тази идея се развива. Различни структури на НАТО се дислоцират в различни държави-членки и се счита за престиж, ако такава структура бъде разположена на нейна територия. Става въпрос за структура, която е на НАТО, а не персонално на някоя държава-членка. Военният министър съобщи също така, че за домакин на този информационен център на НАТО са се борили и трите черноморски натовски държави – България, Турция и Румъния. Румъния през миналата година са ни подкрепили, защото ние сме ги подкрепили за щаба на международната бригада. Турция обаче смята, че този център й се полага, като най-силната черноморска държава от НАТО. За нас е било много важно да получим подкрепа от САЩ този център да бъде в България, защото това означава и средства, с които ние ще изградим един изключително модерен комуникационен център, което иначе не бихме могли да си позволим. Тази информация ще бъде ползвана и от редица граждански структури. Това е и въпрос на престиж. Няма да се изгражда нищо ново в пункта за базиране във Варна, където и сега е дислоциран нашият флот. „Казано на граждански език въпросът е следният – ставаме ли ние фронтмен срещу Русия?“, попита водещата Илиана Беновска. Събеседникът й категорично заяви, че не ставаме. „Не, ставаме фронтмен срещу Русия, това не означава, че тук ще има допълнително кораби, или ще има допълнително самолети, или ще има допълнително подводници. Това е комуникационен, информационен център, нищо повече!“, завърши Красимир Каракачанов разговора си с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“ на 1-ви декември 2019 година.", "date": "2019.12.02", "title": "Красимир Каракачанов: Борисов не ме е питал за Деница Сачева, негово право и отговорност е да я предложи"}
{"url": "http://www.focus-news.net/news/2019/12/02/2725117/afp-vav-frantsiya-trima-spasiteli-zaginaha-pri-katastrofa-s-helikopter.html", "text": "Трима души от френските спасителни служби загинаха в катастрофа с хеликоптер близо до град Марсилия по време на мисия в южната част на страната, където наводненията доведоха до две жертви, предава  AFP , като се позовава на правителствени източници.  \r\n \r\nХеликоптерът им е загубил радио и радарен сигнал по време на своята спасителна и наблюдателна мисия в департамент Вар. Тримата души екипаж са открити мъртви преди часове близо до град Рове, заявиха вътрешният министър на страната Крисоф Канстанер и неговият държавен секретар Лорен Нунез в свое изявление. Провежда се разследване, за да се установят причините и обстоятелствата около катастрофата.  \r\n \r\n„Докато Франция се готви да почете днес 13 от своите войници, които загинаха на служба (в Мали), нашата страна губи трима герои, които дадоха животите си за да защитят французите“, казаха двамата. \r\n \r\nДвама души по-рано загинаха в наводненията в южната част на Франция, която беше ударена от мощни бури и обилни валежи. Общо шест души загинаха в следствие от бедствието в рамките на две седмици.  \r\n \r\n  Теодор Пенев", "date": "2019.12.02", "title": "AFP: Във Франция трима спасители загинаха при катастрофа с хеликоптер"}
{"url": "http://www.focus-news.net/news/2019/12/02/2725116/bezplatni-pregledi-za-podagra-shte-se-provedat-v-umbal-sv-ivan-rilski.html", "text": "Безплатни прегледи за подагра от днес до 6 декември в УМБАЛ „Св. Иван Рилски“. Инициативата е част от кампанията за популяризиране на най-честите рискови фактори, водещи до увреждане на бъбреците. Това съобщиха от пресцентъра на  болницата . \r\n \r\nБезплатните прегледи за пациенти с хиперурикемия и подагра ще се провеждат до 6 декември между 14.00 и 16.00 в Клиниката по нефрология на УМБАЛ „Св. Иван Рилски“. Необходимо е предварително записване на тел. 02/952 38 33. \r\nИнициативата е част от кампанията за популяризиране на най-честите рискови фактори, водещи до увреждане на бъбреците. Този път тя ще е под мотото „Подагра&Бъбреци. Направи връзка!“ \r\n \r\nПодаграта е метаболитно (обменно) заболяване, при което в ставите и околоставните структури се натрупват кристали на пикочната киселина. Те отключват възпалителен отговор, чиято най-честа изява е подагрозната криза. По данни от международни проучвания през последните години заболеваемостта се е увеличила двойно. Въпреки че в миналото се е смятала за „болест на кралете“, днес от нея боледуват хора от всякакви социални прослойки. Тя засяга основно мъже, над 30 години, като съотношението с нежния пол е 9:1. \r\nИзвестното е, че увеличеното ниво на пикочна киселина, което причинява подаграта, е сред основните фактори за бъбречни усложнения, тъй като има пряка връзка с метаболитния синдром и артериалната хипертония. Почти половината пациенти с високо кръвно налягане имат и висока пикочна киселина. Подаграта се преплита като сериозен сърдечносъдов фактор и с диабета. \r\nЗа последните 70 години нивото на пикочната киселина в популацията се е увеличило двойно. С 2000 процента е нараснал пък приемът на фруктоза (изходен продукт за синтез на пикочна киселина) само за 30 години. Всичко това е причина нефролози и ревматолози все по-често да поставят диагнозата „подагра“. \r\n \r\nЗа България няма точни данни колко са засегнатите от заболяването, но се смята, че те са около 1-2 % от населението. „Миналия месец преглеждах един пациент с подагра, който работи в един изцяло мъжки колектив от около 30 човека. Когато споделил с колегите симптомите си и това, че болен, се оказало, че почти половината имат такива проблеми“, обяснява доц. Атанас Кундурджиев, началник на Клиниката по нефрология в УМБАЛ „Св. Иван Рилски“. \r\n \r\nУвеличената пикочна киселина може с години да се развива безсимптомно (хиперурикемия) докато в един момент, под въздействието на определени фактори, не се отключи самата подагра под формата на подагрозен пристъп. Най-често той засяга големия пръст на стъпалото. От там идва и името подагра, което означава „крак в капан“ от гръцки език. Болката е толкова силна, че пациентите описват, че не могат да търпят дори чаршаф върху крака си, не могат да стъпват, усеща се пулсиране, кожата е зачервена, лъскава. Обикновено трае 2-3 дни. „Много е важно лечението да започне веднага. Тогава и усложненията са много по-малко“, обяснява доц. Кундурджиев, който наскоро беше модератор на научна дискусия, посветена на „болестта на кралете“. \r\nСред рисковите фактори, които могат да предизвикат подагрозен пристъп, са: \r\n- Прием на диуретици, както и различни болкоуспокояващи \r\n- Прием на алкохол и най-вече бира \r\n- Стрес \r\n \r\nЛечението зависи от етапа, в който е диагностицирана болестта. Обикновено за повлияването на хиперурикемия е достатъчно да се изготви от специалист подходящ хранителен режим (силно ограничен прием на алкохол, без тлъсти меса и вътрешности), както и увеличена физическа активност. Консервативно лечение е възможно и при наличие на подагра като в по-острите й форми то трябва да бъде придружено и с медикаментозна терапия. \r\n \r\n„Добре е да се знае, че над 50% от подагрозните кризи се предизвикват от диуретици, които се използват много често при артериална хипертония, при сърдечна недостатъчност. Много е важно при пациентите в напреднала възраст, които имат повече заболявания, терапията задължително да се назначава от квалифициран лекар“, подчертава известният нефрролог и напомня резултатите от мащабно проучване, според което: 91% от поставените по интернет диагнози са грешни.", "date": "2019.12.02", "title": "Безплатни прегледи за подагра ще се проведат в УМБАЛ „Св. Иван Рилски“"}
{"url": "http://www.focus-news.net/news/2019/12/02/2725121/pregled-na-osnovnite-temi-v-dobrudzhanskiya-pechat.html", "text": "„8 години и 8 месеца затвор за мъжа, отвлякъл момиче от Добрич и издевателствал над него“, съобщава вестник  „Нова добруджанска трибуна“ .  Мъжът е признат за виновен и за това, че през периода от 23 март до 24 юли 2018-та при условия на продължавано престъпление без надлежно разрешително е държал с цел разпространение високорискови наркотични вещества - марихуана и амфетамини. Определено е подсъдимия да остане с мярка за неотклонение „задържане под стража“ до влизане на присъдата в законна сила.  \r\n \r\n„Аварирала канализация затвори улица“, съобщава всекидневникът. Община Добрич е информирала гражданите, че във връзка с аварирала канализация по улица „Капитан Димитър Списаревски“ участъкът между улица „Хан Тервел“ и улица „Хаджи Димитър“ е затворен за движение на автомобили.  \r\n \r\n„Над 2 милиона лева чака Община Балчик от туристически данък“, съобщава изданието. Бюджетът на Програмата за развитие на туризма в следващата година се очаква да надхвърли 2 милиона лева, което е със 700 хиляди лева повече от парите за тази година. Средствата ще дойдат от предвидения по-висок туристически данък. След проведеното заседание с консултативния съвет по туризъм тази седмица от морската община са коментирали, че повечето от присъстващите на съвета са подкрепили завишаването на този налог.  \r\n \r\n„На първа инстанция: затвор за 34-годишен, отвлякъл девойка“, съобщава вестник  „Добруджанска трибуна“ .  Съдът е приел за доказано, че в същия период той причинил на потърпевшата средна телесна повреда - тежък анемичен синдром, който е представлявал разстройство на здравето, временно опасно за живота ѝ. С ефективна присъда е приключило на първа инстанция делото срещу подсъдим, обвинен в извършване на три престъпления - противозаконно лишаване от свобода, причиняване на средна телесна повреда и държане на наркотици с цел разпространение.  \r\n \r\n„Млади инструменталисти поканиха с музика коледния дух“, съобщава изданието. Концерт за млади инструменталисти, организиран от Общинския младежки център „Захари Стоянов“ под наслов: „Музикален салон“, се е състоял в края на седмицата. Възпитаниците на клуб „Пиано“ към центъра за пореден път са се срещнали със своите приятели от музикалните паралелки в СУ „Свети Климент Охридски“.  \r\n \r\n„Нарастват площите с жито и нивите с ечемик в Добруджа“, съобщава изданието. Земеделските стопани от Добричка област са засели тази есен 1,245 милиона декара с пшеница. Общият размер на обработваемите площи в региона е 3,434 милиона декара. Основната част от тези ниви се заема от пшеницата. При маслодайния слънчоглед има спад с около 100 хиляди декара.", "date": "2019.12.02", "title": "Преглед на основните теми в добруджанския печат"}
{"url": "http://www.focus-news.net/news/2019/12/02/2725098/pregled-na-osnovnite-temi-v-britanskiya-pechat-agentsiya-fokus.html", "text": "Макар и бавно СПИН бива побеждаван, пише британското списание  The Economist \r\nТук важи принципът, че липсата на новини е добра новина. Фактът, че темата за СПИН е отпаднала от заглавията, със сигурност е добра новина. Независимо от това, не вреди на света да му бъде напомняно от време на време, че болестта не е изчезнала. За тази цел Световната здравна организация и международните агенции, натоварени с борбата с епидемията, промотират 1 декември като Световен ден за борба със СПИН. \r\n \r\nТази година е последната преди целевата дата за успеха на последните от кампаниите на агенциите за въвеждане на антиретровирусни лекарства, които поддържат живи вече заразените с ХИВ и не им позволяват да предават вируса. Тази конкретна кампания се нарича 90-90-90. Целите й са до края на 2020 г. 90% от всички хора по света, които са заразени, да знаят, че са заразени; 90% от тази група да получават продължителна антиретровирусна терапия; и 90% от тези, които получават терапия, да са ефективно подтиснали вируса. \r\n \r\nКампанията 90-90-90 следва инициативата 3 от 5, започнала през 2003 г., за да се поставят 3 милиона души на лекарствена терапия до 2005 г., а последващата цел - 15 от 15. Последната оценка е, че 38 милиона души са заразени с ХИВ, така че 90-90-90 предполага успешно лечение за 28 милиона от тях. Да се случи това до 2020 г. е малко вероятно. Дали това ще се разглежда като провал, зависи от гледната точка. Ако целта беше постигната лесно, със сигурност би била критикувана като неамбициозна. \r\n \r\nНезависимо кога ще се постига 90-90-90, следващата цел, 95-95-95, вече е подготвена за 2030 г. Това е и годината, определена от ООН сред целите за устойчиво развитие да бъде края на СПИН/ХИВ като заплаха за общественото здраве. \r\n \r\nТочното значение на тази фраза не е ясно. Но по принцип елиминирането на ХИВ е възможно със съществуващите технологии. Както стана с едрата шарка и полиомиелита, идентифицирането и лечението на всички заразени би спряло възникването на нови случаи. Лозунгите за това са „нула нови инфекции с НИВ“, „нула смъртни случаи, свързани със СПИН“ и  „нулева дискриминация“ на болните от СПИН. \r\n \r\nЗа разлика от едрата шарка и полиомиелита обаче, няма ваксина срещу ХИВ. Ако това състояние продължи, елиминирането на вируса ще означава даване на лекарства на всички заразени, докато не умрат от други причини. Това също ще означава, че някой плаща за тези лекарства. И в случая с тези, които живеят в най-бедните части на света, тези \"някои\" често ще бъдат данъкоплатци в богатите страни, които вече допринасят по около 8 милиарда долара годишно за усилията за борба със СПИН. Унищожаването на ХИВ тогава ще бъде огромно и скъпо начинание. Но не и, за щастие, невъзможно.  \r\n*** \r\n \r\n В знак, че предизборната кампания може да стигне до точка на кипене, лейбъристите намалиха преднината на консерваторите до девет пункта, което е свиване с два процентни пункта след последното проучване на YouGov в сряда, пише британският вестник  The Times . \r\n \r\nВ последната анкета на YouGov за The Sunday Times, торите събират 43%, а лейбъристите  скъсяват с два пункта  преднината им като получават доверието на 34%. Либералдемократите  остават статични на 13%, а Брекзит партията привлича само два процента от анкетираните. Това все още е достатъчно за консервативното мнозинство, но ако лейбъристите съберат още две пункта, резултатът ще бъде непредвидим. \r\n \r\nДруго проучване на BMG дава на торите само шест пункта преднина - 39%, а лейбъристите печелят цели пет пункта до 33%. \r\nТорите обаче ще бъдат доволни от доказателства, че те са в по-голяма степен в унисон с обществеността по въпросите на сигурността и отбраната. \r\n \r\nБорис Джонсън се радва на огромна преднина пред Джеръми Корбин, когато избирателите биват попитани на кой лидер имат доверие да се грижи за сигурността на Великобритания. \r\n \r\nАнкетата на YouGov установи, че 44% от гласоподавателите казват, че имат доверие в настоящия премиер, но същия брой твърди, че няма такова, чистата оценка на одобрение е нула. За разлика от тях само 21% имат доверие в Корбин, докато 67% от гласоподавателите не му вярват - оценката на одобрение е минус 46. \r\n \r\nДокато премиерът се подготвя да председателства срещата на върха на НАТО във Великобритания тази седмица, 72% от избирателите се съгласиха с торите, че членството в Алианса е важно за сигурността на Великобритания. В миналото Корбин денонсира НАТО и постави под въпрос членството на Великобритания в Пакта. \r\n \r\nС марж от 57% до 24% избирателите също са съгласни, че ядреното възпиране на Великобритания е важно. Корбин по-рано каза, че никога няма да разреши използването на ядрени оръжия. \r\n \r\nПовече от един от всеки трима избиратели, или 34%, твърдят, че разузнавателните служби биха били в правото си да откажат чувствителна информация на Корбин, ако той стане премиер. Само 24% казват същото за Джонсън. \r\n*** \r\n \r\n Жертвите на атаката в Лондон са криминолози от Кеймбридж, пише британският вестник  The Guardian .  \r\nБившaта студентка от Кеймбридж Саския Джоунс е била  убита заедно с Джак Мерит, 25-годишен криминолог при терористичното нападение по време на конференция, провеждана в историческата зала на Гилдията на рибарите до Лондонския мост. Тя е на 23 години и е от южния английски град Страдфорд-на-Ейвън. Семейството й отдаде почит в неделя като я описа като „весела и добра, с положително влияние в живота на много хора“. \r\n \r\n„Тя имаше прекрасно чувство за хумор и беше благородна до такава степен, че винаги искаше да види най-доброто у всички хора“, казват близките й в изявление. „Тя възнамеряваше да изживее живота си докрай и имаше прекрасна жажда за знания, което й позволяваше да бъде възможно най-добра в това, с което се занимаваше. \r\n \r\n„Саския имаше голямо желание да оказва безценна подкрепа на жертвите на престъпна несправедливост, което я доведе до точката, че наскоро кандидатства за програмата за набиране на висшисти в полицията, като желаеше да се специализира в подкрепата на жертвите. Това е изключително болезнено време за семейството. Саския ще остави огромна празнота в живота ни и бихме искали да се спазва изцяло нашата лична неприкосновеност.“ \r\n \r\nИмето на Джоунс бе обявено един ден след това на Джак Мерит, 25-годишен. Бащата на Мерит, Дейвид, определи сина си като „красива душа, който винаги е на страната на онеправданите“. \r\n \r\n„Джак говореше толкова позитивно за всички хора, с които е работил и обичаше работата си“, добави той. \r\n \r\nВ изявление в неделя вицеректорът на университета в Кеймбридж, проф. Стивън Тоуп, заяви: „Аз съм съсипан да науча, че сред жертвите на атаката в Лондонския мост са били служители и възпитаници на Университета в Кеймбридж, които участват в събитие за отбележете пет години от програмата „Учим се заедно“. \r\n \r\n„Това, което би трябвало да е радостна възможност да отпразнуваме постиженията на тази уникална и социално трансформативна програма, осигурена от нашия Институт по криминология, вместо това беше помрачена от неописуемо престъпно деяние.“ \r\n \r\nТой добави: „Нашият университет осъжда този гнусен и безсмислен акт на терор. Изразяваме нашите съболезнования, мислите и най-дълбоките ни съчувствия към жертвите и техните семейства. “ \r\n \r\nЗдравните власти заявиха, че на един от ранените при нападението е разрешено да се върне у дома, а други двама са останали в болници в стабилно състояние.", "date": "2019.12.02", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2019/12/02/2725122/v-galeriya-sofiya-na-stolichnata-biblioteka-shte-bade-otkrita-fotoizlozhbata-sledi-ot-ulitsi.html", "text": "В галерия „София“ на Столичната библиотека от 17.00 часа ще бъде открита фотоизложбата „Следи от улици“. Това съобщиха от пресцентъра на  Столична община . Изложбата се осъществява с подкрепата на Дирекция „Социални услуги за деца и възрастни“ към Столична община. Тя показва 25 фотографии на автора Николай Миланов – уловени мигове от живота на хора, които оцеляват на улицата, с които работят кризисните центрове към Столична община. \r\n \r\nПо професия социален работник, съпричастен към съдбата им, Николай Миланов се фокусира върху хората от „задния“ двор на нашето общество, оцеляващи при изключително тежки условия, търсейки отговори на въпросите: „Бедността има ли достойнство?“ и „Имам ли право на щастие?“. \r\n \r\nЗаснетите лица са невероятно изразителни и разказват своите истории по изключително неповторим начин. \r\nСредствата от продадените кадри ще бъдат дарени за Коледа на дирекцията за подпомагане на хората от улицата.", "date": "2019.12.02", "title": "В галерия „София“ на Столичната библиотека ще бъде открита фотоизложбата „Следи от улици“"}
{"url": "http://www.focus-news.net/news/2019/12/02/2725111/london-evening-standard-vodeshtite-britanski-partii-prodalzhavat-predizbornite-si-kampanii-sled-atakata-na-londonskiya-most.html", "text": "Управляващата Консервативна партия и опозицията в лицето на лейбъристите ще продължат своите предизборни кампании в опит да оставят назад политическите спорове около терористичната атака на Лондонския мост, пише британското издание  London Evening Standard . \r\n \r\nИзборите ще се проведат след едва 10 дни, на 2 декември. Лидерът на лейбъристите Джереми Корбин ще обяви своите планове да намали цената на влаковите билети в Англия с една трета от следващия месец, ако неговата партия влезе в правителството.  \r\n \r\nТорите, междувременно, ще предприемат редица мерки за да засилят контрола по британската граница след Брекзит, включително автоматични входни и изходни проверки, за да бъдат разпознавани лица, които са пресрочили визата си.  \r\n \r\nПремиерът Борис Джонсън и Корбин отмениха част от своите предизборни дейности през последните дни, след като двама души бяха убити с нож от осъден терорист на Лондонския мост на 29 ноември.  \r\n \r\nПремиерът Джонсън се опита да прехвърли вината за ранното освобождаване на похитителя на лейбъристите, докато Корбин от своя страна заяви, че осъдените терористи не е „задължително“ да изкарват цялата си присъда зад решетките.  \r\n \r\nЛибералдемократите, третата политическа сила в Обединеното кралство според повечето статистики, от своя страна обвиниха и двете политически формации в опит да използват инцидента като „политически футбол“. \r\n \r\nТе все пак ще се опитат да оставят назад политическите спорове, свързани с атентата, като Корбин ще посети железопътна гара, където ще обяви своите планове да намали с 33% цените на билетите от януари 2020 г., ако спечели изборите.  \r\n \r\nЛейбъристите изчисляват, че тази политика би спестила на обикновения гражданин, който използва железопътните услуги в страната повече от хиляда паунда на година и твърдят, че това ще представлява най-голямото подобно намаление някога.  \r\n \r\nТе обещаха и други, по-дребни реформи в железопътната система.  \r\nДжонсън от своя страна ще посети пристанище, на което торите ще разкрият своя петгодишен план, за да подсилят граничната сигурност след Брекзит.  \r\n \r\nВсеки в страната ще бъде преброяван докато влиза и излиза от нея като част от плана с предложения, които трябва да засилят контрола и да намалят мигрантския поток. Джонсън планира да въведе и визи, по подобие на американските.  \r\n \r\nЛибералдемократите пък обещаха, че ще инвестират още средства в британското здравеопазване, като част от своята предизборна програма. \r\n \r\n  Теодор Пенев", "date": "2019.12.02", "title": "London Evening Standard: Водещите британски партии продължават предизборните си кампании след атаката на Лондонския мост"}
{"url": "http://www.focus-news.net/news/2019/12/02/2725124/plastichniyat-hirurg-d-r-harun-chyologlu-shte-gostuva-na-medikal-karadzha-vav-varna-za-bezplatni-konsultatsii-na-11-i-12-dekemvri.html", "text": "Пластичният хирург д-р Харун Чьологлу ще гостува на Медикъл Караджъ във Варна за безплатни консултации на 11 и 12 декември. Това съобщиха от пресцентъра на  „Медикъл Караджъ“ . \r\n \r\nНа 11 и 12 декември ЗИЦ „Медикъл Караджъ“ ще има удоволствието да запознае българските пациенти със специалиста по пластична, реконструктивна и естетична хирургия доц. д-р Харун Чьологлу. Той ще гостува във Варна по покана на нашият управител – Звезделина Лютфи. Гостуването на доц. д-р Харун Чьологлу ще се проведе в рамките на утвърдилата се вече наша инициатива да предоставим достъп на българските пациенти до най-съвременните методи и технологии в медицината. \r\n \r\nВсички български пациенти, имащи нужда от реконструктивна, пластична или естетична хирургическа намеса, могат да се запишат за безплатна консултация със доцента като се обадят на телефон 0878 500 730. \r\n \r\n Кой е доц. д-р Харун Чьологлу? \r\nДоц. д-р Харун Чьологлу е роден през 1974 г. Завършва медицинския факултет на Университета Улудаг, Бурса през 1999 г. със специалност обща хирургия. През 2000 г. започва специализацията си по пластична, реконструктивна и естетична хирургия в Учебно-изследователската болница в Анкара. От 2005 г. в продължение на 3 години работи като специалист в държавната болница в Дюзче Ататюрк. След това работи 1 година във Военна болница в Баликесир. През 2010 г. работи в отделението по хирургия на болница Роналд Рейгън към Калифорнийския университет, Луизиана. През 2011 г. започва да работи в клиниката по пластична, реконструктивна естетична хирургия към Университета Башкент, Адана. През 2012 г. завършва специализацията си по микрохирургия в Университета Улудаг във факултета по орална и лицево-челюстна хирургия. През 2013 г. получава научна степен доктор като завършва медицинския факултет на университета Башкент, Адана. В същия университет през 2015 г. успешно издържа изпита си за доцент по лицево-челюстна хирургия. От 2016 г. до днес доц. д-р Харун Чьологлу работи в университетска болница Лив Истиние от веригата болници Liv Hospital в отделението за пластична, реконструктивна и естетическа хирургия. \r\n \r\nЗад гърба си доц. д-р Чьологлу има повече от 40 статии, публикувани в национални и международни списания, и приблизително 200 речи и презентации на различни конгреси. \r\n \r\n Специални полета на интерес и област на специалност: \r\nЕстетична и реконструктивна хирургия на гърдата \r\nЕстетична и функционална носна хирургия \r\nХирургия на главата и шията \r\nОрална и Лицево – челюстна хирургия \r\nХирургия за контуриране на тялото \r\nПостбариатрична хирургия \r\nХирургия на устните, небцето и носа \r\nНазална хирургия \r\nЛекувани заболявания: \r\nИзкривяване на носа \r\nЕстетична хирургия на лицето \r\nПластична и естетична хирургия, и протезиране на гърдите \r\nПроблеми на ушната мида \r\nГинекомастия \r\nБръчки на лицето \r\nАбдоминопластика \r\nКожни кръвоизливи \r\nЖелаещите да се възползват от възможността за безплатна консултация с доц. д-р Чьологлу във Варна на 11 и 12 декември 2019 г. трябва да си запишат час предварително на телефон 0878 500 730 или да заявят желания от тях час онлайн на www.medikara.bg. \r\nНа място пациентите ще трябва да предоставят актуални медицински документи, които са им направени до момента. \r\n \r\nПрегледи няма да бъдат извършвани по време на консултациите. Безплатните консултации се провеждат на база актуални медицински документи с които разполага пациента към момента.", "date": "2019.12.02", "title": "Пластичният хирург д-р Харун Чьологлу ще гостува на Медикъл Караджъ във Варна за безплатни консултации на 11 и 12 декември"}
{"url": "http://www.focus-news.net/news/2019/12/02/2725126/kontsert-na-kompozitora-ruslan-karagyozov-shte-se-provede-v-burgas.html", "text": "Композиторът Руслан Карагьозов ще направи премиера на новия си албум с авторски песни, озаглавен по едноименното стихотворение на Христо Фотев - „Тоя влак за Бургас“. Това съобщиха от пресцентъра на  Общината . Концертът ще бъде от 18.30 часа в залата на Драматичен театър „Адриана Будевска“ и е част от празничната програма на Община Бургас за Никулден.  \r\nНа сцената на театър „Адриана Будевска“ ще се качат изпълнители като Георги Дюлгеров, Гергана Великова, Мина Пенкова, група „Петте сезона“, със специалното участие на Дани Милев, а входът е свободен. \r\n \r\nВ диска са събрани десет песни, написани от композитора Руслан Карагьозов. Четири от тях са съвсем нови и в изпълнение на Георги Дюлгеров - „Тоя влак за Бургас\", „Думи две\", „Любов по 100\" и „Нощно море\". Две от десетте песни в албума са с нов аранжимент, направен от Дани Милев. \r\n \r\nВ албума е включена песента „Пепел е любовта\", която Ваня Костова изпя преди няколко години в конкурса „Бургас и морето\". Този път познатата и обичана песен е с нов аранжимент и в изпълнена от друго бургаско име - певицата Гергана Великова. В него още е и „Тоя влак за Бургас\" по стихотворението на Христо Фотев и в изпълнение на Георги Дюлгеров, която бе представена за първи път в тазгодишния конкурс „Бургас и морето\" и спечели трето място. \r\n \r\nДруги добре познати песни в диска са „Докато съмне\", изпълнявана от Нели Рангелова, но сега е с нов аранжимент на Красимир Гюлмезов и изпята от Георги Дюлгеров, „Докато сме млади\", изпълнена от Мина Пенкова от група „Петте Сезона\" на фестивала \"Пирин фолк\" през 2010 година, по текст на Ваньо Вълчев и „Добър вечер, добър ден\", изпълнена от Тони Димитрова, по текст на Гриша Трифонов. \r\n \r\nОсвен великолепните стихове на Христо Фотев, Ваньо Вълчев и Гриша Трифонов, текстовете на останалите песни също са поверени на именити и обичани поети - Пейо Пантелеев, Лили Димова, Иван Ненков и други. \r\n \r\nОформлението и дизайна на корицата на албума „Тоя влак за Бургас\" е дело на Янимир Маджаров. \r\n \r\nАлбумът съдържа още инструментали на всички десет авторски песни за улеснение на всички, които искат да пеят и обичат стойностната българска музика. Композиторът ще предостави албума на бургаските читалища - „Фар\", „Пробуда\", „Изгрев\" и други, както и на НУМСИ „Панчо Владигеров\", за да бъдат ползвани от прохождащите млади изпълнители.", "date": "2019.12.02", "title": "Концерт на композитора Руслан Карагьозов ще се проведе в Бургас"}
{"url": "http://www.focus-news.net/news/2019/12/02/2725125/do-4-dekemvri-e-udalzhen-srokat-za-priklyuchvane-na-remonta-na-chast-ot-patya-kochmar-tervel-v-oblast-dobrich.html", "text": "До 4 декември е удължен срокът за приключване на ремонта на част от пътя Кочмар – Тервел в Добричка област, предаде кореспондент на  Радио „Фокус” – Варна . Извършва се ремонт на асфалтова настилка. Движението на автомобили по тази отсечка трябва да се осъществява с повишено внимание. Участъкът е сигнализиран с пътни знаци.  \r\n \r\nОграничено е движението на МПС над 10 тона по път I- 9 в участъка от село Кранево в посока  Варна. Обходният маршрут е през селата Кичево и Оброчище. Предвидено е дейностите да приключат до 30 ноември.  \r\n \r\nВъведена е временна организация на движение на автомобили  в Добрич по част от  бул. „Русия“ (в района на Автогарата - кръстовището с ул. „Гоце Делчев“ в посока ул. „Христо Ботев“ и кръстовището с ул. „Христо Ботев“ в посока ЖК „Иглики“) заради строително-монтажни дейности. И на двете кръстовища светофарните уредби не работят. Затворено за движение е едното платно на булеварда, движението на автомобили се извършва двупосочно в другото платно. Участъкът е сигнализиран с пътни знаци.  \r\nВ Добрич времето е слънчево и студено, духа умерен вятър, температурата на въздуха е около минус 4 градуса.   \r\n \r\nЖулиета НИКОЛОВА", "date": "2019.12.02", "title": "До 4 декември е удължен срокът за приключване на ремонта на част от пътя Кочмар – Тервел в област Добрич"}
{"url": "http://www.focus-news.net/news/2019/12/02/2725127/na-ofitsialna-tseremoniya-shte-badat-vklyucheni-svetlinite-na-kolednata-elha-v-pleven.html", "text": "На официална церемония с участието на вокална група от Начално училище „Христо Ботев“ на площад „Възраждане” ще бъдат включени светлините на коледната елха в Плевен, предаде кореспондент на  Радио „Фокус“ . Директорът на училището Цветелин Горанов уточни, че Дядо Коледа и кметът Георг Спартански ще запалят светлинките на коледната елха.  \r\n \r\n„Празникът ще започне в 17.30 часа, а преди началото му най-малките жители на града ще бъдат зарадвани с подаръци - фигури на животни от балони. В празничната програма ще участват фолклорен ансамбъл „Нашенчета” към Центъра за работа с деца и вокалната група към НУ „Христо Ботев\", каза Цветелин Горанов. Той добави, че по традиция децата ще бъдат зарадвани с лакомства, а на финала ще има и пъстра празнична заря.  \r\n \r\nВиолета КРЪСТЕВА", "date": "2019.12.02", "title": "На официална церемония ще бъдат включени светлините на коледната елха в Плевен"}
{"url": "http://www.focus-news.net/news/2019/12/02/2725123/reuters-donald-tramp-e-razgovaryal-s-benyamin-netanyahu-za-iran.html", "text": "Американският президент Доналд Тръмп е провел разговор с израелския министър-председател за Иран и други въпроси, предава  Reuters , като се позовава на кратко изявление на Белия дом.  \r\n \r\n„Лидерите дискутираха заплахата от Иран, както и други критични двустранни и регионални въпроси“, се казва в правителственото изявление.  \r\n \r\nОтношенията между Техеран и Вашингтон се влошиха през 2018 г., когато Тръмп се оттегли от ядрената сделка с Иран и други западни страни от 2015 г. и наложи нови санкции на близкоизточната страна. Според сделката Иран трябваше да намали своята ядрена програма, а САЩ и Европа да свалят санкциите срещу Техеран. \r\n \r\n  Теодор Пенев", "date": "2019.12.02", "title": "Reuters: Доналд Тръмп е разговарял с Бенямин Нетаняху за Иран"}
{"url": "http://www.focus-news.net/news/2019/12/02/2725131/sofiyska-voda-vremenno-shte-prekasne-vodosnabdyavaneto-v-chast-ot-kv-gorna-banya.html", "text": "„Софийска вода” временно ще прекъсне водоснабдяването в част от кв. „Горна баня“. Това съобщиха от пресцентъра на  дружеството . \r\nВъв връзка с монтаж на спирателен кран на ул. „Бойчо Бойчев“ в кв. „Горна баня“ се налага спиране на водоподаването от 09.00 до 15.00 часа на клиентите на „Софийска вода”, живеещи в района на ул. „Бойчо Бойчев“, ул. „Подлозище“, ул. „Горни Смърдан“, ул. „Траян Танев“ 1, ул. „Веселин Бешевлиев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Бойчо Бойчев“ ъгъла с ул. „Подлозище“. \r\n \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на „Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.12.02", "title": "„Софийска вода” временно ще прекъсне водоснабдяването в част от кв. „Горна баня“"}
{"url": "http://www.focus-news.net/news/2019/12/02/2725129/s-dvama-zlatni-hipokrati-za-palno-otlichie-meditsinski-universitet-pleven-izprashta-vipusk-2019-mladi-lekari.html", "text": "В годината на 45-годишния си юбилей Медицински университет – Плевен организира празнично шествие и тържествена промоция на младите лекари от 40-тия пореден випуск на Факултет „Медицина“ с участието на Академичното Ръководство, преподавателите и близките на дипломантите. Това съобщиха от  университета . \r\nОт 10.00 часа в Ректората ще се състои ритуал по предаване символите на Университета. В 10.15 часа ще започне празнично шествие от Ректората до площад „Възраждане”. В 10.30 часа ще се състои поднасяне на венец пред Вечния огън  на Параклис-мавзолей  „Св. Георги Победоносец”. В 11.00 часа ще започне тържествена промоция на младите лекари в зала „Магнум”. В 12.00 часа ще се състои коктейл за дипломанти, преподаватели и гости. \r\n \r\nСлед успешно завършен 6-годишен курс на обучение 80 абсолвенти от България, Сърбия, Украйна и Македония придобиват образователно-квалификационна степен „Магистър” и професионална квалификация „лекар”. Средният успех на Випуск 2019 млади лекари е Много добър 5.22 с двама „Златни Хипократи” и висок брой отличници – 29. За висок успех дипломантите ще бъдат наградени с плакет „Отличник” на Факултет „Медицина”, луксозни дипломи и някои пособия, с които да започнат лекарската си практика. Първенци на випуска, завършили с пълно отличие от курса на обучение и държавните изпити, са д-р Виктор Веселинов Петров и д-р Венелина Валентинова Гандилева. Те ще бъдат наградени с позлатен плакет „ Златен Хипократ“. Отличниците на випуска ще поздравят своите колеги и ще отговорят на приветствията на ректора проф. д-р Славчо Томов и на официалните гости.  \r\n \r\nОт същия випуск през април 2020 г. ще се дипломират и 93-ма чуждестранни студенти, обучаващи се в англоезичен курс по специалност „Медицина”. Младите чуждестранни лекари са граждани на Турция, Гърция, Германия, Великобритания, Испания, Дания, Индия, Швеция, Казахстан и Нигерия.  \r\n \r\nПо покана на Академичното ръководство на МУ – Плевен специален гост на събитието тази година, който ще изнесе академично слово за младите лекари от Випуск 2019, е проф. Пламен Джуров - български композитор, диригент и общественик, професор по дирижиране в Националната музикална академия „Панчо Владигеров“. Завършил е Българската държавна консерватория с три специалности: пиано, композиция и дирижиране. Професор Джуров е започнал работа като диригент в Плевенската филхармония. Дирижирал е чужди оркестри в Русия, Германия, Мексико, Алжир, Куба и Северна Македония. Диригент е на камерен ансамбъл „Софийски солисти“ от 1988 г. Председател е на Фондациите „Международен конкурс за млади оперни певци Борис Христов“ и Международен фестивал „Софийски музикални седмици“.", "date": "2019.12.02", "title": "С двама „Златни Хипократи” за пълно отличие Медицински университет - Плевен изпраща Випуск 2019 млади лекари"}
{"url": "http://www.focus-news.net/news/2019/12/02/2725130/kathimerini-novi-bezhanski-lageri-shte-badat-postroeni-v-kontinentalna-gartsiya.html", "text": "Гръцкото правителство обмисля да построи повече съоръжения за подслон на бежанци в континентална Гърция в опит да се бори с препълването на лагерите на егейските острови, пише атинското издание  Kathimerini . \r\n \r\nВластите ще създадат още 15 центъра за подслон на мигранти в градовете Ливадия, Ламия, Йоанина, Арта, Фокида, Пиргос и Спарти. Освен това има и планове да се създадат и три такива съоръжения на остров Крит и още четири в северната част на Гърция. Целта е да бъде разпределена по равно тежестта от мигрантския поток в цялата страна.  \r\n \r\nСпоред източниците новите лагери ще бъдат създадени с цел да могат да поберат между хиляда и 2 хил. души. Властите твърдят, че ще искат стриктно наблюдение на тези нови лагери. По тази причина, пребиваващите мигранти в тях ще имат свои индетификационни документи, от които ще имат нужда, за да влизат в комплексите. Нарушаването на правилата на лагерите ще води до санкции срещу мигрантите. Властите не отхвърлят и възможността да се създадат лагери с палатки в континентална гърция, ако потока от бежанци продължи.  \r\n \r\nНуждата от повече място за мигрантите е акцентирана от изтичащия през март 2020 г. план за бежнаските лагери и местата за пребиваване. Съгласно него, много от тях са и ще бъдат настанени в хотели и апартаменти. Около 8,500 мигранти в момента са били подслонени по тази програма, която обаче се оказа не толкова ефективна, колкото властите в Атина се надяваха.  \r\n \r\nСпоред официалните цифри, общо повече от 35 хил. мигранти в момента се намират в пет лагера или групи лагери на островите Лесбос, Самос, Чиос, Кос и Лерос. Още 22 хил. живеят в 29 бежански лагера в континентална Гърция.  \r\n \r\n  Теодор Пенев", "date": "2019.12.02", "title": "Kathimerini: Нови бежански лагери ще бъдат построени в континентална Гърция"}
{"url": "http://www.focus-news.net/news/2019/12/02/2725132/remont-ogranichava-dvizhenieto-po-planinskata-otsechka-velingrad-sarnitsa.html", "text": "Натоварен е трафикът по главните пътища в област Пазарджик. Това съобщи за  Радио „Фокус“ – Пазарджик  дежурният в Областно пътно управление. Пътните настилки са сухи, в планинската част заледени. Трафикът по пътя Панагюрски колонии – Панагюрище в района на 75 км се осъществява с повишено внимание, поради пропадане на част от банкета. Движението в участъка е регулирано с пътни знаци.  \r\n \r\nДвижението по пътя Велинград - Сърница от 6 км до 32 км се осъществява в една лента поради частични ремонтни дейности на асфалтовата настилка. Алтернативният обходен маршрут е по пътя Велинград – Гара Костандово – местност Превала - Доспат – Сърница.  \r\n \r\nВъведено е ограничение на моста в село Бошуля, където е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля.  \r\nВ планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\n \r\nАлбена ЖИЛЕКОВА", "date": "2019.12.02", "title": "Ремонт ограничава движението по планинската отсечка Велинград - Сърница"}
{"url": "http://www.focus-news.net/news/2019/12/02/2725133/", "text": "Полицаи от Панагюрище откриха наркооранжерия, маскирана като дърводелски цех, съобщиха от Пресцентъра на ОД МВР-Пазарджик. Разкриването е станало след пожар в производственото хале, където се е помещавала. Вчера сутринта в РС ПБЗН-Панагюрище бил получен пожар в производствено хале, намиращо се в индустриалната зона на града, в близост до пътя за Стрелча. \r\nНезабавно към мястото били насочени екип от огнеборци с противопожарен автомобил, които бързо изгасили огъня. Докато овладявали пожара обаче те се усъмнили, че постройката се използва за извършване на незаконна дейност и незабавно уведомили колегите им от полицейското управление. На мястото пристигнали криминалисти, автопатрули и експерти които бързо установили, че във вътрешността на сградата е обособена нелегална наркооранжерия. В две оформени лехи с размери 8 на 6 метра били открити общо 264 саксии с растения в начален етап на развитие и с височина на стеблата между 20 и 40 см. При направените полеви наркотестове се оказало, че става дума за марихуана с много високо качество.  \r\nПомещението било оборудвано с уреди за контрол на температурата и влажността, аспирация, кварцови лампи, специални растителни торове за стимулиране на растежа и развитието на растенията. Според разследващият екип извършил оглед на мястото растенията били в етап, който предполага готовност за разсаждане и последващо отглеждане до степен за бране и обработка на дрогата. Наемател на помещението и извършител на престъпната дейност е непознатият до момента на полицията 41-годишен мъж  от Панагюрище. Той е задържан в ареста за срок от 24 часа.  \r\nОт мястото са иззети общо 264 стръка канабис с общо тегло малко над 1.8 килограма, както и оборудването на оранжерията. По случая се води полицейско производство под наблюдението на прокуратурата в Панагюрище.", "date": "2019.12.02", "title": "Разкриха нелегална наркооранжерия в дърводелски цех край Панагюрище"}
{"url": "http://www.focus-news.net/news/2019/12/02/2725135/", "text": "С нормална интензивност се осъществява трафикът по главните и второстепенни пътища в областта в началото на работния ден. Времето е  ясно и слънчево, настилките – предимно сухи, предаде репортер на  Радио „Фокус“ – Велико Търново . В по-усойните участъци има и мокри отсечки. Органите на реда призовават водачите да са внимателни. За изминалото денонощие не са регистрирани тежки инциденти. Няма и допълнително въведени ограничения – в старата столица и региона.  \r\n \r\nЗатворен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка тече разширяване, което трябва да приключи до 3 януари 2020-та. Обходният маршрут е през Дебелец – Велико Търново – Лясковски кантон – Миндя – Елена и обратно. \r\n \r\nДвижението в участъка от пътя Велико Търново - Шумен - от границата с област Габрово до село Балван от км 101+550 до км 112+000 се осъществява в една лента поради ремонтни дейности на асфалтовата настилка. Участъкът е сигнализиран от пътни знаци. Срок до 18:00 часа на 4 декември. \r\n \r\nРемонтни дейности текат и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му отново е началото на следващата година.  \r\n \r\nВ Прохода на Републиката, който е отворен за движение, остава в сила предупреждението за опасност от падащи камъни.  \r\n \r\nОграничено е движението на автомобили над 3.5 тона по пътя Лозен – Полски Тръмбеш. Причината е, че в района на село Каранци има амортизирано мостово съоръжение, а пътното платно е с намален габарит. Обходният маршрут до началото на януари 2020 година е през Лозен – Драганово – Янтра – Поликраище – Полски Тръмбеш.  \r\n \r\nВ едната лента, заради ремонт, се осъществява движението по пътя между село Поликраище и Горна Оряховица. Дейностите текат в отсечката от км 4+000 до км 6+431. Трафикът в района се регулира със знаци и регулировчици, а временната организация е в сила до 20 декември. \r\n \r\nЛуиза ТРАНЧЕВА", "date": "2019.12.02", "title": "Поради ремонтни дейности са ограничени няколко отсечки в област Велико Търново"}
{"url": "http://www.focus-news.net/news/2019/12/02/2725134/vavezhda-se-vremenna-organizatsiya-na-dvizhenieto-v-sofiya-za-zasnemane-na-televizionen-serial.html", "text": "Въвежда се временна организация на движението в София за заснемане на телевизионен сериал. Това съобщиха от пресцентъра на  Столична община .  \r\nЗабранява се престоят и паркирането на пътни превозни средства, с изключение на автомобилите на снимачния екип и извън местата в режим на платено паркиране „служебен абонамент“, както следва:  \r\n- От 06.30 до 14.00 часа днес на ул. „Кракра“ между ул. „Шипка“ и ул. „Шейново“;  \r\n- От 06.00 до 13.30 часа на 3 декември 2019 г. на ул. „Сан Стефано“ 27.  \r\n \r\nОт 07.00 до 14.00 часа на 4 декември 2019 г.:  \r\n- на ул. „Врабча“ между ул. „Г. С. Раковски“ и ул. „Париж“;  \r\n- на ул. „Париж“ между ул. „Врабча“ и бул. „Кн. Ал. Дондуков“.  \r\n \r\nОт 18.30 до 22.00 часа на 5 декември 2019 г.:  \r\n- на пл. „Папа Йоан Павел“ ;  \r\n- на ул. „Калиакра“ между пл. „Папа Йоан Павел“ и ул. ул. „Цанко Церковски“.", "date": "2019.12.02", "title": "Въвежда се временна организация на движението в София за заснемане на телевизионен сериал"}
{"url": "http://www.focus-news.net/news/2019/12/02/2725136/dvizhenieto-po-patya-devin-krichim-e-ogranicheno-za-vsichki-motorni-prevozni-sredstva-poradi-remontni-deynosti.html", "text": "Интензивен е трафикът по основните направления в областта. Това съобщиха за  Радио „Фокус“ – Пловдив  от Областното пътно управление. Натоварено е движението по пловдивския участък на АМ „Тракия“, също по направленията Пловдив - Асеновград - Смолян, Пловдив - Карлово и Пловдив - Пазарджик. Пътните настилки са предимно сухи, частично мокри по високите места, на места заледени и обработени за движение при зимни условия. Призовават се водачите трябва да шофират с повишено внимание и съобразена скорост, както и да спазват необходимата дистанция, за да не се създават предпоставки за възникването на пътни инциденти. \r\n \r\nДвижението по пътя Девин - Кричим е ограничено за всички моторни превозни средства поради ремонтни дейности на асфалтовата настилка в часовете от 08.00 часа до 17.00 часа. Участъкът е сигнализиран с пътни знаци. Обходният маршрут за водачите е по пътя Девин - Смолян - Асеновград - Пловдив и обратно. Срокът за извършването на дейностите е до 6 декември. Преминаването по пътя Кричим - Михалково - Девин от км 88 до км 103 трябва да се осъществява с повишено внимание поради обрушване на скална маса. Алтернативният маршрут за движение е по пътя Асеновград - Смолян, а срокът на дейностите е до 20 декември. \r\n \r\nДо 31 декември движението по пътя Пловдив - Куклен в участъка от км 6 до км 7 ще бъде ограничено поради ремонт на мостово съоръжение и асфалтовата настилка. Обходният маршрут за водачите е през уличната мрежа на град Куклен. Също до края на годината движението по пътя Пловдив - Карлово от км 48 до км 49 ще се осъществява в платното посока Карлово поради изграждане на кръгово кръстовище при село Труд. \r\n \r\nЗабранено остава движението на камиони с височина над 4 метра през тунелите по пътя Асеновград-Нареченски бани. Забранено е и преминаването на моторни превозни средства над 12 тона по пътя Поповица - Болярци поради намален габарит на пътното платно на мост. Обходният маршрут за водачите е по пътя Поповица - Садово - Кочево - Болярци. Повишена е опасността от падащи камъни има по направленията Кричим - Стамболийски, Юговско ханче - Югово - Лъки - Здравец и Бачково - Нареченски бани, също в района на проходите Козница и Стражата. Проходът Троян - Кърнаре е отворен за движение на всички моторни превозни средства. \r\n \r\nНатоварено е движението и на територията на град Пловдив. Колони от автомобили се образуват по бул. „Христо Ботев“, в района на Сточна и Централна гара, по бул. „Цар Борис III Обединител“, в района на Пловдивския университет, при Тунела, при Баня Старинна и при кръговите кръстовища в района на Международния панаир. Задръствания има също на места по булевардите „Найчо Цанов“, „Руски“, „Източен“, „Шести септември“, „Васил Априлов“, „България“ и „Пещерско шосе“. Пътищата на територията на града са предимно сухи и нормално проходими. \r\n \r\nТони МИХАЙЛОВ", "date": "2019.12.02", "title": "Движението по пътя Девин - Кричим е ограничено за всички моторни превозни средства поради ремонтни дейности"}
{"url": "http://www.focus-news.net/news/2019/12/02/2725138/obshtina-haskovo-organizira-koledno-novogodishen-bazar.html", "text": "Общината организира коледно-новогодишен базар за периода от днес до 5 януари 2020 г. (включително). Това съобщиха от пресцентъра на  Община Хасково . На желаещите да участват Общината предостави за ползване временни търговски обекти – 5 броя дървени къщички и 40 позиции за поставяне на шатри с размери 3,00/3,00 м.", "date": "2019.12.02", "title": "Община Хасково организира коледно-новогодишен базар"}
{"url": "http://www.focus-news.net/news/2019/12/02/2725128/emil-radev-organizira-v-ep-konferentsiya-posvetena-na-mehanizma-za-satrudnichestvo-i-proverka-za-balgariya.html", "text": "Конференция, посветена на Механизма за сътрудничество и проверка за България, организира евродепутатът от ЕНП/ГЕРБ и заместник-председател на Комисията по граждански свободи, правосъдие и вътрешни работи Емил Радев, съобщиха от пресцентъра на  ГЕРБ . Форумът ще се проведе на 2 декември в Европейския парламент в Брюксел.  \r\n \r\nУчастие в събитието ще вземат представители на редица български институции – вицепрезидентът Илияна Йотова, главният прокурор Сотир Цацаров, зам.-главният прокурор Иван Гешев, председателят на Върховния административен съд Георги Чолаков, представляващият Висшия съдебен съвет Боян Магдалинчев. Сред представителите на европейските институции, които ще се включат в конференцията, са българският еврокомисар Мария Габриел, директорът от Генералния секретариат на Европейската комисия – Уилям Слийт, както и членове на Европейския парламент. \r\n„Време е за окончателна равносметка относно прилагането на Механизма за сътрудничество и проверка. Смятам, че страната ни е изпълнила отправените препоръки, така че мониторингът трябва да бъде прекратен”, коментира Емил Радев по повод мотивите си да организира конференцията. Евродепутатът от ЕНП/ГЕРБ от години отстоява позицията, че въпросният механизъм е пример за двоен стандарт спрямо България, а критериите за проверка трябва да бъдат обективни и общовалидни за държавите в ЕС.    \r\n \r\nБлизо тринадесет години след приемането си в Европейския съюз България и Румъния все още са единствените страни-членки, подложени на мониторинг от Европейската комисия под формата на Механизъм за сътрудничество и проверка. В последния си доклад Европейската комисия препоръчва прекратяване на действието на механизма за България.", "date": "2019.12.02", "title": "Емил Радев организира в ЕП конференция, посветена на Механизма за сътрудничество и проверка за България"}
{"url": "http://www.focus-news.net/news/2019/12/02/2725137/izlozhba-na-radka-karaivanova-shte-bade-predstavena-v-burgas.html", "text": "Художничката Радка Караиванова ще представи 70-ата юбилейна изложба в Културен център „Морско казино“. Това съобщиха от пресцентъра на  Община Бургас . Запазена марка на дамата е всеки декември в навечерието на празника на Бургас - Никулден, да представя новите си творби. Тази година експозицията, която носи лиричното заглавие „Цветоморие\" ще бъде открита от 18.00 часа в зала „Петя Дубарова\". \r\n \r\nПовече от 30 години Радка Караиванова рисува филмови плакати за киносалоните в Бургас. Преди всяка изложба художничката посещава един от трите манастира - Килифаревски манастир \"Рождество Богородично\", Преображенски манастир \"Преображение Господне\" или Сопотски манастир \"Свети Спас\", където в продължение на дни се зарежда, за да предаде позитивна енергия на картините си. \r\n \r\nЕкспозицията се реализира с подкрепата на Община Бургас.", "date": "2019.12.02", "title": "Изложба на Радка Караиванова ще бъде представена в Бургас"}
{"url": "http://www.focus-news.net/news/2019/12/02/2725139/liderat-na-pp-ataka-volen-siderov-shte-se-opitam-da-organiziram-grazhdanski-protesti-sreshtu-namerenieto-na-kmeta-yordanka-fandakova-da-vdigne-danatsite-za-taka-narechenite-stari-koli.html", "text": "Ще се опитам да организирам някакъв вид граждански протести срещу  намерението на кмета Йорданка Фандъкова да вдигне данъците за така наречените стари коли. Това каза лидерът на ПП „Атака“ Волен Сидеров в интервю за сутрешния блок на  БНТ .  \r\n \r\n„На заседанията на Столичния общински съвет се взимат решения по теми, които касаят стотици хиляди хора, като намерението на кмета Йорданка Фандъкова да вдигне данъците за така наречените стари коли. Това ще засегне 300 - 400 хиляди автомобили, като част от тях имат газови уред и не замърсяват въздуха. Това е едно недомислено решение. Аз съм против него и ще се опитам да организирам някакъв вид обществени граждански протести срещу това намерение на кметството и на част от Общинския съвет. Няма никаква добра мотивация за това как и колко ще се намали замърсяването на въздуха заради вдигането на данъка на старите автомобили. Цялата работа е да се приберат едни пари от хората“, посочи Сидеров. По думите му достатъчно са данъците върху столичани и не е нужно те да се увеличават. „Видът кола, която карат хората, зависи от техните възможности, а не от желанието им. Нека управлението да направи така, че хората да могат да си купят най-новите и модерни коли и да не е нужно да замърсяват въздуха“. \r\n \r\n \r\n„Против увеличаването на данъците съм. Тези, които управляват сега, са ГЕРБ. Те са се заявили като дясноцентристка партия. Дясното е известно с намаляването на данъци, а ГЕРБ иска да ги увеличава. Достатъчно са постъпленията в бюджета на Столичния общински съвет и държавата. Постоянно се говори се за излишъци. Тогава защо ще вдигаме данъците?“, посочи Сидеров \r\n \r\n„Ще се обсъди план-сметката за парите за чистотата на София за 2020 г. на 30 декември. Предвиждат се 217 млн. лв. за чистотата за следващата година. В доклада за тази сметка няма никаква мотивация защо са нужни толкова пари за почистване на София. Аз казах, че би могло София да се почисти с половината дори една трета от тези пари. Това е надписана сметка. На базата на какво се изчисляват тези пари? Обикновено тук участват частни фирми. Предстои да осветля кои са те, как са сключвани договорите с тях и има ли корупция. \r\nДържа на предложението си общинска фирма да се занимава с почистването на София. Ако бяха ме избрали за кмет столичани, щях да прекратя договорите с частните фирми. Искам да видя кои са фирмите, към които се правят тези гигантски плащания. Като общински съветник отново се боря да добия информация за тях“, каза още лидерът на ПП „Атака“. Според него тези пари могат да отидат за безплатни детски градини и безплатен градски транспорт. „Скоро улиците ще трябва да бъдат чистени от сняг и отново зимата ще ни изненада. Крайните квартали никога не са били чистени от сняг“, допълни Сидеров.", "date": "2019.12.02", "title": "Лидерът на ПП „Атака“ Волен Сидеров: Ще се опитам да организирам граждански протести срещу намерението на кмета Йорданка Фандъкова да вдигне данъците за така наречените стари коли"}
{"url": "http://www.focus-news.net/news/2019/12/02/2725144/koleden-bazar-shte-se-provede-na-pl-svoboda-v-dobrich.html", "text": "Във връзка с предстоящите коледни и новогодишни празници Община град Добрич организира „Коледен базар – 2019” с потребителски стоки и храни на пл. „Свобода” за периода от днес до 3 януари 2020 г. включително. Това съобщиха от пресцентъра на  Общината . \r\n \r\nДопустимите дейности и стоков асортимент са: \r\n- Заведение за бързо хранене – предлагат меню, подходящо за празника – греяно вино и други топли, безалкохолни и алкохолни напитки, коледни десерти, прясно приготвена храна и др. \r\n- Храни - ситничарски, хлебни и сладкарски изделия; месни и млечни продукти, пакетирани и насипни шоколадови изделия, бонбони, ядки, плодове, мед и пчелни продукти. \r\n- Стоки с подаръчен характер свързани с коледни и новогодишни празници - украса, картини, играчки, сувенири, сурвакници и картички.", "date": "2019.12.02", "title": "Коледен базар ще се проведе на пл. „Свобода” в Добрич"}
{"url": "http://www.focus-news.net/news/2019/12/02/2725142/vasil-vasilev-natsionalen-sayuz-na-lovtsite-i-ribolovtsite-interes-kam-lovniya-turizam-u-nas-ima-kakto-ot-evropeyskite-darzhavi-taka-i-ot-sasht-kanada-avstraliya.html", "text": "В последните години България става търсена дестинация за ловен туризъм на хора от САЩ, Канада, Австралия, а ловци у нас идват и от много европейски страни. Това каза за сутрешният блок „Добро утро, България“ на Радио „Фокус“ председателят на Националния съюз на ловците и риболовците Васил Василев.  \r\n \r\nПо думите му страната ни се конкурира в това отношение с редица европейски държави.  \r\n \r\n„Международен интерес към ловния туризъм у нас има, не само към трофейните видове дивеч. Голям интерес в последно време предизвиква възможността у нас да се ловуват хищници, които са рядко срещани в Европа. Също така има чуждестранни ловци, които се възползват от възможността да ловуват дребен дивеч като фазан, яребица и водоплаващ дивеч. Не можем да кажем, че само качеството на трофеите кара чуждестранните ловци да идват у нас“, добави той. \r\n \r\nВасилев обясни още, че много международни ловци у нас идват, защото страната ни е сред малкото, в които е разрешено отстрелването на вълци. Той допълни още, че преди години страната ни е била известна с ловните трофеи най-вече с благородния елен, чиято популация сега се възстановява.  \r\n \r\nВасил Василев каза още, че дивата свиня или чакалът също представляват интерес за ловците. По думите му все по-малко хора могат да отделят по 10 дни за лов за големи трофеи, което е увеличило интересът към по-достъпни видове. \r\n \r\nЕлеонора ЧОЛАКОВА.", "date": "2019.12.02", "title": "Васил Василев, Национален съюз на ловците и риболовците: Интерес към ловния туризъм у нас има както от европейските държави, така и от САЩ, Канада, Австралия"}
{"url": "http://www.focus-news.net/news/2019/12/02/2725140/chastichno-zaledeni-i-pochisteni-sa-patnite-nastilki-v-prohodite-shipka-i-hainboaz.html", "text": "Частично заледени и почистени са пътните настилки в проходите „Шипка“ и „Хаинбоаз“, каза за  Радио „Фокус“  дежурният в Областно пътно управление – Стара Загора. В прохода „Шипка“ времето е облачно, с добра видимост, в Прохода на Републиката – ясно. \r\nСухи са пътните настилки на автомагистралите „Тракия“ и „Марица“ , както и на територията на останалата част от област Стара Загора. \r\n \r\nОт Областно пътно управление апелират към шофьорите да се придвижват с повишено внимание в пътните участъци Сърнево – Хан Аспарухово, където се извършва изсичане на крайпътна растителност и Стара Загора – Чирпан, където се полага хоризонтална маркировка. \r\nСлавяна ГАЙДАРОВА", "date": "2019.12.02", "title": "Частично заледени и почистени са пътните настилки в проходите „Шипка“ и „Хаинбоаз“"}
{"url": "http://www.focus-news.net/news/2019/12/02/2725143/pregled-na-osnovnite-temi-v-starozagorskiya-pechat.html", "text": "„Депутатът Георги Гьоков: Бисер Петков не получи подкрепата на правителството за поетите ангажименти“ е водещото заглавие във вестник  „Старозагорски новини“ . „Оставката на министъра на труда и социалната политика е закономерно действие, но аз не виждам кой ще застане на неговата позиция, за да изпълни поетите ангажименти без никакви средства. Каквото и да си говорим, в социалната сфера не са предвидени достатъчно пари за 2020 г.“, заяви за медията ни старозагорският депутат Георги Гьоков във връзка с неочакваната оставка на министъра на труда и социалната политика Бисер Петков - поискана и приета от премиера Бойко Борисов в петък. От пресслужбата на Министерски съвет същия ден съобщиха лаконично, че кадровото решение е въз основа на натрупани във времето основания. Очаквано Гьоков разкритикува управляващите, че с поредния проект на бюджет изоставят хората в неравностойно положение да се оправят сами. „Още при приемането на Закона за социалните услуги, Закона за хората с увреждания и Закона за личната помощ предупредих, че в текстовете има твърде много несъвършенства. Още тогава стана ясно, че те няма да свършат работа. Затова днес виждаме, че Бисер Петков не получи подкрепата на правителството и по-специално Бойко Борисов и Владислав Горанов за поетите ангажименти. Тези закони изискваха съответното финансиране, което просто липсва за 2020 г.“, коментира Георги Гьоков. На въпрос очаква ли позицията в подкрепа на Бисер Петков, която майките на деца с увреждания заявиха, да промени решението на министър-председателя, старозагорският депутат на БСП изрази мнение, че това е малко вероятно.  \r\n \r\n„ЕП настоява за предсрочно ликвидиране на въглищните ТЕЦ през 2020 година“ е друг акцент в изданието. Години наред се провежда всестранна обработка на общественото мнение, че човешките дейности са първопричината за климатичните промени. За целта са учредени фондации, които щедро финансират многобройни, гласовити, неправителствени организации като Грийнпийс. Задачата на последните е да всяват страх сред гражданите на планетата и да им вменяват чувството за вина от настъпващ климатичен апокалипсис. Увеличаването на средната температура на планетата с няколко десети от градуса спрямо прединдустриалния период към 1850 година, засушаванията, проливните дъждове, ураганите и дори обилните снеговалежи и резките застудявания в САЩ се обясняват от (специално подбрани от различни страни) високоплатени учени с прекалено натрупване на въглероден диоксид (СО2) в земната атмосфера. Те са организирани в така наречената Междуправителствена експертна група по изменение на климата към ООН. Пропагандата ги представя като изразители на становището на 95% от водещите учени в света. За основен замърсител на атмосферата с този газ са набедени въглищните ТЕЦ, въпреки че емитираните от тях количества СО2 са многократно по-малки от тези на автотранспорта и бита. Като тяхна алтернатива скъпо платените лобисти налагат фотоволтаични и ветрови паркове, въпреки че произвежданата от тях енергия е епизодична и зависима от метеорологичните капризи. Освен това тя е много скъпа и не може да се складира в промишлени количества. За да й се придаде конкурентен вид, тя се субсидира за сметка на електрическата енергия от ТЕЦ на въглища. Последните са задължени да закупуват квоти за количествата емитиран въглероден диоксид, чиято цена расте прогресивно. Набираните финансови средства от този данък отиват да субсидират разликата от „конкурентната пазарна“ цена на електрическата енергия от ВЕИ до предварително договорената действителна такава между собствениците им и държавата. Главната цел е да се предизвика финансов банкрут на въглищните централи. А прогнозите за бъдещото поевтиняване на цената на ел. енергията от ВЕИ са твърде илюзорни, като се имат предвид претенциите на техните собственици за запазване на гарантираните им със закон привилегии. Недоволни от постигнатите резултати по заложените цели в Парижкото споразумение, което държавният секретар на САЩ Марк Помпейо определи като „несправедливо икономическо бреме“, и стреснати от решителността на американското правителство, което изтегли официално своя подпис от Парижкото споразумение, организаторите на тази гигантска спекулация включиха в протестите и младежите в тийнейджърска възраст. Естествено е тяхното масово участие в протестите. Учениците в болшинството си предпочитат улицата пред класните стаи. Единици от тях са чували за палеоклиматични промени. В учебните програми не се изучава геоложкият летопис, нито научните обяснения на глобалните цикли на затопляне и застудяване през милионите отминали години, нито че климатът в историята на планетата се е проявявал с различни по дълготрайност циклични колебания, редуващи топли и студени периоди. Науката е доказала, че глобалното затопляне е процес, започнал преди 12 000 години и това е естествен процес, който е в развитие и днес. Началото на климатичните изменения в историята на планетата са далеч преди появата на човека. В учебните програми не се изучават нито астрофизика, нито слънчевите цикли и предизвикваните от тях магнитни бури, нито космическите цикли и радиация, които определящо влияят върху климата на Земята. Тази информация не се знае и от мнозинството възрастни и образовани граждани на планетата. Организаторите на ученическите протести престъпно злоупотребяват с тази неинформираност както на възрастните, така и на учениците, с техния идеализъм и естествен стремеж за чиста природа. Вместо да използват младежката им енергия за залесяване на милионите хектари умишлено унищожени гори, те им връчват плакати с призиви против въглищните централи и ги отлъчват от учебните им занимания.  \r\nИдеолозите на Парижкото споразумение за климата, уплашени от решителния отказ на правителството на САЩ да не бъде последван и от други правителства, прокараха миналата седмица в ЕП на експресно гласуване две резолюции - Резолюция за обявяване на извънредно положение в областта на климата и околната среда и Резолюция относно Конвенцията на ООН по изменение на климата (СОР25). Първата е приета с 429 гласа „за“, срещу 225 гласа „против“ и 19 гласа „въздържал се“. Втората е подкрепена от 430 гласа „за“, срещу 190 гласа „против“ и 34 „въздържал се“, а такива важни резолюции би трябвало да се приемат с три четвърти мнозинство. В заключение ЕП настоява държавите-членки на ЕС да спрат поетапно директните и индиректните субсидии за изкопаеми горива до 2020 г. Този призив означава спиране работата на въглищните централи поради невъзможност да купуват скъпите квоти за емисии на СО2 още в началото на следващата година. България губи 45% от ефективно работещите електропроизводствени мощности. Страната ни губи единствения си гарант за енергийна независимост - минно-енергийния комплекс „Марица-изток“, който работи с местна енергийна суровина. Българската индустрия и българският народ ще бъдат лишени от електрическа енергия с ниска цена (ако не е безумният квотен данък за емисиите на СО2). Ако бъдат спрени ТЕЦ на въглища, където са основните резерви от електропроизводствени мощности, българската енергетика губи около 4 000 МW. АЕЦ работи на пълна мощност денонощно и резерви няма. В заводските и топлофикационните централи има незначителен резерв. На ВЕЦ също не може да се разчита, тъй като язовирите в страната са полупразни, а водата от тях се използва за краткотрайни включвания в пиковите часове на електропотребление. Количествата вода строго се следят да се използват предимно за питейни нужди на населението. Производството на електрическа енергия от вятърните и фотоволтаичните паркове дори през деня е незначително и на тях изобщо не може да се разчита през есенно-зимния период. Единствен „студен резерв“ има в ТЕЦ „Варна“, където не са завършени преустройствата на котлите за преминаването им от вносни въглища на вносен природен газ. Не се знае и дали са обезпечени с договори необходимите количества природен газ за пълното им натоварване през следващата година. Но ако се повторят ниските температури от зимата преди три години, когато потреблението в страната достигна около 8 000 MW, дефицитът от електрическа енергия няма да може да се покрие нито от вътрешни резерви, нито от внос. Стойността и значението на минно-енергийния комплекс „Марица-изток“ за икономическия просперитет на България и нейната енергийна независимост ще бъдат оценени, когато той бъде загубен безвъзвратно. Европейската комисия вече предложи цел от нулеви нетни емисии до 2050 г., но Европейският съвет още не го е приел, тъй като Полша, Унгария и Чехия се противопоставят, защитавайки националните си интереси. Къде е България?  \r\nБългарската енергетика ще бъде поставена на колене, българската индустрия ще е обречена на спиране, а българските граждани - на мрак, студ и нищета, ако се приеме европейският екологично-енергиен рекет. Ще бъде ли хвърлена България в нова унищожителна енергийна и икономическа национална катастрофа в името на така наречените „европейски ценности“ и „европейска солидарност“, които нямат предвид изравняване на социално-икономическия статус на всички европейски граждани?  \r\nРешението е в ръцете на българското правителство и българския парламент!  \r\n \r\n„След решенията на Административния съд ДПС е втора политическа сила в Старозагорска област“, четем още в броя. „Това означава и огромна отговорност“, категоричен е областният председател на партията и народен представител Халил Летифов  \r\n- Г-н Летифов, Административен съд - Стара Загора, потвърди избора на кметовете на Гурково и Павел баня, които бяха излъчени от ДПС. Аритметиката показва, че общо три кметски места завоюва ДПС в Старозагорска област, което нарежда партията на втората позиция след ГЕРБ. Като областен координатор на ДПС каква е Вашата равносметка за отминалите избори?  \r\n- Хората в Старозагорска област ни дадоха доверие. По-важна обаче остава оценката на избирателите след четири години, когато ще се оценява свършеното от избраниците по места. Благодарни сме за доверието, което заслужихме. Благодаря на екипите ни в отделните общини и на нашите кандидати за отговорното отношение. Въпреки провокациите на места ние успяхме да запазим добрия тон. Кампанията беше \"кална\", излизаща от добрия тон, но нашите представители запазиха самообладание и постигнаха желания резултат. Горди сме, че в нито един момент от наша страна не бяха нарушени принципите на взаимно уважение. Оттук нататък ни предстои много работа. В двете общини, Гурково и Павел баня, в които успяхме да извоюваме победа, и в Гълъбово, където бяхме в коалиционен формат, имаме много, много ангажименти да изпълняваме към хората. Искам да отбележа, че сериозен ръст отчитаме и в броя на общинските съветници. От 28 през 2015 г. сега достигаме 47, ако броим и коалиционните формати в областта. Това е сериозно доверие, което води след себе си и също толкова голямо задължение да работим за всички хора.  \r\n- В Казанлък ДПС ще разчита на шестима общински съветници. Предвид разпределението на местата в Общинския съвет очаквате ли да получите едно от зам.-кметските места?  \r\n- В интерес на истината имаме предложения в много общини да работим заедно. Искам да припомня, че ДПС винаги е била конструктивна в работата си и сме се старали да работим за доброто на всички граждани в съответните общини. Ще продължим да подкрепяме всяко разумно и добро предложение, което би било в полза на хората. Ще направим всичко възможно да покажем на българските граждани, че управлението на всяка една община е насочено към решаване на техните проблеми. За това ще работят нашите представители по места.  \r\nКонкретно на въпроса ви ще кажа, че наистина има предложения за споделяне на отговорността в управлението на дадени общини в Старозагорска област, но тепърва ще решаваме дали, кога и как това би могло да се случи. Решенията са в полето на нашите общински съвети по места. Но трябва да споменем, че след Нова година ДПС влиза в процедура на вътрешни избори.  \r\n- В тази връзка да очакваме ли размествания и промени в отделните структури на ДПС след Нова година?  \r\n- Ще се проведат всички отчетно-изборни събрания. Първо - по места, след това - общински, а накрая - и областната конференция, където освен областния председател ще бъдат избрани и делегати за Националната конференция на Движението за права и свободи през следващата година. Предстои ни сериозна организация и много работа.  \r\n- В национален план, по отношение на брой избрани кметове на общини, ДПС също заема втората позиция с малко пред БСП. Удовлетворено ли е националното ръководство на партията от постигнатия резултат?  \r\n- На Централния съвет на ДПС в петък председателят Мустафа Карадайъ даде оценка \"много добър\" на резултата на партията на отминалия местен вот. Увеличението при общинските кметове е с 25% спрямо 2015 г., а по отношение на общинските съветници имаме с 18% повече. Имаме по-широко представителство, а с това разширяваме и географията на собственото си представителство в страната. Нашата оценка обаче е, че този успех води след себе си огромна отговорност. Няма време за губене и работата за решаване на проблемите на хората вече трябва да започне.", "date": "2019.12.02", "title": "Преглед на основните теми в старозагорския печат"}
{"url": "http://www.focus-news.net/news/2019/12/02/2725146/dvama-dushi-sa-zadarzhani-pri-spetsializirana-politseyska-operatsiya-v-burgas.html", "text": "Специализирана полицейска операция по противодействие на престъпления, свързани с наркотици, бе проведена на 30 ноември т.г. на територията на квартал \"Победа\". Това съобщиха от  ОДМВР - Бургас . В операцията са участвали служители от отдел \"Криминална полиция\" при ОДМВР – Бургас, Специализираните полицейски сили и Първо Районно управление – Бургас.  \r\n \r\nЗадържани са двама криминално проявени - на 44 и 38 години, като в дома на 38-годишния мъж, разположен на ул. \"Тамара\", са намерени и иззети 22 мобилни телефона и два таблета, за чиято собственост няма адекватно обяснение. Работата по случая продължава.", "date": "2019.12.02", "title": "Двама души са задържани при специализирана полицейска операция в Бургас"}
{"url": "http://www.focus-news.net/news/2019/12/02/2725147/", "text": "„Бизнесът е против отпадането на отстъпката за такса смет“ е заглавие от първа страница на областния всекидневник  „Янтра ДНЕС” .  Нараства недоволството сред бизнеса във В. Търново заради планираното премахване на отстъпката при плащане на такса смет. През последните години гражданите могат да ползват 10% отстъпка от размера на таксата за смет ако платят пълния и размер до 30 април. \r\n \r\n„3D виртуална разходка в арбанашки храм засне италиански екип на Гугъл“, пише още вестникът.  3 D  виртуална разходка в арбанашката църква „Рождество Христово“ засне и представи пред великотърновци италиански екип, партньор на софтуерния гигант Гугъл. Продукцията, която зрителите видяха в музей „Възраждане и Учредително събрание“ във В. Търново, е реализирана по проект за дигитализация. \r\n \r\n„Жена е със счупена ръка след катастрофа“ е новина от криминалната хроника.  \r\nСтраница пета ни разказва за Коледния базар в старата столица, който бе открит в края на миналата седмица и изкушенията, и изненадите, които можете да намерите там . „Етър“ се срина, призиви за оставка“ е новина от спортните страници.  \r\n \r\n„Съветници от ГЕРБ с десет обосновани искания към новия бюджет на старата столица“  е заглавие от другия областен ежедневник  „Борба“ .  „Продължава подобряването на градската среда във В. Търново. И в предходния мандат, и по време на предизборната кампания поехме ангажимента да не спира облагородяването на кварталите, обновяването на улици, стълбища и тротоари … Това коментира председателят на групата на ГЕРБ във Великотърновския общински съвет Деян Хаджийски.  \r\n \r\n„Приказен коледен автобус ще радва децата от Търновска община“ е друга новина от днес. 500 деца от подготвителните групи и детските градини в община Велико Търново ще могат и този декември да се повозят на коледния автобус. Зад волана, както винаги, ще бъде самият Дядо Коледа, а главна спирка от обиколката на града ще е Коледният базар в парк „Марно поле“.  \r\n \r\nВ днешното издание има материал и за младежи от ВМРО, които „отбелязаха с почетна стража век от подписването на Ньойския договор“.   \r\n„Задигнаха 10 000 лева от фирмен офис във Велико Търново“ е новина от криминалната хроника. „Финалният щурм донесе на етърки крайния успех“ е заглавие от спортните страници.", "date": "2019.12.02", "title": "Преглед на основните теми във великотърновския печат"}
{"url": "http://www.focus-news.net/news/2019/12/02/2725149/2-pozhara-sa-registrirani-na-teritoriyata-na-burgas-prez-izminaloto-denonoshtie.html", "text": "2 пожара са регистрирани на територията на Бургас през изминалото денонощие. Това съобщи за  Радио \"Фокус\" - Бургас  дежурният от Общината. Единият сигнал е за самозапалил се автомобил на улица \"Крайезерна\", а другият сигнал е за пожар запалена печка на тераса в апартамент в комплекс \"Славейков\". И при двата пожара няма пострадали и са нанесени минимални материални щети. Няма регистрирани катастрофи през изминалото денонощие, съобщиха от ОДМВР - Бургас. \r\n \r\nМария КУРТЕВА", "date": "2019.12.02", "title": "2 пожара са регистрирани на територията на Бургас през изминалото денонощие"}
{"url": "http://www.focus-news.net/news/2019/12/02/2725148/zaledeni-na-mesta-no-obraboteni-sa-patnite-nastilki-v-oblast-smolyan.html", "text": "Нормално се осъществява движението по пътищата в областта. Това съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно, а температурите на въздуха навсякъде са отрицателни. Пътните настилки са заледени на места, но обработени.  \r\n \r\nПовишена е опасността от падащи камъни по всички пътища в област Смолян. През нощта не са получавани сигнали за инциденти по пътищата в региона. По проходите в областта няма въведени ограничения, единствено през прохода Пампорово е забранено движението на автомобили над 3,5 тона.  \r\n \r\nОт днес до 6 декември от 7.00 до 19.00 часа ще бъде ограничено движението на всички превозни средства по третокласния път III-866 Девин – Кричим в отсечката от област Смолян до Кричим. Това съобщиха от пресцентъра на Агенция „Пътна инфраструктура“. Спирането на трафика в делничните дни е за полагането на последния асфалтов пласт на настилката. Обходният маршрут ще е по пътя Девин - Смолян - Асеновград - Пловдив и обратно. \r\n \r\nДвижението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 тона поради пропадане и стеснение на една от пътните ленти. Движението в района се регулира с пътни знаци.  \r\n \r\nДвижението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една пътна лента.  \r\n \r\nДвижението по път ІІ-86 Средногорци – Рудозем от км 125+727 до км 132+920 трябва да се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути.  \r\n \r\nДвижението по път IІI-197 Борино – Грохотно – Девин в с. Грохотно при км 82+120 трябва да се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци.  \r\n \r\nВ Смолян пътните настилки са сухи. Автомобилният трафик в сутрешните часове е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.12.02", "title": "Заледени на места, но обработени са пътните настилки в област Смолян"}
{"url": "http://www.focus-news.net/news/2019/12/02/2725120/denyat-2-dekemvri-v-svetovnata-istoriya.html", "text": "Роденият на остров Корсика Наполеон Бонапарт е провъзгласен за император на Франция през 1804 г. Точно една година по-късно начело на френската армия Наполеон І разбива руско-австрийските войски в битката при Аустерлиц. Победата слага край на третата антифренска коалиция, а Австрия излиза от войната. През 1956 година започва партизанската война срещу проамериканското правителство в Куба. Начело застават Че Гевара и Фидел Кастро. Седмица по-рано Кастро заедно с 82-ма въоръжени привърженици отплава със старата моторна яхта “Гранма” от Мексико за Куба. Кубинската революция завършва на 1 януари 1959 г. с установяването на комунистическа власт. През 1989 г. в Малта президентите на СССР Михаил Горбачов и на САЩ Джордж Буш се договарят за съдбата на Източна Европа. Демократичните промени във вече бившия Съветски блок следват като лавина. В Чикаго през 1942 г. група американски учени начело с италианския физик Енрико Ферми правят първата демонстрация на контролирана ядрена реакция. Три години по-късно пак в Чикагския университет учените създават и първия ядрен реактор. “Боинг 747” извършва първия си полет през 1969 г. Машината може да превозва до 660 пътника на разстояние до 13 500 км. със скорост до 940 км/ч. В 1816 година във Филаделфия е открита първата спестовна банка в Америка. \r\nПатентована е самобръсначката “Жилет” (1901 г.) . \r\n \r\n  \r\n \r\n2017 г.  \r\nЦиклонът „Окхи“ убива 13 души в Шри Ланка и също толкова в щатите Керала и Тамил Наду в Южна Индия. \r\n \r\n \r\n2017 г.  \r\nБританското правителство забранява на всички свои структури с отношение към националната сигурност да използват софтуерни продукти на руската компания \"Лаборатория Касперски\".  \r\n \r\n \r\n2015 г. \r\nАндрей Киска, президент на Словашката република е удостоен с лента „Стара планина“ „за изключителните му заслуги за задълбочаването и развитието на българо-словашките отношения и за приноса му за изграждане на стабилна, просперираща и единна Европа“ \r\n \r\n \r\n2014 г. \r\nЮжна Корея одобрява план на Корейския християнски съвет да издигне голяма коледна елха близо до границата със Северна Корея, въпреки продължаващото напрежение между двете страни. \r\n \r\n \r\n2013 г. \r\nСистемата Eurosur за следене границите на Евросъюза започва работа. \r\n \r\n \r\n2012 г. \r\nБившият министър-председател на Словения Борут Пахор е новият президент на страната, избран е с 67,03% от гласовете. \r\n \r\n \r\n2011 г. \r\nВеликобритания отзовава от страната иранските дипломати. \r\n \r\n \r\n2011 г. \r\nМеждународният наказателен съд в Хага издава заповед за арестуването на министъра на отбраната на Судан Абделрахим Мохамед Хюсеин. \r\n \r\n \r\n2011 г. \r\nWikiLeaks започна публикуването на разобличаващи материали за 150 компании занимаващи се със следене. \r\n \r\n \r\n2007 г. \r\nСъстои се Церемонията по тегленето на жребия за груповата фаза на Евро 2008 в Люцерн. \r\nШестнайсетте отбора са разпределени в четири урни, като за всяка група е предвиден по един отбор от всяка урна. Домакините Швейцария и Австрия и действащият шампион Гърция са автоматично поставени в първа урна, а за разпределението на всички останали отбори се вземат предвид техните коефициенти. \r\n \r\n \r\n2003 г. \r\nЯпонският влак на магнитна възглавница JR-Maglev MLX01 поставя рекорд за висока скорост, на специално трасе с дължина 18,4 км в префектура Яманаши, Япония, достигайки 581 км/ч. \r\n \r\n \r\n2002 г. \r\nАлен Ерлихер от Лайпцигския университет открива, че лазерния лъч може да възстановява нервни клетки. \r\n \r\n \r\n1989 г. \r\nПрезидентите на СССР Михаил Горбачов и на САЩ Джордж Буш се срещат в Малта и се договарят за съдбата на Източна Европа. \r\n \r\n \r\n1982 г. \r\nХирурзи в щата Юта за първи път имплантират постоянно изкуствено сърце. \r\n \r\n \r\n1979 г. \r\nНа референдум в Иран по-голямата част от населението гласува за предоставяне на абсолютна власт на аятолах Хомейни. \r\nРухолах Мусави Хомейни е шиитски духовник и идеен ръководител на ислямската революция в Иран през 1978-1979 г. Той е обявен за аятолах през 1950 г., но поради критиките си към режима и заради участието си в бунт, през 1963 г. е принуден да напусне страната. Първоначално пребивава в Турция, а по-късно в Наджаф (Ирак). В Ирак остава до 1978 г., когато Саддам Хюсеин го принуждава да напусне страната. Установява се във Франция. \r\nЗавръща се в Иран на 1 февруари 1979 г. заради революцията там. 11 дни по-късно Хомейни поема властта и обявява Иран за Ислямска република. \r\nОще през първата година Хомейни налага строги религиозни порядки в иранското общество. Левите и монархистични групи са преследвани и принуждавани да емигрират, a либералните религиозни групи са силно ограничавани. \r\nАятолах Хомейни умира на 3 юни 1989 г. Погребан е в мавзолей в южната част на Техеран. \r\n \r\n \r\n1971 г. \r\nСъздадени са Обединените арабски емирства. В ОАЕ влизат седем емирства. Официалната религия е ислям, столицата е Абу-Даби. От древността до XIX век ОАЕ са част от територията на Оман. През XIX век са под британски протекторат, а от 1971 година - независима държава. \r\n \r\n \r\n1969 г. \r\nСъстои се първият полет на самолет “Боинг 747”. Машината има капацитет да превозва до 660 пътника на разстояние до 13 500 км. със скорост до 940 км/ч. \r\nКонцернът “Боинг” е създаден от Уилям Боинг. Той е роден през 1881 г. в Детройт. Завършва Инженерния факултет на Йейлския университет в Сиатъл през 1903 г. През 1915 г. Боинг взема уроци по пилотиране. Започва да строи първия си самолет – хидлоплан, в сътрудничество с Джордж Вестервелт. На 15 юли 1916 г. Уилям Боинг регистрира своята компания под името Pacific Aero Products. Година по-късно името става Boeing Airplane. През 1917 г. компанията има 28 сътрудника. Година по-късно техният брой е 300. Първоначално компанията работи главно на пазара на военната авиотехника. \r\nУилям Боинг слага началото на международната авиопоща. През 1929 г. компанията пуска на пазара самолет, създаден за 12 пътника - Model 80. Това е първият самолет на “Боинг” за гражданската авиация. \r\n \r\n \r\n1956 г. \r\nФидел Кастро и Че Гевара пристигат в Куба и поставят началото на партизанската война срещу проамериканското правителство на Батиста, завършила на 1 януари 1959 г. \r\nФидел Кастро (на снимката) е кубински политик и държавник, юрист. Организатор е на \"Движение 26 юли\" (1955-1956 г.). През 1956 г. оглавява въоръжената борба, довела до победа на Кубинската революция. Той е министър-председател на Революционното правителство от 1959 г. до 1976 г. От 1965 г. е първи секретар на ЦК на Комунистическата партия на Куба. От 1976 г. е председател на Държавния съвет и на Министерския съвет на Република Куба. \r\nГевара де ла Серна, Ернесто Че Гевара е латиноамерикански революционер, един от ръководителите на Кубинската революция (1959 г.). Завършва медицина. По време на управлението на Перон е принуден да емигрира от Аржентина (1952 г.). През 1955 в Мексико се среща с Фидел Кастро. От 1956 г. е в редиците на революционен отряд в провинция Ориенте в Куба. През 1957 г. е назначен за командир на партизанска колона. През декември 1958 г. колоната му завзема провинция Лас Вилас, като побеждава войските на Батиста в гр. Санта Клара и заедно с колоната на К. Сиенфуегос влиза в столицата Хавана. След победата на революцията (1959 г.) е командир на гарнизонната крепост Ла Кабана в Хавана, директор на Управлението за промишлено развитие на Куба. От ноември 1959 г. до февруари 1961 г. е президент на Националната кубинска банка. От февруари 1961 г. е министър на промишлеността. Той е един от лидерите на движението \"26-и юли\", а след това е член на Националното ръководство на Единната партия на социалната революция. През април 1965 г. се обръща с писмо до Ф. Кастро, за да съобщи решението си, че ще продължи революционната въоръжена борба в някоя от страните по света, и напуска Куба. От ноември 1966 г. е в Боливия за организирането на партизанско движение. През октомври 1967 г. създаденият от него партизански отряд е обкръжен и разгромен от правителствени войски. Че Гевара е заловен и на 8 октомври 1967 г. е убит. \r\n \r\n \r\n1944 г. \r\nВ Москва за първи път се срещат Сталин и генерал Шарл де Гол. \r\nШарл Мари де Гол е президент на Франция от 1959 до 1969 г., генерал. Председател е на временното правителство от 1944 до 1946 г. Министър-председател (юни - декември 1958 г.). Офицер е в I световна война; бригаден генерал в битката за Франция през май 1940 г. След капитулацията през юни 1940 г. възглавява комитета \"Свободна Франция\" в Лондон. През 1943 г. създава в Алфир Франция комитет за национално освобождение. Поставя основите на Петата република, създава нова конституция; ликвидира алжирската криза. Подава оставка след референдум, гласувал недоверие към реформите през 1969 г. \r\n \r\n \r\n1943 г. \r\nОт Англия в САЩ пристигат 15 атомни учени за участие в създаването на атомна бомба (сред тях е и съветски разузнавач). \r\n \r\n \r\n1942 г. \r\nВ Чикаго група американски учени начело с Енрико Ферми правят първата демонстрация на контролирана ядрена реакция. Три години по – късно, през 1945 г., в САЩ е създаден първият ядрен реактор. \r\nЕнрико Ферми е италиански физик, допринесъл съществено за развитието на съвременната теоретична и експериментална физика. През 1922 г. завършва Пизанския университет, учи в Германия и Холандия. В периода 1926-1938 г. е професор в Римския университет. Оказва голямо влияние върху формирането на италианската школа в съвременната физика. През 1938 г. емигрира от Италия в САЩ. От 1939 г. до 1945 г. е професор в Колумбийския университет. Ръководи научни изследвания в областта на използването на ядрената енергия в САЩ, участник е в “Манхатънския проект”, чиято цел е създаването на американската атомна бомба. Енрико Ферми участва активно в създаването на съвременната квантова физика. Разработва статистика на частиците, подчиняващи се на принципа на Паули (1925 г.), създава количествена теория на бета-разпада, основана на предположението на В. Паули за това, че бета-частиците се изпускат едновременно с неутрони. В периода 1934-1938 г. заедно със сътрудниците си изучава свойствата на неутроните и създава основите на неутронната физика. За пръв път наблюдава изкуствена радиоактивност, предизвикана от бомбардировката на редица елементи (сред които и уран) с неутрони; открива забавянето на неутроните и създава теорията на това явление, за което през 1938 г. получава Нобелова награда. Енрико Ферми за пръв път осъществява верижна реакция в построения от него първи в света ядрен реактор, в който за забавяне на електроните се използва графит, а като гориво - уран. В края на живота си се занимава с високи енергии и публикува теоретични съчинения в тази област. \r\n \r\n \r\n1940 г. \r\nИспанският диктатор Франко подписва финансов договор с Англия. \r\nФранко управлява Испания в годините 1939-1975 г. Той е роден на 4 декември 1892 г. Завършва пехотна академия, участва в колониалните войни на Испания в Африка. През 1921 г. е командир на Чуждестранния легион. През 1934 г. е началник на главния щаб на сухопътните войски, командир на испанския корпус в Африка (Мароко). Организира и ръководи въоръженото въстание на испанските демократически сили срещу комунистическата диктатура, в резултат на което избухва Испанската гражданска война (1936-1939 г.). След победата на патриотичните сили управлява чрез диктатура. Провъзгласен е за пожизнен държавен глава (“каудилио”) на Испания. Създава тоталитарна система в Испания. Става вожд на Испанската фаланга (организация на националистическите сили). Председател е на министерски съвет (до 1973 г.) и върховен главнокомандващ на държавата. Прокарва закон за наследството на престола (1947 г.), съгласно който Испания “в съответствие с традицията” е провъзгласена за кралство. На 22 юли 1969 г. за бъдещ крал на Испания е обявен Хуан Карлос Бурбон. След ликвидиране на последствията от комунистическо управление, постепенно се оттегля от властта. Умира на 20 ноември 1975 г. в Мадрид. \r\n \r\n \r\n1912 г. \r\nСъздадено е Македонско военно губернаторство с временен губернатор ген. Христофор Хесапчиев, а по-късно - ген. Михаил Иванов, с център Сяр. То включва 4 окръга: Драмски (5 околии), Сярски (9 околии), Солунски (от 12 декември Кукушки - 5 околии) и Щипски (5 околии). На 18 декември са утвърдени Временни наредби за гражданското управление на завладените земи. \r\n \r\n \r\n1903 г. \r\nПожар унищожава сградата на университета в Отава (Канада). \r\n \r\n \r\n1901 г. \r\nВ САЩ е патентована самобръсначката “Жилет”. \r\nРодена е Недялка Димитрова Симеонова – цигуларка и музикален педагог. На 12 години след няколко концертни обиколки в България заминава с баща си за САЩ, където изнася множество концерти. През 1914 г. посещава летните курсове за цигулари виртуози в Дрезден, ръководени от проф. Л. Ацер (консерваторията в Санкт Петербург). В Дрезден учи при А. Раполди (1914 г.) и Г. Хавеман (1916-1920 г.). В годините между 1921-1923 г. продължава заниманията си при Л. Ацер в Ню Йорк. През тези години започва усилена концертна дейност в Европа и Америка. Работи и като концертмайстор в Кооперативния театър в София (1933-1939 г.). В годините 1937-1939 г. е лектор по цигулка в Държавната музикална академия (дн. БДК). През 1940 г. свири в Белградския симфоничния оркестър и в Дрезденската филхармония (1941-1942 г.). В периода 1942-1944 г. е концертиращ музикант в Германия. След 1944 г. намира признание и в България. През 1946 г. е професор по цигулка в Държавната музикална академия. Продължава активната си концертна дейност в страната и в чужбина. През 1948 г. става първи концертмайстор на новосъздадения Симфоничен оркестър на Българската телевизия и радио. Репертоарът й включва всички значителни творби за цигулка от различни епохи и стилове. Недялка Симеонова умира на 14 март 1959 г.  \r\n \r\n \r\n1863 г. \r\nЗавършено е строителството на купола на Капитолия във Вашингтон. \r\n \r\n \r\n1851 г. \r\nВ резултат на преврат във Франция на власт идва Луи Бонапарт. Шарл Луи Наполеон Бонапарт е племенник на Наполеон I. Син е на Луи Бонапарт (1778-1846 г.) и на Ортенз дьо Боарне. На 10 декември 1848 г. е избран за президент на Втората република. Една година след извършения държавен преврат се обявява за император. Ползва се с абсолютна авторитарна власт. Води множество завоевателни войни. През Френско-пруската война 1870-1871 г. капитулира при Седан на 2 септември 1870 г. и се предава в плен на германците. Свален е от власт при Септемврийската революция от 4 септември 1870 г. \r\n \r\n \r\n1823 г. \r\nПрезидентът на САЩ Джеймс Монро обявява своята доктрина, според която страната му вече няма да се примирява с намесата на Европа във вътрешните работи на държавите от Новия свят. \r\nДжеймс Монро е роден на 28 април 1758 г. в щата Вирджиния. През 1776 г. завършва колежа “Уилям и Мери”. Участва във Войната за независимост (1775-1783 г.), в хода на която е ранен. В резултат излиза в оставка с чин “майор”. В периода 1780-1783 г. учи право при Т. Джеферсън. В годините 1782-1783 г. е член на легислатурата на Вирджиния. От 1783 г. до 1786 г. е в Континенталния конгрес. До 1790 г. Джеймс Монро е практикуващ юрист. В периода 1790-1794 г. е сенатор от Вирджиния, след което до 1796 г. е посланик на САЩ във Франция. Между 1799 г. и 1802 г. е губернатор на щата Вирджиния. В края на 1802 г. президентът Т. Джеферсън го изпраща в Париж, за да помага на американския посланик Р. Ливингстън в преговорите за собствеността върху Нови Орлеан (с Франция) и върху Западна Флорида (с Испания). На 30 април 1803 г. е подписан договор за получаване на цяла Луизиана от САЩ. В годините между 1803-1807 г. Джеймс Монро е посланик във Великобритания. През януари 1811 г. отново е избран за губернатор на Вирджиния, като през март президентът Дж. Медисън го назначава за държавен секретар. По време на рейда на англичаните срещу Вашингтон през август 1814 г. Джеймс Монро евакуира целия архив на Държавния департамент. От септември 1814 г. той изпълнява и длъжността военен министър. Джеймс Монро печели убедително президентските избори през 1816 г. и 1820 г. Периодът на неговия мандат е известен като “ерата на съгласието” в историята на САЩ, а името му се свързва с “доктрината Монро”. Доктрината става основа за външната политика на САЩ, модифицирана е и получава по-широка интерпретация. След като се оттегля от активната политика живее в имението Оукхил и в Ню Йорк, където умира от сърдечна недостатъчност на 4 юли 1831 г. Погребан е в Ню Йорк, а през 1858 г. тленните му останки са преместени в Ричмънд. Съчиненията му са издадени в 7 тома (1898-1903 г.). Той оставя недовършени мемоари. \r\n \r\n \r\n1816 г. \r\nВъв Филаделфия е открита първата спестовна банка в Америка. \r\n \r\n \r\n1805 г. \r\nВ битката при Аустрелиц Наполеон І разбива руско-австрийските войски. \r\nСражението се води в района на с. Аустерлиц (днес гр. Славков) в Чехия (Моравия) по време на Руско-австро-френската война от 1805 г. Обединените руско-австрийски войски под командването на генерал М. И. Кутузов наброяват 86 000 души (от тях 15 000 австрийци) и 250 оръдия. Френската армия под командването на Наполеон I наброява 73 000 души и 250 оръдия. Руско-австрийските войски извършват марш от Олмюц до Аустерлиц и започват настъпление с главните сили. От своя страна Наполеон I с част от силите прикрива десния фланг и нанася удар с главните си сили (50 000 души) към Праценските височини. След това с удар от юг обкръжава главните сили на руско-австрийскта армия и им нанася тежко поражение. Жертвите от страна на съюзниците наброяват около 27 000 души (убити и ранени), а от страна на французите – около 12 000 души. С победата на Наполеон I при Аустерлиц се слага край на третата антифренска коалиция. Австрия излиза от войната и е принудена да сключи Пресбургския мир (1805 г.). В Аустерлицко сражение участват трима императори - Александър I, Франц I и Наполеон I. \r\n \r\n \r\n1804 г. \r\nНаполеон Бонапарт е провъзгласен за император на Франция. \r\nНаполеон I Бонапарт е френски император от 1804 г. до 1814 г. и след това през 1815 г. Роден е в град Аячо на остров Корскика през 1769 г. През 1785 г. завършва военно училище в Париж и става подпоручик. През 1793 г. като капитан-артилерист участва в обсадата на Тулон, зает от англичаните. Благодарение на неговите способности френската революционна армия превзема Тулон и прогонва британския флот от френските брегове. На 14 януари 1794 г. е произведен в звание бригаден генерал. През 1795 г. ликвидира роялистки метеж в Париж, след което е назначен за командващ на френската армия, действаща в Италия. През своята военна кариера Наполеон печели повече от 60 сражения. По време на похода в Италия (1796-1797 г.) се проявява не само като талантлив генерал, но и като добър дипломат. През 1798-1799 г. организира и командва египетски поход, разбива турската армия, завладява Египет и Сирия и организира административна и данъчната система в завладените територии. На 9 ноември 1799 г. Наполеон извършва държавен преврат и става пръв консул. На 18 април 1804 г. е провъзгласен за император на Франция. Опитва да се задържи на императорския престол чрез нови войни и победи. В отговор на това Англия, Австрия и Прусия образуват Рейнската лига (1804 г.) – политически съюз, насочен срещу Франция. През 1805 г. Наполеон разгромява Австрия (битката при Аустерлиц) и сключва Пресбургския мир (1805 г.). През 1806 г. в битките при Йена и Ауерщад разгромява Прусия и я окупира. Англия организира морска блокада на Франция и Наполеон отговаря с континентална блокада срещу острова. През 1807 г. разбива руската армия при Ейлау и Фридланд. Принуждава Русия да се присъедини към континенталната блокада и с Тилзитския мир разделя Европа на 2 зони на влияние – френска и руска. През 1808-1811 г. той предприема поход за завоюване и окупиране на Испания, през 1809 г. побеждава Австрия, без да я обезвреди напълно. През 1812 г. Наполеон предприема несполучлив поход в Русия и е принуден да отстъпи и потегля обратно за Франция. Основната му грешка в руския поход е не толкова военна, колкото политическа. Вместо да даде свобода на руския народ, като разруши феодално-крепостническата система, премахне самодържавието и въведе конституционно управление, той окупира Русия. Това позволява на Александър I и царедворците да го обявят за враг на Русия и на православната вяра. Целият руски народ се вдига на война за защита на вярата и отечеството. През 1813 г. на Парижкия конгрес Наполеон отхвърля условията за мир. След поражението на Франция в битката при Лайпциг (1813 г.) съюзните армии окупират страната, Наполеон абдикира в двореца Фонтебло и е заточен на о-в Елба. През пролетта на 1815 г. напуска о-в Елба и се завръща във Франция. Настъпва периодът на т. нар. \"100 дни\". Реставрацията на монархията във Франция е премахната. След загубата в битката при Ватерло през 1815 г. Наполеон е заточен на о-в Св. Елена, където е поставен под най-строг режим и охрана от английските войски. Умира на 5 май 1821 г. След смъртта на му са публикувани неговите \"Мемоари от о-в Света Елена\" и \"Мемоари\", продиктувани по време на заточението. \r\n \r\n \r\n1697 г. \r\nОтслужена е първата църковна служба в катедралата Свети Павел в Лондон. \r\n \r\n \r\n \r\n На тази дата са родени \r\n1885 г. \r\nРоден е Джордж Ричардс Майнот - американски патофизиолог и терапевт хематолог. Получава Нобелова награда за физиология и медицина през 1934 г. (съвместно с У. Мърфи и Х. Уипъл). През 1912 г. завършва Медицинското училище към Харвардския университет. Преподавател е в Харвардския университет, професор е от 1928 г. Научните му трудове са посветени на изследвания в областта на патофизиологията и клиниката на анемичните състояния. Разработва метод за терапия на злокачествената анемия, която е стимул за изучаване на механизма на заболяването и води до откриването на “антипернициозния” витамин В12. Умира на 25 февруари 1950 г. в Бруклин. \r\n \r\n \r\n \r\n На тази дата умират: \r\n1943 г. \r\nУмира Нурдал Григ - норвежки писател, поет, публицист, есеист, драматург. В първия му сборник с поезия \"Около нос Добра Надежда\" (1922 г.), в романа \"Корабът продължава да пътува\" (1924 г.), в сб. \"Камъни в потока\" (1926 г.) са отразени впечатленията на автора от пътуванията му. Учи филологически науки в университетите в Осло и Оксфорд. През 1925 г. защитава дисертация за Р. Киплинг, а през 1932 г. издава книгата есе \"Рано умрелите\" (за Дж. Кийтс, П. Б. Шели, Дж. Г. Байрон и др.). През 1927 г. публикува \"Китайски дневници\". \r\nСлед това издава: лирическия сборник \"Норвегия в нашите сърца\" (1929 г.), драмите \"Атлантически океан\" (1932 г.), \"Нашата слава и нашето могъщество\" (1935 г.), \"Но вчера …\" (1936 г.). В годините 1936-1937 г. издава сп. \"Вейен фром\" (\"Veien from\") и се обявява срещу настъплението на фашизма и опасността от война. Загива на борда на бомбардировач по време на полет над Берлин. Стиховете му излизат от печат посмъртно в сборниците \"Свобода\" (1945 г.) и \"Надежда\" (1946 г.). Нурдал Григ е роден на 1 ноември 1902 г. \r\n \r\n \r\n1924 г. \r\nУмира Еми Шарлота Акте - финландска оперна певица (сопран), педагог, една от основоположниците на финландското оперно изкуство. Учи пеене при Мехелин в Хелзинки, при В. Масе в Париж, при Дж. Б. Лампарти в Стокхолм и при Е. Хилдах в Дрезден. От 1873 г. до 1879 г. е солистка на Финската опера в Хелзинки. Известни нейни партии са: Лучия (\"Лучия ди Ламермур\" от Доницети), Леонора (\"Трубадур\" от Верди), Норма (\"Норма\" от Белини), Памина (\"Вълшебната флейта\" от Моцарт), Маргарита (\"Фауст\" от Гуно) и др. От 1891 г. до 1922 г. ръководи собствена оперна трупа. В периода 1912-1923 г. е преподавателка в Музикалния институт в Хелзинки (дн. Академия \"Сибелиус\"). Еми Шарлота Акте е родена на 14 ноември 1850 г. в Оулу. \r\n \r\n \r\n1920 г. \r\nУмира Вячеслав Николаевич Шчепкин - руски учен славист, езиковед, палеограф, историк на староруско изкуство; член-кореспондент е на Руската Академия на Науките от 1911 г. Ученик е на Ф. Ф. Фортунатов. През 1885 г. завършва Московския университет, а от 1907 г. е професор в него. От 1887 г. работи в Историческия музей в Москва, където създава системата на научни каталози в Отдела за ръкописни и старопечатни книги. Магистърската му дисертация “Разсъждения за езика на Савината книга” (1898-1899 г.) е изследване върху фонетиката на старославянските езици. Неговата докторска дисертация - “Болонски псалтир” (1906 г.), е изследване на фонетиката и морфологията на среднобългарски паметник и ценен материал за изучаване на старобългарския говори. Автор е на съчиненията “Въведение в славянознанието” (1914 г.), “Учебник по руска палеография” (1918 г.), изследвания за Новгродската иконописна школа и др. Вячеслав Николаевич Шчепкин е роден на 6 юни 1863 г. \r\n \r\n \r\n1914 г. \r\nУмира Владимир Иванович Ламански - руски писател и езиковед, академик в Петербургската Академия на Науките (от 1900 г.). През 1854 г. завършва Петербургския университет, ученик е на И. И. Срезневски. В периода 1865-1900 г. е професор по славянски езици в Петербург. Прокарва идеите на славянофилството и панславизма. Автор е на трудовете \"Исторически проучвания на гръцко-славянския свят\", \"Южноруски песни\", \"Чешка литература\", \"Славянските племена в Мала Азия\" и др. Почетен член е на всички руски университети, на всички славянски научни академии, както и на Славянско дружество в България. Владимир Иванович Ламански е роден на 8 юли 1833 г. \r\nПо време на Първата световна война Австро-унгарската армия влиза в сръбската столица Белград. \r\n \r\n \r\n1859 г. \r\nУмира Джон Браун - американски борец за права и свободи на чернокожото население, един от ръководителите на лявото крило на аболиционисткото движение. На 16 октомври 1859 г. с отряд от 18 души завладява правителствения арсенал в Харпърс Фери, Вирджиния. Групата е обкръжена и разбита от правителствените войски. Джон Браун е обесен в Чарлстън. Името му става символ на борбата на негрите за освобождение от робството. \r\n \r\n \r\n \r\n За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.", "date": "2019.12.02", "title": "Денят 2 декември в световната история"}
{"url": "http://www.focus-news.net/news/2019/12/02/2725141/ria-novosti-severna-koreya-e-postroila-desetki-novi-raketni-ploshtadki.html", "text": "В рамките на няколко месеца, Северна Корея е изградила няколко десетки бетонни платформи, от които е възможно да изстрелят междуконтинентални ракети от мобилни инсталации, предава  РИА Новости , като се позовава на американски и южнокорейски източници. \r\n \r\nСпоред информацията платформите с ширина до няколко десетки метра са проектирани да променят точките на изстрелване на ракетите, което затруднява предварителното определяне на тяхното местоположение. \r\n \r\nСилите за отбрана и флота на Япония по-рано разположиха военни кораби с многофункционалната бойна система „Аегис“ недалеч от бреговете на Северна Корея във връзка с „военните провокоации“ на Пхенян.  \r\n \r\nСеверна Корея проведе серия тестове на ракетни системи за заплов огън по-рано. На фона на липсата на напредък в преговорите между САЩ и Северна Корея има опасения, че Пхенян ще се върне към тестовете на междуконтиненталните ракети.  \r\n \r\nВ нощта на 30 ноември Пхенян изпробва междуконтиненталната балистична ракета „Хвасон-15“. \r\nВисочината на полета й достигна 4475 км и тя достигна до дистанция от 950 километра. Полетът продължи 53 минути и ракетата падна в изключителната икономическа зона на Япония, на 250 километра от префектура Аомори. Тогава военни експерти от Япония и САЩ предположиха, че ракетата е в състояние да измине разстоянието от 13 хиляди километра и да стигне до Вашингтон. \r\n \r\n \r\n \r\n \r\n  Теодор Пенев", "date": "2019.12.02", "title": "РИА Новости: Северна Корея е построила десетки нови ракетни площадки"}
{"url": "http://www.focus-news.net/news/2019/12/02/2725151/normalno-se-osashtestvyava-dvizhenieto-po-republikanskite-patishta-v-oblast-shumen.html", "text": "Нормално се осъществява движението по републиканските пътища в област Шумен, предаде  репортер на Радио \"Фокус\" - Шумен . Пътните настилки са преобладаващо сухи. Времето е ясна, температурата на въздуха е минус 3- минус 1 градус. Няма въведени нови ограничения в организацията на движение по републиканската пътна мрежа в региона. В сила е забраната за товарни автомобили над 10 тона по пътя Радко Димитриево - Друмево поради свлачища. Обходът е Шумен - Овчарово -Друмево. Върбишки проход остава затворен за всички видове пътни превозни средства. Ришки проход е отворен без ограничения. \r\n \r\nИвелина ИВАНОВА", "date": "2019.12.02", "title": "Нормално се осъществява движението по републиканските пътища в област Шумен"}
{"url": "http://www.focus-news.net/news/2019/12/02/2725152/sport-volfsburg-zagubi-s-23-ot-otbora-na-verder-bremen-v-mach-ot-13-ti-krag-ot-germanskata-bundesliga.html", "text": "Волфсбург загуби с 2:3 от отбора на Вердер Бремен в мач от 13-ти кръг от германската Бундеслига. Вердер откри резултата в 13-ата минута с гол на Мило Рашица. В 36-ата Воут Верхорст изравни, но три минути по-късно гол на Леонардо Битенкорт изведе гостите напред в резултата отново. В 73-ата минута Уилиан Фуртадо вкара за 2:2, но седем минути преди края Мило Рашица донесе трите точки за Вердер. След този резултат Вердер е 12-ти в класирането на Германия, докато Волфсбург е девети.", "date": "2019.12.02", "title": "Спорт: Волфсбург загуби с 2:3 от отбора на Вердер Бремен в мач от 13-ти кръг от германската Бундеслига."}
{"url": "http://www.focus-news.net/news/2019/12/02/2725150/propadnal-uchastak-zatrudnyava-dvizhenieto-v-otsechka-po-patya-mezhdu-gabrovo-i-selo-stomanetsite.html", "text": "Пропаднал участък затруднява движението в отсечка по пътя между Габрово и село Стоманеците, съобщават за  Радио „Фокус“ – Велико Търново  от Областно пътно управление. От там съветват шофьорите да са внимателни в участъка  при км 7+060, където една от лентите за движение е стеснена, като е поставена необходимата сигнализация. Ремонтните дейности продължават до края на месеца. Условията за пътуване в Габровска област са нормални. Времето е слънчево, а настилките – предимно сухи. На някои по-усойни места има и мокри отсечки. За изминалото денонощие няма нови въведени ограничения. \r\n \r\nОтворен за движение е проходът Шипка, но остава в сила забраната за ТИР-ове над 12 тона.  \r\n \r\nОграничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до края на юни 2020-та. Обходният маршрут е по път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в село Малки Вършец.  \r\n \r\nЛуиза ТРАНЧЕВА", "date": "2019.12.02", "title": "Пропаднал участък затруднява движението в отсечка по пътя между Габрово и село Стоманеците"}
{"url": "http://www.focus-news.net/news/2019/12/02/2725154/chastichni-remonti-na-asfaltovata-nastilka-se-izvarshvat-po-patya-kyustendil-gkpp-oltomantsi.html", "text": "Частични ремонти на асфалтовата настилка се извършват по пътя Кюстендил – ГКПП „Олтоманци”. Това съобщи за  Радио „Фокус” – Кюстендил  дежурният в Областно пътно управление – Кюстендил. Движението в участъците в ремонт се извършва само в едната лента. Ремонтът е сигнализиран с пътни знаци. Дейностите са със срок до 4 декември. \r\n \r\nВъведена е временна организация на движението в участък от автомагистрала „Струма” при Дупница. В платното в посока София има две ленти за движение за леките автомобили и пътни превозни средства до 12 т в посока София и една за ГКПП „Кулата“. Платното за ГКПП „Кулата“ от автомагистралата, което е засегнато от пожара в депото за отпадъци, остава затворено за извършване на необходимите аварийно-възстановителни дейности.  \r\n \r\nПревозните средства с маса по-голяма от 12 т, включително и автобусите, пътуващи към ГКПП „Кулата“, се отбиват от автомагистралата при пътен възел „Долна Диканя“, преминават по път Е-79 и при пътен възел „Бобошево“ продължават по автомагистрала „Струма“. За пътуващите към София отбиването по път Е-79 става при пътен възел „Бобошево“, а качването на магистралата е при пътен възел „Дупница Север“.  \r\n \r\nУкрепване на свлачище се извършва по пътя Бобов дол – Мало село. Движението в участък от пътя се осъществява в една лента поради ремонтни дейности. В района на село Мламолово се изгражда анкерна стоманобетонова стена. Движението се регулира чрез светофарна уредба. Срокът е до 19 януари 2020 година. \r\n   \r\nВенцеслав ИЛЧЕВ", "date": "2019.12.02", "title": "Частични ремонти на асфалтовата настилка се извършват по пътя Кюстендил – ГКПП „Олтоманци”"}
{"url": "http://www.focus-news.net/news/2019/12/02/2725155/liderat-na-pp-ataka-volen-siderov-biser-petkov-otdavna-tryabvashe-da-bade-otstranen.html", "text": "Бисер Петков отдавна трябваше да бъде отстранен, защото Министерството на труда и социалната политика отдавна не е социално. Това каза лидерът на ПП „Атака“ Волен Сидеров в интервю за сутрешния блок на  БНТ . „Доволен съм, че не съм в парламента при подготвянето и вземането на такива антинародни решения като неизплащането на болничните. Това е антисоциална политика и това се решава на Коалиционен съвет, на който „Атака“ не е поканена. Каракачанов и Симеонов говорят, че „Атака“ като напуснала управлението. „Атака“ беше част от Тройната коалиция патриоти, която сключи споразумение с ГЕРБ за управлението на държавата. ГЕРБ стимулира изолирането на „Атака“, защото вече не сме удобни и те са основен виновник и поддръжник на тезата „Атака“ да не са в управлението, а ВМРО и НФСБ бяха просто инструмент. Ръководството на ГЕРБ са основен виновник. Никой не е отправил покана към мен за коалиционния съвет утре. Съвсем логично няма да сме на съвета“, посочи той.  \r\n \r\n„Не може да ми липсва парламент, в който се взимат антинародни решения и се мачка малкият бизнес. Това е антинародна политика“, добави Сидеров. \r\n \r\nЗа останката на Бисер Петков Сидеров посочи: „Къде е оставката на зам.-министъра Султанка Петрова от ВМРО? Защо министърът е отстранен, а заместничката му не, която е изготвила потресаващата стратегия за социалните услуги? Това застрашава утре частни фирми от чужбина да могат да вземат детето ви под предлог, че не се грижите за него. Този закон не трябва да влиза в сила и питам премиера защо тя не е отстранена? Ние внесохме поправка“.  \r\n \r\n„Бисер Петков отдавна трябваше да бъде отстранен, защото Министерството на труда и социалната политика отдавна не е социално, а по-скоро работи за НПО-та и то чужди. Там се плащат пари на организации, които работят за джендър политиката. Това, за което направихме политическо споразумение за управление, не се изпълнява. Ако излезе Деница Сачева и каже, че е против закона за социалните услуги, аз ще ѝ ръкопляскам. Необходима е смяна на министри в кабинета, но с ясна визия“, посочи Сидеров. По думите ми във МВнР и МВР трябва да се вземат мерки най-вече, както и във министерствата на отбраната и енергетиката.  \r\n \r\n„Онзи ден Менда Стоянова извърши грубо нарушение, като не преброи двата гласа на „Атака“, които гласуваха за да се внесе в зала предложение за минимална пенсия от 300 лв. С тези два гласа решението щеше да влезе от комисията в зала.  Мента Стоянова и нейните квестори се правят, че не виждат. Властимащите се самозабравят и решават, че те могат да определят кой да бъде забелязан и кой не“, заяви лидерът на партията. \r\n \r\nТой посочи, че „Атака“ ще свали политическо доверие срещу Каракачанов. „Той отдавна е сваляне и за разследване заради сериозни и крупни далавери в Министерството на отбраната, където потъват стотици милиони от нашите пари. Всичко това е една антибългарска политика и Каракачанов е носител на тази политика. Имаме една необлечена и ненахранена войска и 2 млрд. лв. за чертежи на някакви самолети. Мога да направя критичен анализ на доста министерства, като се започне от МВнР и до МВР. Едва ли ще остане министерство, което да похваля. Подкрепил съм технократи, а не партийни активисти.  \r\nРаботата на един министър е част от работата на целия кабинет. Когато целия кабинет каже, че в България ще има военни бази на САЩ и ще открием още една във Варна, аз не искам да бъда част от този кабинет. България става фронт срещу своята освободителна и аз не искам да участвам в такъв театър, защото един ден ще платим жестока цена за това“, посочи той. \r\n \r\nПо повод протестите срещу избирането на Валери Симеонов за зам.-председател на Народното събрание Сидеров посочи: „Майките бяха подтикнати да излязат на студа на протест от неадекватното решение на ГЕРБ, защото те движат нещата в политиката в България. Това решение за одобряване на Валери Симеонов за зам.-председател на най-висшия орган с държавата предизвика отново недоволството на тези хора, които бяха много жестоко обидени от него. Той си бил платил ента. Това, че вече не е вицепремиер не означава, че е платил цената. Бих се наредил до тези жени, но знам, че веднага ще кажат, че яхвам него. Симеонов не трябва изобщо да е на някакъв видим пост в политиката. Той е удобен. Защо не казаха на остатъка от групата на Обединени патриоти да издигнат кандидат? Греховете на ГЕРБ те ще си ги понесат сами“. \r\n \r\nПо темата за новата сесия на Столичен общински съвет и дали той ще подкрепя предложения на ГЕРБ Сидеров заяви: „Не виждам в какво да подкрепям ГЕРБ за прокарване на политика в общината. Те още в началото на сесията излязоха с антинародни решения като вдигане на данъци и огромни неоправдани средства за чистота. Ако предложат разумна политика и се вслушат поне в няколко от предложенията ми като идеите ми за жилищната политика, бих ги подкрепил. Не може само да дереш народа, трябва и да му даваш“.", "date": "2019.12.02", "title": "Лидерът на ПП „Атака“ Волен Сидеров: Бисер Петков отдавна трябваше да бъде отстранен"}
{"url": "http://www.focus-news.net/news/2019/12/02/2725158/mkd-makedoniya-izdignaha-i-makedonskoto-zname-v-london-malko-predi-sreshtata-na-varha-na-nato.html", "text": "Mинистърът на отбраната на Северна Македония Людимила Шекеринска заяви, че за Скопие е гордост, че знамето й се вее, заедно с тези на останалите 29 страни-членки на НАТО в Лондон преди срещата от високо равнище на Алианса в британската столица, която ще се проведе на 3 и 4 декември, пише електронното издание  “МКД“ . \r\n \r\nТя написа това в съобщение в своя официален профил в социалната мрежа „Фейсбук“.  \r\n„Гордост! Знамето на нашата родина се издигна в Лондон в навечерието на срещата на върха на НАТО, заедно с останалите 29 (страни-)членки“, написа тя.  \r\n \r\nСеверна Македония ще присъства на срещата на върха на лидерите на страните-членки на НАТО в Лондон. Правителствената делегация на Скопие ще се ръководи от премиера Зоран Заев и ще включва министър Шекеринска и външния министър Никола Димитров. \r\n \r\nСамо една ратификация дели Македония от пълноправно членство в Алианса, като се има предвид, че за девет месеца, Протоколът за присъединяването на Скопие към НАТО е ратифициран от 28 от 29 страни-членки. В окончателната декларация от срещата се предвижда да бъде включен и параграф, който да отбелязва, че страната ще се превърне в 30-ата членка НАТО.  \r\n \r\n  Теодор Пенев", "date": "2019.12.02", "title": "„МКД“ (Македония): Издигнаха и македонското знаме в Лондон, малко преди срещата на върха на НАТО"}
{"url": "http://www.focus-news.net/news/2019/12/02/2725156/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-3-dekemvri.html", "text": "„Софийска вода” временно ще прекъсне водоснабдяването в някои части на столицата на 3 декември. Това съобщиха от пресцентъра на  дружеството . \r\nВъв връзка със строително-монтажни работи на ул. „Д-р Петър Дертлиев“ в жк. „Люлин 5“ се налага спиране на водоподаването от 08:00  до 20:00 часа на клиентите на „Софийска вода”, живеещи: бл. 546, бл. 561, бл. 562, бл. 563, бл. 564, бл. 565. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на последната спирка на автобус № 310. \r\n \r\nВъв връзка с изграждане на ново сградно водопроводно отклонение на ул. „Пиърс О‘Махони“ жк. „Лагера“ се налага спиране на водоподаването от 10:00  до 22:00 часа на клиентите на „Софийска вода”, живеещи в района на: ул. „Пиърс О‘Махони“ и блок 60 – висока зона. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Пиърс О‘Махони“ ъгъла с ул. „Троянски проход“. \r\n\t \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.12.02", "title": "„Софийска вода” временно ще прекъсне водоснабдяването в някои части на столицата на 3 декември"}
{"url": "http://www.focus-news.net/news/2019/12/02/2725160/bez-problemi-se-osashtestvyava-preminavaneto-na-avtomobili-prez-gkpp-gyueshevo.html", "text": "Без проблеми се осъществява преминаването на автомобили през ГКПП „Гюешево”, пътните настилки са сухи. Това съобщи за  Радио „Фокус” – Кюстендил  дежурният на пункта.  \r\nПотокът от автомобили към този час на деня е нормален, преминаването се извършва без големи изчаквания.  \r\n \r\nВенцеслав ИЛЧЕВ", "date": "2019.12.02", "title": "Без проблеми се осъществява преминаването на автомобили през ГКПП „Гюешево”"}
{"url": "http://www.focus-news.net/news/2019/12/02/2725161/normalno-se-osashtestvyava-preminavaneto-prez-gkpp-kulata.html", "text": "Нормално се осъществява преминаването през ГКПП „Кулата“. Това съобщиха за  Радио „Фокус“ - Пирин  от Главна дирекция „Гранична полиция“.  \r\n \r\nПоради извършване на ремонтни работи на пункта е възможно да има промени в организацията на движението на товарните автомобили през пункта. Трасетата ще се ремонтират поетапно, без да се спира преминаването на превозни средства.  \r\n \r\nНа ГКПП „Илинден“ трафикът също се извършва без проблеми. Спокойна е и обстановката на пунктовете „Златарево“ и „Станке Лисичково“.  \r\n \r\nЛивия НИНОВА", "date": "2019.12.02", "title": "Нормално се осъществява преминаването през ГКПП „Кулата“"}
{"url": "http://www.focus-news.net/news/2019/12/02/2725159/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинската спасителна служба (ПСС) към Българския червен кръст (БЧК) . Времето е ясно, с висока разкъсана облачност. Сутрешните температури варират между -1 и -6 градуса. По връх Ботев има и снежна покривка. Във високите части условията са по-тежки и духа силен до умерен вятър.  \r\nСъоръженията не работят.  \r\n \r\nЗа последното денонощие няма регистрирани инциденти с туристи. \r\n \r\nИнформация за обстановката в планините можете да намерите на  \r\nТелефоните на ПСС са: 02/ 9632000 и 088 1470 \r\n \r\nТеодора ПАВЛОВА", "date": "2019.12.02", "title": "ПСС: Добри са условията за туризъм в планините"}
{"url": "http://www.focus-news.net/news/2019/12/02/2725162/mvr-edin-chovek-e-zaginal-a-7-sa-postradali-pri-katastrofi-v-stranata-prez-izminaloto-denonoshtie.html", "text": "Един човек е загинал, а 7 са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 7 тежки пътнотранспортни произшествия. В София са регистрирани 22 леки и две тежки катастрофи, при които са пострадали трима души.", "date": "2019.12.02", "title": "МВР: Един човек е загинал, а 7 са пострадали при катастрофи в страната през изминалото денонощие"}
{"url": "http://www.focus-news.net/news/2019/12/02/2725410/pregled-na-mezhdunarodnite-novini-do-18-chasa-agentsiya-fokus.html", "text": "Одит на Европейската комисия потвърди, че чешкият министър-председател е в конфликт на интереси, поради предишната си бизнес империя, която е вложил в доверителни фондове, предава  Euroactive , като се позовава на информация от електронното издание на чешкото списание  Respekt . \r\n  \r\nЕвропейската комисия заяви, че е изпратила резултатите от одита на чешките власти, но съобщи, че съдържанието е поверително, защото одитната процедура е в ход.  \r\n \r\nГоворител на чешката холдингова компания \"Agrofert\" заяви, че компанията няма информация за резултатите от одита. Компаниите от групата на \"Agrofest\", които са ядрото на активите на Андрей Бабиш, са оценени от списание \"Forbеs\" на 3,5 млрд. долара и са едни от най-големите получатели на субсидии от Европейския съюз за земеделие и инвестиционни проекти. \r\n \r\nТе се управляват от два доверителни фонда от 2017 г., като споразумение е направено, за да може Бабиш да отговори на местния закон за конфликт на интереси. По-рано той повтори в телевизионен дебат, че е изпълнил всички законови задължения. \r\n  \r\nПредварителният одит, който изтече през юни, навежда на мисълта, че страната може да бъде изправена пред задължението да върне милиони евро помощ от ЕС, предоставени на компаниите от \"Agrofert\". \r\n*** \r\n \r\nМинистърът на външните работи на Гърция Никос Дендиас заяви, че либийският посланик ще бъде обявен за персона нон грата (нежелана личност) и ще бъде изгонен от Гърция, ако до петък не представи текста на меморандума за разбирателство относно демаркацията на морските зони между Турция и Либия. Дендиас направи изявлението в ефир по телевизия Skai, предава  ТАСС . \r\n \r\nСпоред гръцкия външен министър, с помощта на меморандума за разграничаване на морските зони, сключен с Либия, Турция се стреми да признае, че (намиращите се между турското и либийско крайбрежие гръцки) острови нямат континентален шелф, не само (гръцкият остров) Кастелоризо, но и островите в Егейско море, които са много големи“. С това изявление Дендиас отговори на „провокативното изказване на турското външно министерство“, с което Анкара оспорва съществуването на континентален шелф в Кастелоризо.  \r\n \r\nВъв връзка с това външният министър припомни, че гръцкото външно министерство спешно поиска от либийския посланик в Атина текста на този меморандум. „Ако посланикът на Либия не ни го предостави в петък, той ще бъде обявен за персона нон грата и ще бъде изгонен от страната“, предупреди Никос Дендиас.  \r\n*** \r\n \r\n  Ново земетресение беше усетено в Албания,  като то е било с магнитуд от 4,3 по скалата на Рихтер, показва справка в  Европейския средиземноморски сеизмологичен център (ESMC) . \r\nЕпицентърът му е бил на 25 километра от столицата Тирана, а дълбочината на труса е била 10 км под земната повърхност. Други подробности около земетресението не се съобщават. \r\n*** \r\n \r\nНово земетресение с магнитуд 4,3 по скалата на Рихтер беше усетено в Албания, като то беше едно от серия от пет труса, регистрирани в района до 10:00 часа местно време (11:00 българско време), пише македонското електронно издание  ”МКД“ . \r\n \r\nНай-силният от петте труса се е случил в 8:26 местно време (9:26 бългасрко) с епицентър недалеч от Тирана и с дълбочина от 10 км. Земетресението е било усетено и в Косово и в части от Хърватия.  \r\nПо-рано заседава албанският Съвет за национална сигурност. Прокуратурата трябва да привлече пред съда всички отговорни за грешките, довели до човешки жертви и материални щети, заяви албанският президент Илир Мета след заседанието. \r\n \r\nАлбанското министерство на отбраната обяви по-рано, че от 26 ноември страната е била разлюляна от общо 1376 земетресения. Албанският сеизмолог Рапо Ормени заяви, че общо 1300 леки земетресения са се случили в региона на пострадалия от трусовете Дуръс. Той добави, че това е нормален процес за освобождаване на енергия, след силния трус от 6,4 по скалата на Рихтер, който се случи на 26 ноември и доведе до десетки жертви и 2 хил. ранени.  \r\n*** \r\n \r\nПремиерът на Гърция Кириакос Мицотакис осъди действията на Турция в Източното Средиземноморие и поиска помощта на Европейския съюз, предава атинската агенция  АNA-MPA . \r\n \r\nТой направи това по време на своя реч на срещата на лидерите на страните-членки на ЕС за конференцията за промените в климата на ООН.  \r\n \r\nМицотакис заяви, че по време на транзитния период, в който Гърция ще се опитва да замести използването на въглища с възобновими енергийни ресурси, тя ще е зависима от природния газ. \r\n \r\n„Затова ЕС трябва да внимава и да следи за експлоатирането на новите находища в широкия регион, които могат да са важен източник на газ. Ходовете на Турция подкопават тези общи усилия“, каза Мицотакис. \r\n \r\nВ срещата, която беше председателствана от испанския премиер Педро Санчез, в присъствието на новия ръководител на Европейската комисия Урсула фон дер Лейен, както и председателя на евросъвета Шарл Мишел, Мицотакис подчерта, че „за страни като Гърция“, този транзитен период има нужда от съответното финансиране.  \r\n„Необходими са средства за финансирането на този преход, които трябва (…) да не са символични“, добави той.  \r\n \r\nГръцкият премиер призова за увеличаване на европейските средства, свързани с политиките на подкрепа за държавите, които се опитват да се борят с промените в климата и особено за тези, които оглавяват амбициозни проекти. Според него Гърция е изправена пред такъв, в своите опити да замени лигнитните въглища с възобновяеми енергийни източници до 2028 година.  \r\n \r\n„Не можем да преследваме ефективни европейски политики за климата и същевременно финансиране, като използваме само наличните парични ресурси, ефективната политика за климата и агрикултурата. Устойчива европейска политика може да бъде достигната само с увеличаване на европейското финансиране“, каза още той. \r\n*** \r\n \r\n  Трима руски военнослужещи бяха ранени в резултат на от взрив на импровизирано устройство по трасето на патрула на брониран автомобил на военната полиция на Москва в Сирия, предава  РИА Новости . \r\n \r\nМинистерството на отбраната на Русия подчерта, че животът на пострадалите войници не е в опасност. \r\nИнцидентът е станал в област Кобани, провинция Алепо в Северна Сирия.  \r\n \r\nРуските сили патрулират в Северна Сирия съгласно меморандума, постигнат от държавния глава Владимир Путин и турския президент Реджеп Тайип Ердоган, които на 22 октомври проведоха шестчасови разговори, във връзка с операцията, която Анкара започна в региона на 9 октомври. Според споразумението, руските и турските сили ще започнат да патрулират в близост до установената от Анкара зона за сигурност в Северна Сирия.  \r\n*** \r\n \r\n Германските войски ще останат в Косово. Това заяви германският министър на отбраната Анегрет Крамп-Каренбауер по време на посещение в Косово, пише скопското електронно издание  \"Либертас\" , като се позовава на информация от косовският вестник  Zeri .  \r\n \r\n„Напускането на германската армия от Косово ще има за последица увеличаването на руското и китайско влияние в региона“, заяви германският министър по време на посещение в лагера на Международните мироопазващи сили в Косово под ръководството на НАТО - КФОР в Прищина.  \r\n \r\nТя добави, че присъствието на германските войски в Косово е необходимо, защото „въпреки направеното за две години, все още има крехка стабилност в региона“. \r\n*** \r\n \r\n  Турският дипломат Чагатай Ерчиес в понеделник публикува карта, на която се вижда очертаването на континенталния шелф в Източното Средиземноморие вследствие на така нареченото „споразумение“ с  непризнатата Турска република  Северен Кипър през 2011 г. и неотдавнашната сделка на Турция с Либия за разграничаване на морските зони между двете страни, пише електронното издание на гръцкия вестник  Kathimerini . \r\n \r\nВ публикация в социалната мрежа „Туитър“ Ерчиес, който е ръководител на отдела на турското външно министерство по въпросите на военновъздушните сили и флота, твърди, че линията, маркирана от А до B на картата, обозначава разграничаването с Северен Кипър през 2011 г., докато разделителната линия C-D-E представлява границата между турска и египетска акватория. Междувременно линията E-F е разграничаването, което възниква от сделката на Турция с Либия. \r\n \r\nГръцкият външен министър Никос Дендиас заяви в понеделник, че споразумението, подписано между Турция и Либия, очевидно очертаващо морските зони, вероятно нарушава ембарго, което Съветът за сигурност на ООН наложи на доставката на оръжие за Либия. \r\n \r\nТой добави, че Файез Сарадж, като председател на министерския съвет на Либия, няма правомощието да подписва споразумения и счита, че парламентът на Либия е малко вероятно да го ратифицира . \r\n*** \r\n \r\n Специалната прокуратура на Косово повдигна обвинение срещу шест лица за убийството на косовския сръбски политик Оливер Иванович на 16 януари миналата година. Четирима от подсъдимите са полицаи, предава македонската информационна агенция „Макфакс“. \r\n \r\nОбвинителният акт е внесен срещу шестте лица за участие или организиране на престъпна група, злоупотреба с власт, подпомагано убийство, неразрешено притежание на оръжие, разкриване на служебна тайна и манипулиране на доказателства. \r\nТрима от подсъдимите са в ареста, а останалите трима се издирват и и за тях са издадени международни заповеди за арест. \r\n \r\nВ обвинителния акт се твърди, че тази предполагаема престъпна група е действала от 2011 г. Ответникът Р.Б. в качеството си на полицейски служител не е изпълнявал служебните си задължения в полза на себе си или на друго лице. Той е обвинен в укриване или премахване на доказателства. Друг полицейски служител, обвинен в случая, Д. М., след убийството на Иванович е предоставил служебна тайна от местопрестъплението с цел публикуване или използване на информация извън територията на Косово. Той е предал информацията на служител от сръбската полиция. \r\n \r\nД.М. и З.С., също полицейски служители, са напуснали местопрестъплението, без да го осигурят, като са позволили на други лица да се намесят, като повредят веществените доказателства. След убийството те веднага са отишли на местопроизшествието, за да отстранят, скрият или унищожат доказателствата, се казва в обвинителния акт. \r\n*** \r\n \r\n Смята се, че най-малко 208 души са били убити по време на потушаването на протестите в Иран миналия месец, които последваха покачване на цените на горивата, съобщи в понеделник Амнести Интернешънъл, цитирана от  AFP . \r\n \r\n\"Броят на хората, за които се смята, че са били убити по време на демонстрациите в Иран, избухнали на 15 ноември, е нараснал до най-малко 208 въз основа на достоверни доклади, получени от организацията\", заявиха от базираната в Лондон правозащитна организация , добавяйки, че действителната бройка на загиналите в действителност вероятно е по-голяма.", "date": "2019.12.02", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/12/02/2725164/aktsenti-v-predavaneto-zona-kyustendil-na-radio-fokus-pirin.html", "text": "В съвместното предаване на  Радио „Фокус” – Пирин  и  Община Кюстендил  „Зона Кюстендил” ще поставим акцент върху предстоящия Международен ден на доброволеца, отбелязван всяка година на 5 декември. Събеседник по темата ще бъде директорът на Български червен кръст – Кюстендил д-р Емилия Кацарска.  \r\n \r\nВ началото на месец декември ще обърнем внимание и на предпочитаните туристически дестинации за предстоящите коледни и новогодишни празници. По този повод ще разговаряме с Мая Божанова, експерт по организация на туристически пътувания.  \r\n \r\nВ предаването ще ви запознаем с основните прояви, включени в общинския културен календар за последния месец на 2019 година. За тази цел ще ви срещнем с Дима Укалска, началник на отдел „Култура и духовно развитие” към Община Кюстендил.  \r\n \r\nКоледно-новогодишната линия ще продължим с Иван Андонов, председател на читалище „Братство”, който ще представи предстоящия Втори коледен хоров фестивал и обявения вече конкурс на тема „Коледа”.  \r\n  \r\nПредаването „Зона Кюстендил” се излъчва всеки понеделник от 10.00 часа до 11.00 часа. Телефонът за връзка с нас е 078/ 55 18 50. Водещ на предаването е Венцеслав Илчев.", "date": "2019.12.02", "title": "Акценти в предаването „Зона Кюстендил” на Радио „Фокус” – Пирин"}
{"url": "http://www.focus-news.net/news/2019/12/02/2725163/ministar-neno-dimov-nyama-nezakonna-traba-ot-yaz-studena-ima-nereglamentirano-iztochvane.html", "text": "Няма незаконна тръба от яз. „Студена, но има нерегламентирано източване към Радомир през помпена станция „Крапец”. Това каза министърът на околната среда и водите Нено Димов в интервю за предаването „Тази сутрин” по  бТВ  по повод водната криза в Перник, заради която градът е на воден режим от 18 ноември. \r\n \r\nПо думите му Радомир може да получава питейна вода от яз. „Студена”, но само при аварийна ситуация, а Министерството на околната среда и водите (МОСВ) не е било уведомени за такава. \r\nСпоред Димов освен нерегламентирано източване на язовира проверка на Министерството е установила и липса на разходомер, заради което не може да се каже какво количество вода е източено. МОСВ е направило предписание да бъде поставен такъв. \r\n \r\nДимов уточни, че само разследване може да установи кой е разрешил нерегламентираното източване на яз. „Студена”. Според него са нужни законови промени, които да забранят използването на вода за питейни нужди и за индустриални. Сега това не категорично забранено. „Трябва да се работи и за намаляване на загубите по ВиК мрежата, които за Перник са 75%“, каза още министърът. \r\n \r\nТой коментира и замърсяването на река „Струма” от миналата седмица. Зрители на bTV сигнализираха за ръждиво-кафява вода в реката край Перник. Установено е, че замърсяването идва от бившия комбинат „Ленин” – част, която не е приватизирана. Сега обаче се търси собственикът на този обект. \r\n \r\n„Проверката за разкопаването на коритото около река Вит, показала, че има нарушение „Хидрсотрой”, които били наето от областния управител да разчистват, но не поискали разрешение от Басейнова дирекция. Фирмата е глобена, засега не е обжалвала“, уточни министърът.", "date": "2019.12.02", "title": "Министър Нено Димов: Няма незаконна тръба от яз. „Студена”, има нерегламентирано източване"}
{"url": "http://www.focus-news.net/news/2019/12/02/2725165/suhi-i-normalno-prohodimi-sa-patnite-nastilki-v-oblast-sliven.html", "text": "Сухи и нормално проходими са пътните настилки в Сливен и областта. Движението по пътищата е натоварено, но без проблеми и задръствания, съобщиха от  Областно пътно управление - Сливен . Опасност от падащи камъни има по пътя Сливен – Ичера – Градец. Там екипи на ОПУ- Сливен са отстранявали свлечени върху пътното платно камъни. \r\n \r\nЗатворени за тежкотоварни автомобили над 10 т са проходите Твърдишки и Вратник. Котленският проход е отворен за всички превозни средства.", "date": "2019.12.02", "title": "Сухи и нормално проходими са пътните настилки в област Сливен"}
{"url": "http://www.focus-news.net/news/2019/12/02/2725166/normalno-prohodimi-sa-patishtata-v-oblast-blagoevgrad.html", "text": "Нормално проходими са пътищата в областта. Това съобщиха за  Радио „Фокус“ – Пирин  от Областно пътно управление – Благоевград. Нормално се осъществява движението по основните пътни направления - автомагистрала „Струма“, главен път Е-79 и второкласен път Симитли – Гоце Делчев. През изминалата нощ няма данни за възникнали тежки пътни инциденти.  \r\n \r\nПовишена опасност от падащи камъни има в Кресненското дефиле, също и в района на проходите Предел и Папаз Чаир.  \r\nВ област Благоевград е въведено само едно ограничения за движението. То е наложено по пътя автомагистрала „Струма“ – Лозеница от км 0+000 до км 10+754 поради извършвана рехабилитация на пътното тяло.  \r\n \r\nДо 31 декември преминаването е ограничено за всички моторни превозни средства и се извършва по обходен маршрут както следва: АМ „Струма“ – п.в. „Ново Кономлади” – по общински път през селата Ново Кономлади – Капатово – Кромидово – Хърсово – Виногради – път ІІІ-109 Лозеница – Мелник и обратно.  \r\n \r\nЛивия НИНОВА", "date": "2019.12.02", "title": "Нормално проходими са пътищата в област Благоевград"}
{"url": "http://www.focus-news.net/news/2019/12/02/2725167/v-haskovo-shte-bade-napravena-parva-kopka-na-tsentar-za-grizha-za-litsa-s-psihichni-razstroystva.html", "text": "От 11.00 часа ще бъде направена първа копка на Център за грижа за лица с психични разстройства в кв. „Болярово“. Това съобщиха от пресцентъра на  Община Хасково . Кметът на Общината Станислав Дечев ще присъства на старта на проекта. \r\nВ 14.00 часа кметът ще даде пресконференция по актуални въпроси, касаещи местната власт. Тя ще се състои в залата на 2 етаж в Общината.", "date": "2019.12.02", "title": "В Хасково ще бъде направена първа копка на Център за грижа за лица с психични разстройства"}
{"url": "http://www.focus-news.net/news/2019/12/02/2725145/suhi-i-prohodimi-sa-patishtata-v-oblast-burgas.html", "text": "Сухи и проходими са пътищата в област Бургас, няма затворени участъци. Това съобщиха за  Радио „Фокус“ – Бургас  от Областното пътно управление. Видимостта е отлична, движението на моторни превозни средства по пътищата в областта се осъществява безпроблемно. Интензивен е трафикът по входно-изходните пътни артерии на град Бургас – по пътната отсечка Бургас – автомагистрала „Тракия“, по пътя Бургас кв. „Сарафово“, както и в района на пътен възел „Юг“. Натоварен е трафикът и в някои участъци в централната градска част – в района на кръстовището между улиците „Булаир“ и „Константин Фотинов“, между булевардите „Сан Стефано“ и „Демокрация“, както и по булевард „Захари Стоянов“. \r\nМария КУРТЕВА", "date": "2019.12.02", "title": "Сухи и проходими са пътищата в област Бургас"}
{"url": "http://www.focus-news.net/news/2019/12/02/2725172/prof-hristina-vucheva-bivsh-finansov-ministar-po-golemiyat-byudzhet-na-nzok-nyama-da-dovede-do-po-dobra-efektivnost.html", "text": "Независимо, че за следващата година държавата отделя допълнителни средства за НЗОК, няма да има по-добра ефективност, защото организацията на тази структура не е добра и недостатъците в нея са заложени още през 2000 година.  \r\n \r\nТова каза за сутрешният блок „Добро утро, България“ на Радио „Фокус“ бившият финансов министър проф. Христина Вучева. \r\n \r\n„Ако си спомняте при встъпването в длъжност на Кирил Ананиев, той обеща, че ще се заеме с преустройство на здравната система и имаше обещание, че ще представи своя проект за реформа, а това се отложи. Трябва да се отговори на няколко въпроса: ще продължаваме по този начин да искаме болниците да работят за печалба, което го няма по света и ще се направи ли прословутата здравна карта за разположението на болниците и как да се обслужват“, каза тя. \r\n \r\nБившият финансов министър коментира още, че липсва смисъл в здравната ни система и няма как да очакваме чудо.  \r\n \r\nХристина Вучева коментира още, че демонополизацията на здравната каса не е добро и рационално решение. По думите ѝ друга недобра идея е, че конкуренцията щяла да оправи здравеопазването. \r\n \r\nЕлеонора ЧОЛАКОВА", "date": "2019.12.02", "title": "Проф. Христина Вучева, бивш финансов министър: По-големият бюджет на НЗОК, няма да доведе до по-добра ефективност"}
{"url": "http://www.focus-news.net/news/2019/12/02/2725173/magla-namalyava-vidimostta-do-150-metra-v-naselenite-mesta-po-porechieto-na-reka-dunav-v-oblast-vidin.html", "text": "Мъгла намалява видимостта до 150 метра в населените места по поречието на река Дунав. Това съобщиха за  Радио „Фокус“ – Видин  от Областно пътно управление. Трафикът по главен път Е-79 в посока ГКПП „Дунав мост 2“ е натоварен, като пътуват предимно тежкотоварни автомобили. Най-много автомобили се движат в участъците Димово - Ружинци и Видин – Дунавци.  \r\n \r\nНа ГКПП „Дунав мост 2“ с предимство преминават леките и лекотоварните автомобили. На другите два гранични пункта в областта –„Връшка чука“ и „Брегово“, трафикът е спокоен и няма образувани опашки от чакащи автомобили.  \r\n \r\nДвижението по път 1413 Грамада – Синаговци е ограничено за автомобили над 12 т. поради свлачище. Обходният маршрут е  път I-1 Дунавци – Срацимирово, път III-141 Срацимирово - Грамада и обратно.   \r\n \r\nВъв Видин трафикът е засилен на входно-изходните артерии на града, в централната градска част и по бул. \"Панония\".  \r\n \r\nАнна ЛОЗАНОВА", "date": "2019.12.02", "title": "Мъгла намалява видимостта до 150 метра в населените места по поречието на река Дунав в област Видин"}
{"url": "http://www.focus-news.net/news/2019/12/02/2725171/spetsializiranata-prokuratura-i-gdbop-shte-dadat-brifing-po-povod-neutralizirana-organizirana-prestapna-grupa-za-razprostranenie-na-narkotitsi.html", "text": "От 11 30 часа в сградата на ул. „Черковна“ 90 ще бъде даден брифинг на Специализираната прокуратура и ГДБОП във връзка с неутрализирана организирана престъпна група за разпространение на наркотици с участието на двама полицейски служители. Това съобщиха от пресцентъра на  Апелативна специализирана прокуратура .  \r\nЩе участват говорителят на СП Сийка Милева и зам.-директорът на ГДБОП Любомир Янев (при възможност и ръководителят на СП Димитър Петров).", "date": "2019.12.02", "title": "Специализираната прокуратура и ГДБОП ще дадат брифинг по повод неутрализирана организирана престъпна група за разпространение на наркотици"}
{"url": "http://www.focus-news.net/news/2019/12/02/2725153/poklonenieto-pred-pametta-na-stefan-danailov-shte-se-sastoi-v-narodniya-teatar-ivan-vazov.html", "text": "Поклонението пред паметта на Стефан Данаилов ще се състои в Народния театър \"Иван Вазов\". Това съобщават от  театъра . Поклонението ще бъде от  11:00 часа в Народния театър. \r\n \r\n \r\n \"Фокус\"  припомня:  \r\nНа 27 ноември 2019 г. в 00.15 ч. на 76-годишна възраст ни напусна Стефан Данаилов.Стефан Ламбов Данаилов \r\nРоден е на  9 декември 1942 г. в София. Актьорската си кариера започва още в ученическите години, когато се снима във филма \"Следите остават\". През 1963 г. е приет във ВИТИЗ \"Кр. Сарафов\" в класа по актьорско майсторство на проф. Стефан Сърчаджиев. След неговата смърт учи при Методи Андонов и проф. Анастас Михайлов. Завършва през 1966 г. и започва работа в Пловдивския театър \"Н.О.Масалитинов\". \r\nПървите му роли в киното са във филмите \"Понеделник сутрин\", \"Морето\" и \"С дъх на бадеми\". Участва в над 100 български и чуждестранни филмови продукции. Голяма международна популярност му донася ролята на майор Деянов от филма \"На всеки километър\" (1969 г.). \r\nЗа малко напуска театъра и се отдава изцяло на киното. През 1973 г. се присъединява към трупата на Театъра на Българската армия, а от 1979 г. постъпва в Народния театър \"Иван Вазов\", където е и до днес. От 1994 г. активно снима за италианската телевизия Rai. \r\nОт 1988 г. е преподавател по актьорско майсторство в НАТФИЗ , където е доцент от 1996 г. и професор от 1999 г. Наричан е от своите студенти Мастера. \r\nОт 1994 г. е съосновател и вицепрезидент на фондация \"Авансцена\", а от 1996 г. е президент на националния комитет на Международния институт за средиземноморски театър. \r\nНагради за актьорски изпълнения в киното: Специална награда на журито на Фестивала на българския филм (ФБФ) във Варна (1969 г.) за филма \"На всеки километър\"; Голямата награда за мъжка роля (княз Светослав Тертер) за филма \"Князът\" (ФБФ Варна, 1970 г.); Голямата награда за мъжка роля във филма \"Черните ангели\" (ФБФ Варна, 1970 г.); Първа награда \"Златен Лачено\" (МКФ в Авелино, Италия, 1971 г.); Голямата награда МКФ Карлови Вари, Чехословакия, 1970 г. През ноември 2004 г. получава наградата \"Паисий Хилендарски\". \r\nСтефан Данаилов е член на ИБ на ВС на БСП. Народен представител в 39-о НС. Член на Съвета по култура и духовност.", "date": "2019.12.02", "title": "Поклонението пред паметта на Стефан Данаилов ще се състои в Народния театър \"Иван Вазов\""}
{"url": "http://www.focus-news.net/news/2019/12/02/2725157/pregled-na-osnovnite-temi-v-burgaskiya-pechat.html", "text": "\"Глоби за бургаски семейства, отказали с декларации да имунизират децата си\" е водещото заглавие от първата страница на днешния брой на вестник  \"Черноморски фар\"  и темата на деня. Глоби от 50 до 100 лева грозят две семейства от Бургас, отказали с декларации пред здравните власти да имунизират децата си. Едно неваксиниране на голям брой деца създава огромен риск за възникване на епидемия сред тях, казват медицински лица, пише още вестникът.  \r\n \r\n\"Масов мор на котки в \"Славейков\" е друго заглавие от страниците на вестника. Фондация и граждани търсят серийния убиец на четириногите. Създават спешен телефон за насилие над животни\", уточнява материалът.  \r\n \r\n\"Бургазлийка се самоуби след скок от деветия етаж\" е още едно заглавие от днешния брой на ежедневника. 38-годишна жена от Бургас се е самоубила в морския град. Тя е скочила от деветия етаж на блок 59 в ж.к \"Славейков\", където е живеела. Все още не е ясно какво е подтикнало младата жена към драстичния избор да сложи край на живота си, пояснява статията.  \r\n \r\n\"Пенсионерите над 75 ще пътуват безплатно през уикенда с хартиени карти\" и \"Девет фирми искат да проектират АМ \"Черно море\" са други заглавие от днешния брой на \"Черноморски фар\".", "date": "2019.12.02", "title": "Преглед на основните теми в бургаския печат"}
{"url": "http://www.focus-news.net/news/2019/12/02/2725177/dvizhenieto-e-ogranicheno-po-chast-ot-pat-iii-3402-koilovtsi-slavyanovo-pordim-v-oblast-pleven-poradi-svlachishtni-protsesi.html", "text": "Движението е ограничено по част от път III-3402 Коиловци - Славяново - Пордим в област Плевен поради свлачищни процеси в участъка от км 0 до км 0+900 в регулацията на с. Коиловци. Tова съобщиха за  Радио „Фокус“  от Областно пътно управление – Плевен. Движението на МПС ще се осъществява по вътрешно уличната мрежа на с. Коиловци. Срокът е до 31 декември. Пътните настилки са сухи, облачността е разкъсана. Максималните температури ще са между 5° и 10°.  \r\n \r\nВиолета КРЪСТЕВА", "date": "2019.12.02", "title": "Движението е ограничено по част от път III-3402 Коиловци - Славяново - Пордим в област Плевен поради свлачищни процеси"}
{"url": "http://www.focus-news.net/news/2019/12/02/2725170/kmetat-na-obshtina-bansko-ivan-kadev-provede-rabotna-sreshta-s-ministara-na-okolnata-sreda-i-vodite-d-r-neno-dimov.html", "text": "Кметът на Община Банско Иван Кадев проведе работна среща с министъра на околната среда и водите д-р Нено Димов. Това съобщиха от пресцентъра на  Общината . В рамките на срещата бяха обсъдени актуални проблеми и въпроси за развитието на общината.  \r\n \r\nОсновната амбиция на новото ръководство е провеждане на политика, максимално опазваща околната среда и насочена към производства и процеси, гарантиращи чист въздух и спазване на екологичните норми.  \r\n \r\nСред приоритетите за следващата година ще бъде изграждането на разделна канализация по улица „Глазне“, като се търси възможност за прехвърляне на средствата, отпуснати от ПУДООС в новата календарна година.  Дискутиран беше и въпросът относно процедурата по приемане на новия план за управление на НП „Пирин“, тъй като старият план отдавна е изтекъл и не дава адекватна уредба на територията.  \r\n \r\nТова би спомогнало за изпълнението на редица приоритетни за активния зимен сезон дейности.  \r\nСки сезонът в „зимната столица на Балканите“  тази година се открива на 14 декември.", "date": "2019.12.02", "title": "Кметът на Община Банско Иван Кадев проведе работна среща с министъра на околната среда и водите д-р Нено Димов"}
{"url": "http://www.focus-news.net/news/2019/12/02/2725178/60-godishna-zhena-e-blasnata-ot-lek-avtomobil-na-peshehodna-pateka-v-sliven.html", "text": "60-годишна жена е настанена в Отделението по реанимация на МБАЛ „Д-р Иван Селимински“, след като е била блъсната на пешеходна пътека. Тя е получила травми на главата, гърдите и гръбнака. Това съобщиха от  лечебното заведение . Състоянието ѝ е стабилизирано.  \r\n \r\n4-годишно момиченце е със счупен череп при пътнотранспортно произшествие, станало в Ямбол. То е настанено в Отделението по неврохирургия на сливенската болница. В момента състоянието на детето е добро. \r\n \r\nОт 29 ноември до 1 декември през Спешното отделение са преминали 159 души. 59 от тях са хоспитализирани. Извършени са 15 операции и 5 раждания.", "date": "2019.12.02", "title": "60-годишна жена е блъсната от лек автомобил на пешеходна пътека в Сливен"}
{"url": "http://www.focus-news.net/news/2019/12/02/2725181/kampaniya-pod-nadslov-na-horoto-se-hvani-spin-taka-ne-se-lovi-shte-se-provede-vav-veliko-tarnovo.html", "text": "Кампания под надслов „На хорото се хвани, СПИН така не се лови!“ ще се проведе в града. Поводът е 1 декември – Международен ден за борба със заболяването. Това каза за  Радио „Фокус“ – Велико Търново  Анелия Козлева, гл. експерт в Регионалната здравна инспекция.  \r\n \r\nИнициативата се реализира съвместно с Община Велико Търново, Младежки дом, БМЧК, ЦМЕДТ „Амалипе” и Градски ученически парламент. Тя ще се проведе в центъра на града пред паметник „Майка България“ и ще продължи от 13.00 до 14.00 часа.  \r\n \r\nВ рамките ѝ доброволци, представители на организаторите и преминаващи граждани, заедно ще се хванат на хорото, под звуците на българска народна музика, в знак на съпричастност с всички засегнати от коварното заболяване. По време на кампанията в близост ще бъде разположен мобилният кабинет за анонимно и безплатно консултиране и изследване за СПИН и всеки желаещ би могъл да узнае своя ХИВ статус. \r\n \r\nЗа първи път Първи декември е отбелязан като ден за съпричастност към засегнатите от болестта СПИН през 1988 г. Вече повече от 30 години Световният ден поставя символичното начало на целогодишна кампания, чиито акцент е превенцията, образованието и информираността на хората относно ХИВ-инфекцията.  \r\n \r\nЛуиза ТРАНЧЕВА", "date": "2019.12.02", "title": "Кампания под надслов „На хорото се хвани, СПИН така не се лови!“ ще се проведе във Велико Търново"}
{"url": "http://www.focus-news.net/news/2019/12/02/2725180/ria-novosti-vav-velikobritaniya-zadarzhaha-bivsh-sauchastnik-na-pohititelya-ubil-dvama-dushi-v-london.html", "text": "Във Великобритания беше арестуван бившият съучастник на терориста Усман Хан, който на 29 ноември извърши терористична атака на Лондонския мост, в която загинаха двама души, предава  РИА Новости . \r\n \r\nНазам Хюсеин беше задържан по подозрение, че подготвя терористична атака, като полицията продължава да разследва потенциалната връзка между него и нападението на Лондонския мост. \r\nПрез 2012 г. Хюсейн, Усман Хан и седем други бяха осъдени на лишаване от свобода за подготовката на терористичен акт срещу Лондонската фондова борса. Те бяха освободени през декември 2018 г. \r\n \r\nНа 29 ноември мъж и жена загинаха от прободни рани на Лондонския мост, а трима други бяха ранени в терористична атака, извършена от Хан, който беше застрелян от полицията на местопрестъплението. \r\nКакто бе съобщено, Хан е бил известен на органите на реда от дълго време - през 2012 г. той е осъден за участие в терористични дейности, но е освободен от ареста през декември 2018 г., като е останал под наблюдение. \r\n \r\n  Теодор Пенев", "date": "2019.12.02", "title": "РИА Новости: Във Великобритания задържаха бивш съучастник на похитителя, убил двама души в Лондон"}
{"url": "http://www.focus-news.net/news/2019/12/02/2725183/63-godishen-mazh-e-zaginal-pri-pozhar-v-selo-obnova-v-oblast-pleven.html", "text": "63-годишен мъж е загинал при пожар в къщата си в село Обнова. Това съобщиха от    ОДМВР - Плевен . Сигнал за инцидента е постъпил на 30 ноември в 18.50 часа.  \r\n \r\nЕкип на РСПБЗН - Левски незабавно е изпратен на адреса и пламъците са потушени. При действията по гасенето и разчистването и последвалия оглед е намерено тялото на 63-годишния обитател. Тялото е приведено за аутопсия. Причините за инцидента са в процес на установяване. Унищожени са и 40 кв.м от сградата в разгърната площ.", "date": "2019.12.02", "title": "63-годишен мъж е загинал при пожар в село Обнова в област Плевен"}
{"url": "http://www.focus-news.net/news/2019/12/02/2725175/s-tarzhestvena-tseremoniya-shte-badat-vklyucheni-svetlinite-na-kolednoto-darvo-v-plovdiv.html", "text": "Светлините на коледното дърво в Пловдив ще бъдат запалени с тържествена церемония тази вечер. Това съобщиха за  Радио „Фокус“ – Пловдив  от Общината. Кметът Здравко Димитров ще включи светлините на елхата в центъра на града в 17.30 часа и ще отправи поздрав към своите съграждани. \r\n \r\nПо традиция тържествената церемония по запалване на светлините на Коледното дърво ще включва изява на таланти от Пловдив. Тази година това са децата от Детска вокална формация „Омайниче“ с ръководител Таня Орманова и Детски танцов състав „Луди млади“ към НЧ „Проф. Кирил Дженев 2019“, които ще представят фолклорна програма. \r\n \r\nКоледното дърво в Пловдив е високо 13 метра и е с над 4 000 зелени клончета. Изработено е от единствения на Балканите производител на елхи, който се намира в град Раковски. Пловдивската елха тежи около 1 тон, а заедно с украсата – 1.5 тона.", "date": "2019.12.02", "title": "С тържествена церемония ще бъдат включени светлините на коледното дърво в Пловдив"}
{"url": "http://www.focus-news.net/news/2019/12/02/2725184/sport-otborat-na-maynts-domakinstva-na-ayntraht-frankfurt-v-mach-ot-13-ti-krag-na-germanskata-bundesliga.html", "text": "Отборът на Майнц домакинства на Айнтрахт Франкфурт в мач от 13-ти кръг на германската Бундеслига. Гостите се намират на 10-та позиция в първенството в Германия със 17 точки, като при успех днес могат да изместят Волфсбург, които по-рано загубиха срещу отбора на Вердер. Майц се намира на 15-та позиция с 12 точки. При успех в днешния мач домакините могат да се изкачат до 13-то място. Мачът започва в 21:30 часа българско време.", "date": "2019.12.02", "title": "Спорт: Отборът на Майнц домакинства на Айнтрахт Франкфурт в мач от 13-ти кръг на германската Бундеслига"}
{"url": "http://www.focus-news.net/news/2019/12/02/2725168/politico-maltiyskiyat-premier-podava-ostavka.html", "text": "Премиерът на Малта Джоузеф Мускат потвърди, че ще напусне поста си като министър-председател в началото на следващата година, сред натрупващо се срещу него напрежение, свързано с убийството на журналиста Дафне Каруана Галиция, пише европейската редакция на списание  Politico . \r\n \r\nМускат заяви в свое изявление, че ще напусне и като лидер на Лейбъристката партия на 12 януари, така че тя да може да избере нов лидер и премиер, което би трябвало да отнеме около месец. Междувременно Мускат заяви, че ще продължи да служи като премиер, за да осигури стабилност на страната.  \r\n„Ще направя каквото трябва да се направи“, каза той в изявлението си. \r\n \r\n„Вярвам, че доверието, което ми показахте още е там и напускам с мисълта, че съм го запазил. Но този ход ще гарантира запазването на наследството от икономическия растеж и социалната справедливост без прецедент“, каза още той. \r\n \r\nНеговия ход идва малко след призивите за неговата оставка от страна на семейството на Галиция и хилядите протестиращи по-рано, след като разследването разкри тесни връзки между заподозрените за убийството и екипа на премиера. \r\nПо-рано ръководителят на кабинета на Мускат Кейт Шембри и правителствените министри на туризма и икономиката подадоха оставките си.  \r\nГалиция, виден журналист и блогър от Малта, разследваше корупционните практики по високите етажи на властта и в обществото. Тя беше убита през октомври 2017 г., след като кола-бомба беше детонирана пред жилището й.  \r\n \r\nЙорген Френч, малтийски бизнесмен, беше обвинен по-рано в участие в криминална организация и сътрудничество в убийството, според британската преса.  \r\nМалтийските лейбъристи публикуваха изявление, в което изразиха „пълното си доверие“ в премиера, след спешна среща между депутатите на партията.  \r\n \r\nВ свое собствено изявление, Мускат защити работата си и заяви, че ще се подсигури „справедливостта да възтържествува“ по това дело. \r\n \r\n„Всеки ден в последните две години аз поемах отговорностите и вземах решения. Взех тези решения с най-добрите интереси по завършването на делото и съм убеден, че някои от тях бяха добри, докато други можеше и да са по-добри“, каза той.  \r\n \r\n„Нашите институции са силни и те функционират. Срам за всеки, който им се подиграва, тъй като (по този начин) той се подиграва на нашата държава“, каза още премиерът.  \r\n \r\n  Теодор Пенев", "date": "2019.12.02", "title": "Politico: Малтийският премиер подава оставка"}
{"url": "http://www.focus-news.net/news/2019/12/02/2725187/dvizhenieto-po-patya-devnya-ezerovo-v-oblast-varna-se-osashtestvyava-v-edna-lenta-poradi-remont.html", "text": "Движението по пътя Девня – Езерово се осъществява в една лента поради ремонт, предаде репортер на  Радио „Фокус“ – Варна . Участъкът, в който се извършват дейности е от км 0 до км 16+900. Очаква се ремонтите по асфалтовата настилка да приключат до края на годината, съобщават от пресцентъра на Агенция „Пътна инфраструктура“.  \r\n \r\nВ ремонт е и част от пътя от Аксаковска панорама към Калиманци, водачите трябва да преминават с повишено внимание. Движението в участъка Кранево – Варна при км 83+100 е ограничено за моторни превозни средства с маса над 10 тона. Обходният маршрут е през селата Кичево и Оброчище. \r\n \r\nДиана СТОЕВА", "date": "2019.12.02", "title": "Движението по пътя Девня – Езерово в област Варна се осъществява в една лента поради ремонт"}
{"url": "http://www.focus-news.net/news/2019/12/02/2725186/rayonniyat-sad-v-pazardzhik-shte-gleda-delo-za-palezh-na-kashta-v-selo-tserovo.html", "text": "Районният съд в Пазарджик ще гледа дело за палеж на къща, съобщиха от пресцентъра на  Съда . Делото е образувано по обвинителен акт на Районна прокуратура – Пазарджик.  \r\n \r\nСрещу мъж е повдигнато обвинение за това, че на 22 октомври 2018 г. в с. Церово е запалил едноетажна къща на стойност 22 480 лв. В резултат от пожара е била повредена и унищожена покъщнина на обща стойност 560,64 лв.  \r\nНачалото на съдебното заседание е в 10.30 часа, съдия-докладчик е Димитър Бишуров.", "date": "2019.12.02", "title": "Районният съд в Пазарджик ще гледа дело за палеж на къща в село Церово"}
{"url": "http://www.focus-news.net/news/2019/12/02/2725182/filip-popov-bsp-nazryal-e-momentat-za-poveche-sadeben-kontrol-v-prokuraturata.html", "text": "Има обществено съгласие, че е назрял моментът за повече съдебен контрол върху прокуратурата. Това каза Филип Попов, народен представител и секретар на ПГ \"БСП за България\", пред БСТВ, съобщиха от пресцентъра на  БСП . \"В рамките на тази конституционна рамка, която имаме в момента, БСП сме направили това предложение - актът, с който прокурорът се произнася по това дали да образува едно досъдебно производство, и отказът с това постановление да се образува досъдебно производство да подлежи на обжалване пред съда. Запазва се и възможността, ако това не бъде обжалвано пред съда, по-горестоящият прокурор съответно да упражни контрол\". Така той обясни законодателното предложение на левицата. Попов изрази надежда, че предложението ще срещне подкрепа сред другите парламентарни сили, тъй като така може още другата седмица то да влезе в правна комисия, после да се гласува в заседателна зала и съответно  да стане закон.  \r\n \r\nФилип Попов очерта и основните проблеми на изборното законодателство, които, по неговите думи, са се видели на последните местни избори - над 600 хил. недействителни бюлетини, възможност за административен натиск, вземането на решения в секционните комисии с обикновено мнозинство. \"Това са тежки пороци и водят до изкривяване на представителната демокрация. С едно машинно гласуване, каквото ние искахме, броят на недействителните бюлетини щеше да бъде сведен до минимум\", каза той. Според него прокуратурата и МВР, органите, които е трябвало да упражнят контрол по време на изборите, са  бездействали. \"Понеже на много населени места българите са доведени до състояние на липса на всякакви възможности и перспектива, дървата за огрев победиха демокрацията. Купуваха се гласове с брашно, олио, стоки от първа необходимост. Това показва на какво дередже е обикновеният българин\", добави още той по темата за изборите.  \r\n \r\nСпоред Филип Попов управляващите гузно мълчат за Северозапада. От  обещаните инвестиции хората там нищо добро не са видели за 10 години, а  регионът изостава все повече и повече. По думите на Попов, когато министри идват в Северозапада то е да закрият нещо и даде за пример такъв случай, когато в химическия завод във Видин са се съкратили 200-300 човека след министерска визита.  \r\n \r\nСпоред народния представител БСП бележи ръст- като се позовава на изборните резултати от президентските до последните местни избори. \"Вътрешната опозиция в БСП обича да приглася на критикарите от ГЕРБ, че нямаме никакъв растеж. Но те си останаха необосновани и доказаха, че по-скоро са продиктувани от някакъв субективен интерес. Очертахме се като единствената алтернатива на това безхаберно управление. Доказваме го ежедневно със законопроектите, които предлагаме, с \"Визия за България\", като ние сме единствената партия, направила такъв документ в последното десетилетие. На фона на всички социалистически партии в Европа, БСП е единствената , която бележи ръст. Това е така, защото БСП е тази партия, в която хората намират своята надежда за по-добро и социално управление на страната\", каза още Филип Попов.", "date": "2019.12.02", "title": "Филип Попов, БСП: Назрял е моментът за повече съдебен контрол в прокуратурата"}
{"url": "http://www.focus-news.net/news/2019/12/02/2725190/prodazhba-na-shofyorski-knizhki-i-diplomi-se-izvarshva-v-sotsialnite-mrezhi.html", "text": "Продажба на шофьорски книжки и дипломи се извършва в социалните мрежи, предаде репортер на  Радио „Фокус“ - Варна . Фалшиви профили публикуват обяви за издаването на фалшиви документи за управление на МПС във Фейсбук. На обявите, които се публикуват регулярно в групи за продажби и покупки на различни видове стоки, е написано, че документите са напълно легални и „услугата“ се заплаща след „свършване на работата“.  \r\n \r\nОбявите гласят „Издаване на шофьорски книжки и дипломи. Документите се издават по надлежния ред и са напълно легално. Плащането се прави само след свършена работа! За повече информация пишете на Вайбър“ и е посочен телефонен номер.  \r\nПроверка установи, че документите се търгуват между 150 и 200 лева.  \r\nХората в социалните мрежи са възмутени, не само от това, че без притеснение се предлагат услуги, които са наказуеми от закона, но и освен това, ползвателите на фалшивите книжки са изключително опасни, предвид че не са изкарали шофьорски курс.  \r\n \r\nДесислава ВАСИЛЕВА", "date": "2019.12.02", "title": "Продажба на шофьорски книжки и дипломи се извършва в социалните мрежи"}
{"url": "http://www.focus-news.net/news/2019/12/02/2725174/matematicheski-turnir-ivan-salabashev-za-uchenitsi-shte-se-sastoi-v-sliven.html", "text": "Maтематически турнир „Иван Салабашев“ с участието на ученици от I до XII клас ще се проведе на 7 декември в Сливен. Това съобщиха  организаторите  от Съюза на математиците в България – секция Сливен, съвместно с РУО – Сливен.  \r\n \r\nСъстезанието ще започне от 10.00 часа в СУ „П. Яворов“ за ученици от 1-ви до 4-ти клас и в ППМГ „Добри Чинтулов“ за ученици от 5-и до 12-и клас. Времето за работа е 60 минути за първокласниците и 120 минути за всички останали участници. Състезателните теми са за 1.,2., 3., 4., 5., 6., 7. клас, обща за 8. и 9. клас и обща за 10., 11. и 12. клас.", "date": "2019.12.02", "title": "Maтематически турнир „Иван Салабашев“ за ученици ще се състои в Сливен"}
{"url": "http://www.focus-news.net/news/2019/12/02/2725193/izlozhba-zhivopis-i-plastika-na-trima-hudozhnitsi-shte-bade-otkrita-v-smolyan.html", "text": "Изложба живопис и пластика представят смолянските художници Живка Кисьова, Райчо Митев и Стефан Данчев тази вечер от 18.00 часа в зала „Петър Стайков“ на КДК на бул. „България“ 43. Това съобщиха от  Клуба на дейците на културата .  \r\n \r\nВ експозицията са показани 8 скулптурни пластики и 43 платна – пейзажи, портрети, композиции. И докато Живка Кисьова и Стефан Данчев са добре познати на смолянската публика, то Рашо Митев се представя по-цялостно за първи път в нашия град. Колекцията е своеобразен отчет на тримата творци за изтичащата 2019 година.", "date": "2019.12.02", "title": "Изложба живопис и пластика на трима художници ще бъде открита в Смолян"}
{"url": "http://www.focus-news.net/news/2019/12/02/2725189/stolichen-inspektorat-shte-proveri-punkt-za-predavane-na-izlezli-ot-upotreba-avtomobilni-gumi-v-kv-mladost.html", "text": "От 13.00 часа екип на Столичен инспекторат ще провери пункт за предаване на излезли от употреба автомобилни гуми. Това съобщиха от пресцентъра на  Столична община . \r\nПунктът се намира в кв. „Младост“ на ул. „Проф. Марко Семов“ и бул. „Андрей Сахаров“.  \r\nСъбирането на излезли от употреба стари гуми на определени площадки и тяхното извозване е част от мерките за опазване на чистотата на въздуха.", "date": "2019.12.02", "title": "Столичен инспекторат ще провери пункт за предаване на излезли от употреба автомобилни гуми в кв. „Младост“"}
{"url": "http://www.focus-news.net/news/2019/12/02/2725176/ledenata-parzalka-shte-bade-otkrita-v-gradskata-gradina-na-sliven.html", "text": "Ледената пързалка ще бъде открита в Градската градина днес. С инициативата се дава началото на програмата за коледните празниците в Сливен. Това съобщиха от пресцентъра на  Община Сливен . Официалното откриване на съоръжението, което е двойно по-голямо от миналата година ще бъде от 18.00 часа. \r\n \r\nВ празничната програма е включено 20-минутно ледено шоу на децата- фигуристи от клуб „Ледени искри“ – София, както и музикални изпълнения на Гани Добрева и финалистът на един от известните музикални формати – Деян Асенов. За музикалния фон на вечерта ще се погрижи DJ Se7eN. \r\nОрганизатор е Община Сливен", "date": "2019.12.02", "title": "Ледената пързалка ще бъде открита в Градската градина на Сливен"}
{"url": "http://www.focus-news.net/news/2019/12/02/2725194/zapochva-protsedurata-za-opredelyane-na-nay-dobrite-sportisti-na-haskovo-za-2019-godina.html", "text": "От днес започва процедурата за определяне на Спортист на 2019 година. Това съобщиха от пресцентъра на  Община Хасково . До всички спортни клубове в общината е изпратена информация за условията на класацията и номинирането на най-добрите спортисти на Хасково. Категориите, в които ще бъдат отличени местните шампиони са:  \r\n– категория \"Юноши и Девойки\"; \r\n– категория \"Мъже и Жени\"; \r\n– категория \"Награда Силна Воля\"; \r\n– категория \"Отбор на годината – мъже и жени\"; \r\n– категория \"Отбор на годината – юноши и девойки\"; \r\n– категория \"Треньор на годината\". \r\n \r\nКрайният срок за подаване на заявленията от клубовете е 13 декември 2019 година. \r\nЗа да е валидно заявлението, задължително се входира, заедно с придружително писмо, в деловодството на Община Хасково. Формулярът може да бъде свален от сайта на Община Хасково www.haskovo.bg  в секция „Спорт“.  \r\n \r\nСлед приключване на номинациите ще се проведе и същинското гласуване за Спортист на 2019 година. В него участват журналистите от местните медии и кореспондентите на националните медии. Официалната церемония по връчване на званието Спортист на 2019 година ще бъде през месец януари 2020 г.", "date": "2019.12.02", "title": "Започва процедурата за определяне на най-добрите спортисти на Хасково за 2019 година"}
{"url": "http://www.focus-news.net/news/2019/12/02/2725185/koloni-ot-avtomobili-sa-se-obrazuvali-ot-asparuhoviya-most-vav-varna-do-tsentara-na-grada.html", "text": "Изключително е натоварено движението от кв. „Аспарухово“ в посока центъра на Варна, предаде репортер на  Радио „Фокус“ – Варна  . Причината за задръстването са две катастрофи по моста, като едната е в платното към центъра на града в участъка, който е в ремонт, а другата малко след най-високата точка на моста.  \r\n \r\nЗадръстванията в двете посоки са огромни, а опашката от чакащи автомобили към Варна стига до центъра на квартал \"Аспарухово\". Задръстването в посока центъра на Варна започва още от центъра на кв. „Аспарухово“. Закъснението на автобусите на градския транспорт е с повече от 40 минути.  \r\n \r\nПо информация от АПИ ремонтът за подмяна на фуги по моста в платното към Варна трябва да приключи до 4 декември. \r\n \r\nДесислава ВАСИЛЕВА", "date": "2019.12.02", "title": "Колони от автомобили са се образували от Аспаруховия мост във Варна до центъра на града"}
{"url": "http://www.focus-news.net/news/2019/12/02/2725192/api-shofyorite-tryabva-da-se-dvizhat-s-povisheno-vnimanie-ot-km-42-do-46-na-am-trakiya-i-v-dvete-posoki-zaradi-polagane-na-markirovka.html", "text": "АПИ: Шофьорите трябва да се движат с повишено внимание от км 42 до 46 на АМ „Тракия“ и в двете посоки. Това съобщиха от пресцентъра на  Агенция „Пътна инфраструктура“ . До 17.00 часа днес на пътния участък се полага хоризонтална маркировка. Участъкът е сигнализиран с пътни знаци.", "date": "2019.12.02", "title": "АПИ: Шофьорите трябва да се движат с повишено внимание от км 42 до 46 на АМ „Тракия“ и в двете посоки заради полагане на маркировка"}
{"url": "http://www.focus-news.net/news/2019/12/02/2725179/tyaloto-na-63-godishen-mazh-e-namereno-pri-pozhar-v-doma-mu-v-belo-pole-v-oblast-vidin.html", "text": "Тялото на 63-годишен мъж е намерено при пожар в дома му в Бело поле. Това съобщиха от  ОДМВР - Видин . На 1 декември около 08.20 часа жител на Бело поле посетил дома на баща си в селото, след като бил уведомен от съседка, че от прозорец на къщата излиза дим. Мъжът открил на пода в стаята починал 63-годишния си баща и започнал да гаси тлеещите в помещението вещи.  \r\n \r\nНа място пристигнал и екип огнеборци. При пожара било унищожено домашно имущество и опушени стени. Причината е в процес на установяване. Дежурна оперативна група извършила оглед, разследващите не констатирали данни за насилствена смърт по тялото на починалия. Работата по случая продължава, а в РУ - Белоградчик е образувано досъдебно производство.", "date": "2019.12.02", "title": "Тялото на 63-годишен мъж е намерено при пожар в дома му в Бело поле в област Видин"}
{"url": "http://www.focus-news.net/news/2019/12/02/2725196/praznini-razhodki-s-koleden-avtobus-se-provezhdat-za-detsata-ot-detskite-gradini-vav-veliko-tarnovo-i-obshtinata.html", "text": "Празнини разходки с коледен автобус радват от днес децата от детските градини във Велико Търново и общината. Инициативата, която се превърна в традиция, е на Общинската туристическа агенция „Царевград Търнов“. От там уточниха за  Радио „Фокус“ – Велико Търново , че зад волана и този път застава самият Дядо Коледа. Главна спирка от обиколката на града ще е коледния базар в парк „Марно поле“. Там децата ще бъдат посрещнати от джуджета и ще пускат своите писма с желания до белобрадия старец от Лапландия в коледна поща. В инициативата ще се включат близо 500 деца  от подготвителните групи на детските градини от Велико Търново, Дебелец и Килифарево.  \r\n \r\nПървият курс на коледния автобус е днес и е за малчуганите от детска градина „Ивайло“. Коледни разходки, със съдействието на местна транспортна фирма, ще има на: 3 декември за ДГ „Слънчев дом” и „Евгения Кисимова“; 4 декември за ДГ „Соня”; и ДГ „Здравец“; 5 декември за ДГ „Пролет” и ДГ „Св. св. Кирил и Методий”; 6 декември за ДГ „Първи юни”; 9 декември за ДГ „Мечо Пух“ и ДГ „Слънце“; 10 декември за ДГ „Рада Войвода” и ДГ „Иванка Ботева”; 11 декември за ДГ „Райна Княгиня”; 12 декември - за ДГ „Ален Мак” и на 13 декември за възпитаниците от детските градини в Килифарево и Дебелец.  \r\n \r\nПри пристигането си на Коледния базар малчуганите ще отварят и специалния коледния календар, на който ще се отброяват дните до настъпването на най-светлия християнски празник Рождество Христово. Както се полага на празник, децата ще получат и подаръци – торбички с лакомства, осигурени от Общинската туристическа агенция „Царевград Търнов“ със съдействието на няколко местни фирми.    \r\n      \r\nМного изненади и забавления за най-малките великотърновчета ще има през целия месец на Коледния базар в центъра на старата столица. Всяка събота на специално изградената открита сцена ще се изявяват талантливи деца и млади изпълнители. В концертите ще се включат Арт център „Best Singers” и „Поп и джаз пеене“ към СУ „Емилиян Станев“, ДВГ „Пеещи камбанки“, Музикално студио „Елита“, ДЮТА „Търновче“ Детско естрадно студио „Румина“, Център за вокално и инструментално обучение „От До до Я”, Кристияна Кръстева, Дария Гюлай и UN BESO – Art & Dance Centеr“. \r\nЧаст от базара в парк „Марно поле“ е и атракцион с въртележки и виенско колело  които гарантират доброто настроение, както на  децата, така и на техните родители.  \r\n \r\nРени АТАНАСОВА", "date": "2019.12.02", "title": "Празнини разходки с коледен автобус се провеждат за децата от детските градини във Велико Търново и общината"}
{"url": "http://www.focus-news.net/news/2019/12/02/2725195/okrazhnata-prokuratura-vav-varna-predade-na-sad-37-godishna-zhena-obvinena-za-ubiystvo-na-bashta-si.html", "text": "37-годишната Елеонора М. е задържана до 72 часа с постановление на дежурен прокурор от Окръжната прокуратура във Варна. Младата жена е привлечена като обвиняема за умишленото убийство на родния си баща Стоян М. Това съобщават от  пресцентъра на Апелативната прокуратура . \r\n \r\nТежкото криминално престъпление е било извършено на 29 ноември тази година в дома на 61-годишния Стоян с четири удара с нож. Смъртта на бащата е настъпила вследствие на проникване в аортата. По време на извършения оглед в дома на убития мъж е намерен ножът, както и други веществени доказателства, които уличават родната му дъщеря в умишленото убийство. \r\n \r\nРазследването по досъдебното производство ще изяснява причините и обстоятелствата за престъплението, което се наказва с лишаване от свобода от 15 до 20 години, доживотен затвор и доживотен затвор без замяна. \r\n \r\nДнес Окръжната прокуратура във Варна ще внесе искане във Варненския окръжен съд за вземане мярка за неотклонение „Задържане под стража“ на обвиняемата Елеонора М.", "date": "2019.12.02", "title": "Окръжната прокуратура във Варна предаде на съд 37-годишна жена, обвинена за убийство на баща си"}
{"url": "http://www.focus-news.net/news/2019/12/02/2725198/the-scotsman-stoltenberg-smyata-che-britanskite-yadreni-orazhiya-sa-vazhni-za-nato.html", "text": "Ядрените оръжия на Великобритания са важни за НАТО, заяви генералният секретар на Великобритания Йенс Столтенберг, пише шотландското издание  The Scotsman . \r\n \r\nНеговите коментари идват малко след изявлението на шотландския първи министър Никола Стърджън, която каза, че смята, че правителството трябва да се отърве от част от ядрените си подводници.  \r\n \r\n„Шотландската народна партия“ (ШНП), на която Стърджън е ръководител, се противопоставя на задържането на ядрения арсенал на Великобритания. Партията по-рано призоваваше за премахването на ракетната система „Тридент“ от Шотландия. Генералният секретар Столтенберг каза от своя страна, че света няма да е по-сигурно място ако страните-членки на НАТО премахнат ядрените си арсенали.  \r\n \r\nСтърджън обаче заяви, че тя никога не би използвала ядрено оръжие и призова „безсмъртната“ система „Тридент“, която е базирана близо до река Клайд, да бъде премахната. \r\nПопитан от журналисти дали Великобритания все още ще е ценен член на НАТО без ядрено оръжие, Столтенберг заяви, че страната е ценна за Алианса по много причини. \r\n„Вие (британците) харчите повече от 2% (от БВП) за отбрана, осигурявате много ценни възможности на Алианса и доказвате отново и отново, че сте готови да се намесите, когато е нужно“, каза той. \r\n \r\n„Част от приноса на Великобритания за НАТО е, разбира се, ядреното оръжие на Обединеното кралство – (по доктрината) за ядрено сдържане“, каза още Столтенберг, като подчерта, че това е нещо много важно за Алианса. \r\n \r\n„Целта на НАТО е свят без ядрени оръжия, но ние трябва да стигнем дотам чрез приложима и балансирана (програма) за контрол на ядреното оръжие и разоръжаване“, добави Столтенгберг. \r\n \r\n„Света няма да е много по-сигурен, ако НАТО се отърве от всичките си ядрени оръжия, докато страни като Русия, Китай, Северна Корея и други продължават да държат своите“. \r\n„Така че да, ние искаме да видим свят без ядрени оръжия, но докато има такива, НАТО ще си остане ядрен Алианс“. \r\n \r\nСтърджън, попитана по време на предизборната кампания преди вота в Обединеното кралство на 12 декември, за своето становище по въпроса, заяви, че ядреното оръжие е неморално и неефективно и освен това е загуба на пари за страната. \r\n \r\n \r\n \r\n \r\n  Теодор Пенев", "date": "2019.12.02", "title": "The Scotsman: Столтенберг смята, че Британските ядрени оръжия са важни за НАТО"}
{"url": "http://www.focus-news.net/news/2019/12/02/2725200/politika-sarbiya-legovishteto-na-islyamska-darzhava-na-balkanite-e-v-kosovo-a-ne-v-bih.html", "text": "Професорът по политически науки от белградския университет Миролюб Йевтич заяви, че истинският проблем с т.нар. „Ислямска държава“ на Балканите е в Косово, а не в Босна и Херцеговина (БиХ), както твърди френският президент Еманюел Макрон, пише белградският ежедневник  „Политика“ . \r\n \r\nВ интервю пред портала Спутник Йевтич посочи, че ислямската общност в БиХ е осъдила ИД, докато ислямската общност в Косово, единствена в този район е призовала за джихад в Сирия на страната на терористите. \r\n \r\nПо неговите думи, най-много хора заминават от Косово за Сирия, въпреки че няма точна информация колко са били вербувани в редиците на ИД. \r\n \r\n„Синът на косовския мюфтия призова за джихад и така даде пример, който другите трябва да следват. В този момент въпреки че много се говори за това, в Косово едва ли има сериозни центрове за обучение, като се има предвид, че тази част от Балканите е премрежена от американските и западните разузнавателни служби“, каза Йевтич. \r\n \r\nТой добави, че лидерът на косовското Движение „Самоопределение“ Албин Курти „изповядва ислямизма, който се подкрепя от Запада, както и че бъдещият косовски премиер говори открито онова, което другите си мислят. \r\n \r\n„Цялото ислямско, мюсюлманско, албанско население на Северна Македония, Албания и Косово се стреми към създаването на единна албанска държава, която би била етап, докато не се обединят с останалите мюсюлмани, но против това се обявяват албанските християни, за които не се говори много“, заключи Йевтич. \r\n \r\nПревод и редакция:", "date": "2019.12.02", "title": "„Политика“ (Сърбия): Леговището на „Ислямска държава“ на Балканите е в Косово, а не в БиХ"}
{"url": "http://www.focus-news.net/news/2019/12/02/2725197/okrazhniyat-sad-v-kyustendil-shte-zasedava-po-deloto-za-konfiskuvane-na-imushtestvo-na-plamen-galev-i-angel-hristov.html", "text": "Окръжният съд в Кюстендил ще заседава по делото за конфискуване на имущество на Пламен Галев и Ангел Христов. Това съобщиха за  Радио „Фокус” – Кюстендил  от съдебната институция. Заседанието е насрочено за 11.30 часа. \r\n \r\nПрез месец октомври 2019 година заседанието беше отложено поради това, че особените представители - адвокатите на Ангел Христов, Радмила Христова и Емилия Галева бяха посочили ангажименти като членове на общински избирателни комисии за провеждането на местните избори в област Кюстендил на 27 октомври и като кандидат за общински съветник. Молба беше подадена и от вещо лице.  \r\n \r\nДелото е образувано от Комисията за противодействие на корупцията и отнемане на незаконно придобито имущество (КПКОНПИ) срещу Ангел Христов и Пламен Галев за отнемане на престъпно придобито имущество.  \r\n \r\nВенцеслав ИЛЧЕВ", "date": "2019.12.02", "title": "Окръжният съд в Кюстендил ще заседава по делото за конфискуване на имущество на Пламен Галев и Ангел Христов"}
{"url": "http://www.focus-news.net/news/2019/12/02/2725199/boyan-biolchev-shte-predstavi-novata-si-kniga-preselenieto-v-chitalishte-obedinenie-1913-v-kardzhali.html", "text": "От 17.30 часа Боян Биолчев ще представи новата си книга „Преселението” в НЧ „Обединение 1913” - Кърджали, предаде кореспондент на  Радио „Фокус“ . Личната съдба на своя род, като потомък на бежанци и преселници, в историята за преселението, е втъкана в повествованието. Разказът в книгата започва през 1913 година, когато Биолчев смята, че е извършена най-голямата политическа грешка, съсипала голяма част от българския народ - в първия миг на Втората балканска война. Разказът е за съдбата на семейството и дядото на Биолчев по майчина линия, който е арестуван и заточен на гръцки остров.  \r\n \r\nПовествованието е по разказите на баба му Гроздана, която е преживяла ужасите на преселението.Но тя го е отгледала и изпратила в живота с думите: „Няма лоши народи, има лоши хора“. Материалите за книгата са  събирани 30 години от автора по истински истории. \r\n \r\nДарина ДЕЕНИЧИНА", "date": "2019.12.02", "title": "Боян Биолчев ще представи новата си книга „Преселението” в читалище „Обединение 1913” в Кърджали"}
{"url": "http://www.focus-news.net/news/2019/12/02/2725201/rayonna-prokuratura-pernik-predade-na-sad-nepalnoleten-mladezh-obvinen-za-krazhba-na-dareniya-za-bolna-zhena.html", "text": "Районна прокуратура – Перник предаде на съд С. Ц. за извършена от него кражба в условията на повторност. Това съобщиха от пресцентъра на  Апелативна прокуратура - София . От 2016 г. непълнолетният младеж се води на отчет в Детска педагогическа стая за извършени от него множество противообществени прояви. С. Ц. е и няколкократно осъждан за престъпления от общ характер, включително и за грабеж.  \r\n \r\nНа 20 септември 2019 г. около 16.30 часа той се е намирал в района ул. „1-ви май” в гр. Перник, където имало изграден павилион, работещ като денонощен магазин. В него била организирана дарителска акция, целяща да помогне лечението на болна жена. Дарените средства се поставяли в специална запечатана кутия, която била съхранявана непосредствено до отвора на гишето на магазина.  \r\n \r\nОбвиняемият видял кутията и решил, че лесно може да я открадне. Поискал да закупи сандвич и когато продавачката се обърнала, за да затопли храната в микровълнова фурна, грабнал кутията с дарения и веднага след това побягнал, насочвайки се към съседен жилищен блок. Там извадил събраните до този момент пари - 200 лева, а самата кутия захвърлил.  \r\n \r\nВ магазина имало изградена система за видеонаблюдение и от нея бил снет видеозапис, който бил предаден за изследване. Според изготвената видео-техническа експертиза заснетото лице, отнемащо кутията с дарения категорично е С. Ц. Впоследствие било извършено и  разпознаване, при което продавачката в магазина по категоричен начин е посочила обвиняемия като лицето, извършило описаното деяние.                 \r\nПредстои съдът да насрочи разпоредително заседание по делото.", "date": "2019.12.02", "title": "Районна прокуратура – Перник предаде на съд непълнолетен младеж, обвинен за кражба на дарения за болна жена"}
{"url": "http://www.focus-news.net/news/2019/12/02/2725203/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Управляващата Консервативна партия и опозицията в лицето на лейбъристите ще продължат своите предизборни кампании в опит да оставят назад политическите спорове около терористичната атака на Лондонския мост, пише британското издание  London Evening Standard . \r\n \r\nИзборите ще се проведат след едва 10 дни, на 2 декември. Лидерът на лейбъристите Джереми Корбин ще обяви своите планове да намали цената на влаковите билети в Англия с една трета от следващия месец, ако неговата партия влезе в правителството.  \r\n \r\nТорите, междувременно, ще предприемат редица мерки за да засилят контрола по британската граница след Брекзит, включително автоматични входни и изходни проверки, за да бъдат разпознавани лица, които са пресрочили визата си.  \r\n \r\nПремиерът Борис Джонсън и Корбин отмениха част от своите предизборни дейности през последните дни, след като двама души бяха убити с нож от осъден терорист на Лондонския мост на 29 ноември.  \r\n \r\nПремиерът Джонсън се опита да прехвърли вината за ранното освобождаване на похитителя на лейбъристите, докато Корбин от своя страна заяви, че осъдените терористи не е „задължително“ да изкарват цялата си присъда зад решетките.  \r\n \r\nЛибералдемократите, третата политическа сила в Обединеното кралство според повечето статистики, от своя страна обвиниха и двете политически формации в опит да използват инцидента като „политически футбол“. \r\n \r\nТе все пак ще се опитат да оставят назад политическите спорове, свързани с атентата, като Корбин ще посети железопътна гара, където ще обяви своите планове да намали с 33% цените на билетите от януари 2020 г., ако спечели изборите.  \r\n \r\nЛейбъристите изчисляват, че тази политика би спестила на обикновения гражданин, който използва железопътните услуги в страната повече от хиляда паунда на година и твърдят, че това ще представлява най-голямото подобно намаление някога.  \r\n \r\nТе обещаха и други, по-дребни реформи в железопътната система.  \r\nДжонсън от своя страна ще посети пристанище, на което торите ще разкрият своя петгодишен план, за да подсилят граничната сигурност след Брекзит.  \r\n \r\nВсеки в страната ще бъде преброяван докато влиза и излиза от нея като част от плана с предложения, които трябва да засилят контрола и да намалят мигрантския поток. Джонсън планира да въведе и визи, по подобие на американските.  \r\n \r\nЛибералдемократите пък обещаха, че ще инвестират още средства в британското здравеопазване, като част от своята предизборна програма. \r\n*** \r\n \r\n  Премиерът на Малта Джоузеф Мускат потвърди, че ще напусне поста си като министър-председател в началото на следващата година, сред натрупващо се срещу него напрежение, свързано с убийството на журналиста Дафне Каруана Галиция, пише европейската редакция на списание  Politico . \r\n \r\nМускат заяви в свое изявление, че ще напусне и като лидер на Лейбъристката партия на 12 януари, така че тя да може да избере нов лидер и премиер, което би трябвало да отнеме около месец. Междувременно Мускат заяви, че ще продължи да служи като премиер, за да осигури стабилност на страната.  \r\n„Ще направя каквото трябва да се направи“, каза той в изявлението си. \r\n \r\n„Вярвам, че доверието, което ми показахте още е там и напускам с мисълта, че съм го запазил. Но този ход ще гарантира запазването на наследството от икономическия растеж и социалната справедливост без прецедент“, каза още той. \r\n \r\nНеговия ход идва малко след призивите за неговата оставка от страна на семейството на Галиция и хилядите протестиращи по-рано, след като разследването разкри тесни връзки между заподозрените за убийството и екипа на премиера. \r\nПо-рано ръководителят на кабинета на Мускат Кейт Шембри и правителствените министри на туризма и икономиката подадоха оставките си.  \r\nГалиция, виден журналист и блогър от Малта, разследваше корупционните практики по високите етажи на властта и в обществото. Тя беше убита през октомври 2017 г., след като кола-бомба беше детонирана пред жилището й.  \r\n \r\nЙорген Френч, малтийски бизнесмен, беше обвинен по-рано в участие в криминална организация и сътрудничество в убийството, според британската преса.  \r\nМалтийските лейбъристи публикуваха изявление, в което изразиха „пълното си доверие“ в премиера, след спешна среща между депутатите на партията.  \r\n \r\nВ свое собствено изявление, Мускат защити работата си и заяви, че ще се подсигури „справедливостта да възтържествува“ по това дело. \r\n \r\n„Всеки ден в последните две години аз поемах отговорностите и вземах решения. Взех тези решения с най-добрите интереси по завършването на делото и съм убеден, че някои от тях бяха добри, докато други можеше и да са по-добри“, каза той.  \r\n \r\n„Нашите институции са силни и те функционират. Срам за всеки, който им се подиграва, тъй като (по този начин) той се подиграва на нашата държава“, каза още премиерът.  \r\n*** \r\n \r\n  Ядрените оръжия на Великобритания са важни за НАТО, заяви генералният секретар на Великобритания Йенс Столтенберг, пише шотландското издание  The Scotsman . \r\n \r\nНеговите коментари идват малко след изявлението на шотландския първи министър Никола Стърджън, която каза, че смята, че правителството трябва да се отърве от част от ядрените си подводници.  \r\n \r\n„Шотландската народна партия“ (ШНП), на която Стърджън е ръководител, се противопоставя на задържането на ядрения арсенал на Великобритания. Партията по-рано призоваваше за премахването на ракетната система „Тридент“ от Шотландия. Генералният секретар Столтенберг каза от своя страна, че света няма да е по-сигурно място ако страните-членки на НАТО премахнат ядрените си арсенали.  \r\n \r\nСтърджън обаче заяви, че тя никога не би използвала ядрено оръжие и призова „безсмъртната“ система „Тридент“, която е базирана близо до река Клайд, да бъде премахната. \r\nПопитан от журналисти дали Великобритания все още ще е ценен член на НАТО без ядрено оръжие, Столтенберг заяви, че страната е ценна за Алианса по много причини. \r\n„Вие (британците) харчите повече от 2% (от БВП) за отбрана, осигурявате много ценни възможности на Алианса и доказвате отново и отново, че сте готови да се намесите, когато е нужно“, каза той. \r\n \r\n„Част от приноса на Великобритания за НАТО е, разбира се, ядреното оръжие на Обединеното кралство – (по доктрината) за ядрено сдържане“, каза още Столтенберг, като подчерта, че това е нещо много важно за Алианса. \r\n \r\n„Целта на НАТО е свят без ядрени оръжия, но ние трябва да стигнем дотам чрез приложима и балансирана (програма) за контрол на ядреното оръжие и разоръжаване“, добави Столтенгберг. \r\n \r\n„Света няма да е много по-сигурен, ако НАТО се отърве от всичките си ядрени оръжия, докато страни като Русия, Китай, Северна Корея и други продължават да държат своите“. \r\n„Така че да, ние искаме да видим свят без ядрени оръжия, но докато има такива, НАТО ще си остане ядрен Алианс“. \r\n \r\nСтърджън, попитана по време на предизборната кампания преди вота в Обединеното кралство на 12 декември, за своето становище по въпроса, заяви, че ядреното оръжие е неморално и неефективно и освен това е загуба на пари за страната. \r\n***", "date": "2019.12.02", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2019/12/02/2725202/pregled-na-osnovnite-temi-v-balkanskiya-pechat-agentsiya-fokus.html", "text": "Професорът по политически науки от белградския университет Миролюб Йевтич заяви, че истинският проблем с т.нар. „Ислямска държава“ на Балканите е в Косово, а не в Босна и Херцеговина (БиХ), както твърди френският президент Еманюел Макрон, пише белградският ежедневник  „Политика“ . \r\n \r\nВ интервю пред портала Спутник Йевтич посочи, че ислямската общност в БиХ е осъдила ИД, докато ислямската общност в Косово, единствена в този район е призовала за джихад в Сирия на страната на терористите. \r\n \r\nПо неговите думи, най-много хора заминават от Косово за Сирия, въпреки че няма точна информация колко са били вербувани в редиците на ИД. \r\n \r\n„Синът на косовския мюфтия призова за джихад и така даде пример, който другите трябва да следват. В този момент въпреки че много се говори за това, в Косово едва ли има сериозни центрове за обучение, като се има предвид, че тази част от Балканите е премрежена от американските и западните разузнавателни служби“, каза Йевтич. \r\n \r\nТой добави, че лидерът на косовското Движение „Самоопределение“ Албин Курти „изповядва ислямизма, който се подкрепя от Запада, както и че бъдещият косовски премиер говори открито онова, което другите си мислят. \r\n \r\n„Цялото ислямско, мюсюлманско, албанско население на Северна Македония, Албания и Косово се стреми към създаването на единна албанска държава, която би била етап, докато не се обединят с останалите мюсюлмани, но против това се обявяват албанските християни, за които не се говори много“, заключи Йевтич. \r\n*** \r\n \r\n  Гръцкото правителство обмисля да построи повече съоръжения за подслон на бежанци в континентална Гърция в опит да се бори с препълването на лагерите на егейските острови, пише атинското издание  Kathimerini . \r\n \r\nВластите ще създадат още 15 центъра за подслон на мигранти в градовете Ливадия, Ламия, Йоанина, Арта, Фокида, Пиргос и Спарти. Освен това има и планове да се създадат и три такива съоръжения на остров Крит и още четири в северната част на Гърция. Целта е да бъде разпределена по равно тежестта от мигрантския поток в цялата страна.  \r\n \r\nСпоред източниците новите лагери ще бъдат създадени с цел да могат да поберат между хиляда и 2 хил. души. Властите твърдят, че ще искат стриктно наблюдение на тези нови лагери. По тази причина, пребиваващите мигранти в тях ще имат свои индетификационни документи, от които ще имат нужда, за да влизат в комплексите. Нарушаването на правилата на лагерите ще води до санкции срещу мигрантите. Властите не отхвърлят и възможността да се създадат лагери с палатки в континентална гърция, ако потока от бежанци продължи.  \r\n \r\nНуждата от повече място за мигрантите е акцентирана от изтичащия през март 2020 г. план за бежнаските лагери и местата за пребиваване. Съгласно него, много от тях са и ще бъдат настанени в хотели и апартаменти. Около 8,500 мигранти в момента са били подслонени по тази програма, която обаче се оказа не толкова ефективна, колкото властите в Атина се надяваха.  \r\n \r\nСпоред официалните цифри, общо повече от 35 хил. мигранти в момента се намират в пет лагера или групи лагери на островите Лесбос, Самос, Чиос, Кос и Лерос. Още 22 хил. живеят в 29 бежански лагера в континентална Гърция.  \r\n*** \r\n \r\n  Заместник-председателят на „Социалистическото движение за интеграция“ (СДИ) Петрит Васили обяви, че премиерът на страната Еди Рама трябва да понесе съдебна отговорност за загиналите в поредицата земетресения, които разтърсиха Албания, понеже е било негово задължение да вземе мерки според закона, след труса от 21 септември 2019 г., които да предотвратят загубата на животи в бъдещи подобни бедствия, пише тиранското издание  Albania Daily News . \r\n \r\nТой обясни, че трусовете от 26 ноември и щетите от тях са можели да бъдат предотвратени, ако бяха взети предвид предупрежденията след земетресенията от 21 септември. Според него обаче дори след септемврийското земетресение с магнитуд 5,6 по скалата на Рихтер, Рама не е взел никакви мерки.  \r\n \r\nТой подчерта, че именно Рама не е взел никакви мерки за предотвратяването на загубата на толкова много животи в подобни бедствия, заради което трябва да отговаря пред съда.  \r\n \r\n„Премиерът Еди Рама днес е обвинен, след разрушителното земетресение от 26 ноември. Това земетресение e хроника на бедствие, за което предупреждаваме след 21 септември, когато подобен трус удари страната. (…) Беше негова директна отговорност да вземе мерки, според закона, които да предотвратят загубата на толкова много човешки животи, така че той трябва да отговаря пред съда“, обяви Васили. \r\n*** \r\n \r\n  Mинистърът на отбраната на Северна Македония Людимила Шекеринска заяви, че за Скопие е гордост, че знамето й се вее, заедно с тези на останалите 29 страни-членки на НАТО в Лондон преди срещата от високо равнище на Алианса в британската столица, която ще се проведе на 3 и 4 декември, пише електронното издание  “МКД“ . \r\n \r\nТя написа това в съобщение в своя официален профил в социалната мрежа „Фейсбук“.  \r\n„Гордост! Знамето на нашата родина се издигна в Лондон в навечерието на срещата на върха на НАТО, заедно с останалите 29 (страни-)членки“, написа тя.  \r\n \r\nСеверна Македония ще присъства на срещата на върха на лидерите на страните-членки на НАТО в Лондон. Правителствената делегация на Скопие ще се ръководи от премиера Зоран Заев и ще включва министър Шекеринска и външния министър Никола Димитров. \r\n \r\nСамо една ратификация дели Македония от пълноправно членство в Алианса, като се има предвид, че за девет месеца, Протоколът за присъединяването на Скопие към НАТО е ратифициран от 28 от 29 страни-членки. В окончателната декларация от срещата се предвижда да бъде включен и параграф, който да отбелязва, че страната ще се превърне в 30-ата членка НАТО.", "date": "2019.12.02", "title": "Преглед на основните теми в балканския печат (Агенция \"Фокус\")"}
{"url": "http://www.focus-news.net/news/2019/12/02/2725188/albania-daily-news-opozitsiyata-v-albaniya-zayavi-che-edi-rama-tryabva-da-bade-saden-zaradi-zhertvite-ot-zemetreseniyata-v-stranata.html", "text": "Заместник-председателят на „Социалистическото движение за интеграция“ (СДИ) Петрит Васили обяви, че премиерът на страната Еди Рама трябва да понесе съдебна отговорност за загиналите в поредицата земетресения, които разтърсиха Албания, понеже е било негово задължение да вземе мерки според закона, след труса от 21 септември 2019 г., които да предотвратят загубата на животи в бъдещи подобни бедствия, пише тиранското издание  Albania Daily News . \r\n \r\nТой обясни, че трусовете от 26 ноември и щетите от тях са можели да бъдат предотвратени, ако бяха взети предвид предупрежденията след земетресенията от 21 септември. Според него обаче дори след септемврийското земетресение с магнитуд 5,6 по скалата на Рихтер, Рама не е взел никакви мерки.  \r\n \r\nТой подчерта, че именно Рама не е взел никакви мерки за предотвратяването на загубата на толкова много животи в подобни бедствия, заради което трябва да отговаря пред съда.  \r\n \r\n„Премиерът Еди Рама днес е обвинен, след разрушителното земетресение от 26 ноември. Това земетресение e хроника на бедствие, за което предупреждаваме след 21 септември, когато подобен трус удари страната. (…) Беше негова директна отговорност да вземе мерки, според закона, които да предотвратят загубата на толкова много човешки животи, така че той трябва да отговаря пред съда“, обяви Васили. \r\n \r\n  Теодор Пенев", "date": "2019.12.02", "title": "Albania Daily News: Опозицията в Албания заяви, че Еди Рама трябва да бъде съден, заради  жертвите от земетресенията в страната"}
{"url": "http://www.focus-news.net/news/2019/12/02/2725204/sportno-razvlekatelno-programa-za-detsa-i-mladezhi-v-neravnostoyno-polozhenie-shte-se-provede-v-haskovo-po-povod-svetovniya-den-na-horata-s-uvrezhdaniya.html", "text": "По повод Световния ден на хората с увреждания Община Хасково организира на 3 декември от 10.00 часа в зала „Дружба“ спортно-развлекателно програма за деца и младежи в неравностойно положение. Това съобщиха от пресцентъра на  Общината . В нея ще участват деца и младежи от социалните заведения в Хасково, както и техни връстници от социалните центрове в Димитровград, Харманли и Кърджали. \r\n \r\nНа 3 декември от 11.00 часа в ДКТ „Иван Димов“ е началото на концерт по повод Международния ден на хората с увреждания. В него участват Народен оркестър при община Хасково, формация „Гайдари“, изпълнители от социалните сдружения, дуо „Рокива“ и ПТА „Хасково“ с ръководител Ана Димитрова.", "date": "2019.12.02", "title": "Спортно-развлекателно програма за деца и младежи в неравностойно положение ще се проведе в Хасково по повод Световния ден на хората с увреждания"}
{"url": "http://www.focus-news.net/news/2019/12/02/2725206/st-komisar-georgi-hadzhiev-prokuraturata-e-nalozhila-merki-za-neotklonenie-parichna-garantsiya-na-trima-ot-zadarzhanite-sled-macha-lokomotiv-sofiya-i-hebar-pazardzhik.html", "text": "Образувано е досъдебно производство за причиняване на лека телесна повреда с хулигански подбуди, направени са и медицински експертизи и са повдигнати обвинения на три от лицата. Прокуратурата е преценила, че ще бъдат наложени мерки за неотклонение „парична гаранция“, като за едно от лицата тя е 2000 лева, а на другите привлечени лица по 1 000 лева. Това каза на брифинг по повод възникналите груби нарушения на обществения ред след футболната среща между отборите на „Локомотив“ - София и „Хебър“ - Пазарджик в събота директорът на СДВР ст. комисар Георги Хаджиев, предаде репортер на  Агенция „Фокус“ .  \r\n \r\nСт. комисар Хаджиев отбеляза, че на територията на София се провеждат доста спортни мероприятия, като повечето от тях не се характеризират със степен на висока опасност.  \r\n \r\n„С футболните клубове от Първа лига имаме подписани договори. Отговорността за реда на мача и опазването на обществения ред носят организаторите на мероприятието. Парадоксалното в случая е, че се оказва, че клубът, който отговаря за обществения ред, е инициатор на инцидента. Веднага са насочени екипи на Второ районно управление, като на място са установени и пострадалите лица.  Незабавно са предприети оперативно-издирвателни действия. Установените лица са 5. На всички им беше наложена първоначална мярка за задържане от 24 часа“, допълни той.  \r\nТеодора ПАВЛОВА", "date": "2019.12.02", "title": "Ст. комисар Георги Хаджиев: Прокуратурата е наложила мерки за неотклонение „парична гаранция“ на трима от задържаните след мача Локомотив-София и Хебър-Пазарджик"}
{"url": "http://www.focus-news.net/news/2019/12/02/2725212/rumyana-milova-vremenno-poema-tsentara-za-gradska-mobilnost.html", "text": "Румяна Милова застава временно на поста директор на Центъра за градска мобилност, предаде репортер на  Агенция „Фокус“ . Досега Румяна Милова беше директор на Дирекция „Паркиране и гаражи“ в дружеството.  \r\n \r\nРумяна Милова е член на Съвета на директорите, ще заема поста изпълнителен директор на ЦГМ до избора на нов съвет на директорите, който предстои да бъде определен от Столичния общински съвет. Процедурата по избора му отнема между 1 и 3 месеца. \r\n  \r\nИзбирането на нов състав на съвета на директорите се налага заради изтичащия му мандат, както и на повечето му членове. Нов съвет на директорите предстои да бъде избран и за останалите общински дружества. \r\nТеодора ПАТРОНОВА", "date": "2019.12.02", "title": "Румяна Милова временно поема Центъра за градска мобилност"}
{"url": "http://www.focus-news.net/news/2019/12/02/2725209/obshtinskiyat-savet-v-peshtera-shte-provede-izvanredno-zasedanie.html", "text": "Общинският съвет в Пещера ще проведе извънредно заседание от 17.15 часа в залата на местния парламент, съобщиха от  Общината .  \r\n \r\nЗаседанието се свиква от председателя на Общинския съвет в Пещера д-р Николай Пенев при следния дневен ред - определяне броя, наименованието, числеността и поименния състав на Постоянните комисии в Общински съвет - Пещера, откриване на процедура за определяне на съдебни заседатели за Районен съд-Пещера и Окръжен съд Пазарджик за мандат 2020-2024 година, определяне размера на трудови и други възнаграждения на Кмета на Община Пещера и Кметовете на кметства в Община Пещера.", "date": "2019.12.02", "title": "Общинският съвет в Пещера ще проведе извънредно заседание"}
{"url": "http://www.focus-news.net/news/2019/12/02/2725211/ministar-predsedatelyat-boyko-borisov-uchastva-v-25-ata-konferentsiya-po-izmenenie-na-klimata-v-madrid.html", "text": "Министър-председателят Бойко Борисов участва в 25-ата конференция по изменение на климата, която се провежда в Мадрид, съобщиха от  правителствената информационна служба . Домакин на световния форум е министър-председателят на Кралство Испания Педро Санчес.  \r\n   \r\nПърва в дневния ред в рамките на Конференцията е Срещата на държавните и правителствените ръководители на страните членки на ЕС. Те ще обсъдят важни въпроси, налагани от климатичните промени и опазването на околната среда, които са сред приоритетните теми за целия ЕС.  \r\n   \r\nОчаква се страните по Рамковата конвенция на ООН по изменение на климата да постигнат напредък по редица въпроси, свързани с финансирането на дейности в борбата с изменение на климата в развиващите се държави, с пазарни механизми за сътрудничество, както и докладване на поетите ангажименти заради климатичните промени.", "date": "2019.12.02", "title": "Министър-председателят Бойко Борисов участва в 25-ата конференция по изменение на климата в Мадрид"}
{"url": "http://www.focus-news.net/news/2019/12/02/2725210/tass-kitay-nalozhi-sanktsii-na-sasht.html", "text": "Китай наложи санкции на американската правозащитна организация Human Rights Watch и блокира влизането на военни кораби на САЩ в Хонконг, съобщи официалният представител на Министерството на външните работи на Китай Хуа Чунин, предава  ТАСС . \r\n \r\n„Въпреки решителните протести на Китай, американците настояха да подпишат т.нар. Закон за правата на човека и демокрацията в Хонконг, което е сериозно нарушение на международното право и намеса във вътрешните работи на Китай. В отговор на необоснованите действия на американската страна, ние взехме решение да спрем да разглеждаме исканията за посещение на Хонконг от американски военни кораби и самолети. Също така приехме санкции срещу американските неправителствени организации - National Endowment for Democracy, International Republican Institute, Human Rights Watch, Freedom House и редица други“, заяви дипломатът. \r\n \r\n„Настоятелно призоваваме САЩ да поправят грешките и да спрат намесата в нашите вътрешни работи. Китай ще предприеме всички необходими мерки в съответствие с развитието на ситуацията за защита на стабилността и просперитета на Хонконг, както и националния суверенитет, сигурност и интересите на развитие на нашата страна“, подчерта Хуанин. \r\n \r\nПодписаният от президента на САЩ Доналд Тръмп закон ще изисква администрацията на САЩ редовно да докладва на законодателите за ситуацията в Хонконг и предвижда възможността да наложи санкции на отговорните, според Вашингтон, за нарушаване на правата на човека в този автономен регион. Документът също така предвижда годишна оценка за това колко независим е Хонконг от Пекин, като част от неговата политика една държава-две системи за разширяване на преференциалния търговски, икономически, митнически и инвестиционен режим за САЩ. \r\n \r\nПревод и редакция:", "date": "2019.12.02", "title": "ТАСС: Китай наложи санкции на САЩ"}
{"url": "http://www.focus-news.net/news/2019/12/02/2725215/ministar-mladen-marinov-uchastva-v-savet-pravosadie-i-vatreshni-raboti-v-bryuksel.html", "text": "Министър Младен Маринов участва в Съвет „Правосъдие и вътрешни работи“. Това съобщиха от пресцентъра на  МВР . Заседанието на Съвета „Правосъдие и вътрешни работи“ се провежда в Брюксел.  \r\n \r\nВ рамките на формата „Вътрешни работи“ вътрешните министри ще дебатират бъдещата политика на ЕС по отношение на миграцията и убежището, прилагането на оперативната съвместимост и на регламента за европейската гранична и брегова охрана, ще се обсъжда  бъдещото сътрудничество между компетентните органи в борбата с тероризма, както и Механизма на ЕС за сътрудничество за превенция на радикализацията.", "date": "2019.12.02", "title": "Министър Младен Маринов участва в Съвет „Правосъдие и вътрешни работи“ в Брюксел"}
{"url": "http://www.focus-news.net/news/2019/12/02/2725213/dve-momicheta-na-16-i-17-g-sa-postradali-pri-katastrofa-v-devin.html", "text": "Две момичета на 16 и 17 г. са пострадали при катастрофа в Девин. Това съобщиха от  ОДМВР – Смолян . Тази нощ около 00.00 часа в гр. Девин на ул. \"Освобождение\" след бензиностанция „Петрол“ лек автомобил марка  „Фолксваген голф“, управляван от 19-годишен гражданин на Девин, поради несъобразена скорост на движение излиза от пътното платно и се удря в ограда.  \r\n \r\nЛеко ранени с натъртвания в областта на главата и гърдите са пътничките в автомобила момичета на 16 и 17 години и двете от  гр. Девин. След като са прегледани в ФСМП - Девин, момичетата са освободени за домашно лечение без опасност за живота. Произшествието е посетено от екип на „Пътна полиция“ и взето отношение по Закона за движение по пътищата.", "date": "2019.12.02", "title": "Две момичета на 16 и 17 г. са пострадали при катастрофа в Девин"}
{"url": "http://www.focus-news.net/news/2019/12/02/2725214/38-godishen-mazh-e-nastanen-v-bolnitsa-sled-kato-e-bil-napadnat-na-ulitsa-polk-drangov-v-blagoevgrad.html", "text": "38-годишен мъж е настанен в МБАЛ – Благоевград, след като е бил нападнат на улица „Полк. Дрангов“. Това съобщиха от  ОДМВР – Благоевград .  \r\n \r\nСигналът за инцидента е подаден на 29 ноември около 18.45 часа във 2 РУ - Благоевград. При пристигане на място полицейските служители са установили пострадалото лице – 38-годишен мъж от Благоевград, като го  транспортирали до спешен център.   \r\n \r\nМъжът, който е бил в неадекватно състояние е настанен в МБАЛ – Благоевград за наблюдение. Служители на 2 РУ - Благоевград продължават работата по изясняването на случая.", "date": "2019.12.02", "title": "38-годишен мъж е настанен в болница, след като е бил нападнат на улица „Полк. Дрангов“ в Благоевград"}
{"url": "http://www.focus-news.net/news/2019/12/02/2725216/oblastnata-epizootichna-komisiya-v-pernik-veche-e-s-ezhemesechni-zasedaniya.html", "text": "Заместник областният управител на Перник инж. Васил Павлов откри и ръководи заседанието на Областната епизоотична комисия. Това съобщиха от пресцентъра на  Областната администрация . В него участваха представители на Областната дирекция по безопасност на храните, ОДМВР, РДПБЗН, ОД „Земеделие”, ловно-рибарските сдружения и държавните горски стопанства на територията на Областта. \r\n \r\nСъгласно указания на Министерство на земеделието, храните и горите, и предвид успокоената епизоотична обстановка в страната, ежеседмичните заседания на Областните епизоотични комисии, се заменят с провеждане на едно такова месечно. Запазва се, обаче, готовността за своевременно организиране и координиране на всички мерки и действия, в съгласуваност и съобразно компетенциите им при възникване на формажорни обстоятелства. \r\n \r\nНачалникът на отдел в ОДБХ д-р Красимир Цанков информира членовете на Комисията, че всички проби на отстреляни прасета в Област Перник, от началото на ловния сезон до сега, са отрицателни. По думите му за последния месец в страната са открити 16 огнища на Африканска чума при диви прасета: по 2 огнища – в областите Ловеч, Велико Търново, Монтана и Бургас; по 3 – в областите Русе и Габрово; по 1 - в областите Силистра и Плевен. \r\n \r\n„Наистина случаите намаляват, защото имаше дни, говорим за пика на заболяването през месеците юли и август, когато на ден идваха писма за откриването на огнища от порядъка на 10-12 такива. Последният случай на АЧС в лично стопанство е от месец октомври, регистриран в района на Видин”, уточни още Цанков.", "date": "2019.12.02", "title": "Областната епизоотична комисия в Перник вече е с ежемесечни заседания"}
{"url": "http://www.focus-news.net/news/2019/12/02/2725191/vecherne-novosti-sarbiya-lukashenko-pristiga-v-belgrad.html", "text": "Президентът на Беларус Александър Лукашенко пристига в Белград на двудневно официално посещение по покана на сръбския си колега Александър Вучич, пише белградският ежедневник  „Вечерне новости“ . \r\n \r\nСред темите, които ще бъдат обсъждани са подкрепата на Беларус за териториалната цялост на Сърбия, помощ при решаването на проблема с Косово, както и продължаването на сътрудничество в областта на промишлеността и оръжията.  \r\n \r\nИкономическото сътрудничество ще бъде обсъдено на форум в Търговската камара. За първите девет месеца на тази година Сърбия е изнесла товари и услуги към Белорусия на стойност 41,4 милиона долара, което е увеличение с 12,8 % спрямо същия период от миналата година.  \r\n \r\n  Мария Факова", "date": "2019.12.02", "title": "„Вечерне новости“ (Сърбия): Лукашенко пристига в Белград"}
{"url": "http://www.focus-news.net/news/2019/12/02/2725208/7-000-evro-i-zlatni-nakiti-sa-otkradnati-ot-kashta-v-berkovitsa.html", "text": "7 000 евро и златни накити са откраднати от къща в Берковица. Това съобщиха от  ОДМВР - Монтана . Кражбата е извършена на 1 декември 2019 г. между 19.30 часа и 23.50 часа.  \r\n \r\nНеизвестен извършител с техническо средство взломил прозорец и проникнал в къща, собственост на 29-годишен местен жител, откъдето извършил кражба на метална каса, съдържаща сумата от 7 000 евро и около 30 грама златни накити.  \r\nМестопроизшествието е посетено от дежурна оперативна група, извършен е оглед и е образувано досъдебно производство в РУ - Берковица.", "date": "2019.12.02", "title": "7 000 евро и златни накити са откраднати от къща в Берковица"}
{"url": "http://www.focus-news.net/news/2019/12/02/2725218/izvarshena-e-krazhba-na-pari-ot-hram-v-selo-belasitsa-v-oblast-blagoevgrad.html", "text": "Извършена е кражба на пари от храм в петричкото село Беласица. Това съобщиха от  ОДМВР – Благоевград . Сигналът за кражбата е постъпил днес в РУ – Петрич. Откраднати са 200 лв. Извършен е оглед на местопроизшествието. Води се дознание в РУ - Петрич.", "date": "2019.12.02", "title": "Извършена е кражба на пари от храм в село Беласица в област Благоевград"}
{"url": "http://www.focus-news.net/news/2019/12/02/2725222/zlatni-i-srebarni-nakiti-za-okolo-3-000-lv-sa-otkradnati-ot-apartament-v-razgrad.html", "text": "Златни и сребърни накити за около 3 000 лв. са откраднати от апартамент в Разград. Това съобщиха от  ОДМВР - Разград . Апартаментът е разбит и обран за времето от 14.00 часа на 29 ноември до 15.00 часа на 1 декември. Секретната ключалка на жилището, собственост на 31-годишна жена, е взломена и през входната врата крадците проникнали в имота. Откраднати са златни и сребърни накити. Нанесените щети от домовата кражба възлизат на 3000 лв.  \r\nПо случая е образувано досъдебно производство.", "date": "2019.12.02", "title": "Златни и сребърни накити за около 3 000 лв. са откраднати от апартамент в Разград"}
{"url": "http://www.focus-news.net/news/2019/12/02/2725221/tass-sasht-ratifitsiraha-protokola-za-prisaedinyavane-na-severna-makedoniya-v-nato.html", "text": "САЩ завършиха процедурата за ратификация на протокола към Алианса за влизането на Северна Македония в НАТО. Това обяви държавният секретар на САЩ Майкъл Помпео на страницата си в социалната мрежа „Туитър“, предава  ТАСС .  \r\n \r\n„Радвам се да обявя, че САЩ ратифицираха протокола за влизането на Северна Македония в НАТО“, пише той.  \r\n„Една крачка по-близо сме до посрещането на Северна Македония като 30-ия член на НАТО!“ добави Помпео.  \r\n \r\nПовечето страни вече са одобрили протокола за приемане на Северна Македония в НАТО. В Лондон на 3 и 4 декември ще се проведе среща на върха на страните-членки.  \r\n \r\n  Мария Факова", "date": "2019.12.02", "title": "ТАСС: САЩ ратифицираха протокола за присъединяване на Северна Македония в НАТО"}
{"url": "http://www.focus-news.net/news/2019/12/02/2725220/gl-komisar-ivaylo-ivanov-darzhavata-i-mvr-nyama-da-tolerirat-huliganski-proyavi-kato-tezi-pri-futbolnata-sreshta-mezhdu-otborite-na-lokomotiv-sofiya-i-hebar.html", "text": "Държавата и МВР в никакъв случай няма да толерират хулигански прояви като тези при футболната среща между отборите на „Локомотив“ - София и „Хебър“. Това каза на брифинг по повод възникналите груби нарушения на обществения ред след футболната среща между отборите на „Локомотив“ - София и „Хебър“ - Пазарджик в събота главният секретар на МВР Ивайло Иванов, предаде репортер на  Агенция „Фокус“ .  \r\n \r\nИвайло Иванов обясни, че намесата на МВР е незабавна дори когато нямат договорни отношения за охрана на такова мероприятие.  \r\n„Ще вземем необходимите мерки, за да гарантираме реда и сигурността и да гарантираме удоволствието, което би трябвало да достави едно такова мероприятие на хората, решили да отидат, да разпуснат и да се забавляват, а не да чакаме да се случи нещо и да отиваме на спортно мероприятие като на война“, добави той.  \r\n \r\nГл. комисар Иванов потвърди думите на директорът на СДВР ст. комисар Георги Хаджиев, като посочи, че отговорникът за гарантиране на сигурността по време на провеждането на спортно мероприятие е клубът-организатор.  \r\n„Независимо дали това ще бъде футболна среща или какъвто и да е спорт – клубът, който организира това мероприятие трябва да гарантира сигурността му. В случая се оказва, че точно хората, призвани да гарантират този ред, го нарушават“, добави той.  \r\n \r\nТеодора ПАВЛОВА", "date": "2019.12.02", "title": "Гл. комисар Ивайло Иванов: Държавата и МВР няма да толерират хулигански прояви като тези при футболната среща между отборите на „Локомотив“ - София и „Хебър“"}
{"url": "http://www.focus-news.net/news/2019/12/02/2725225/godishnite-nagradi-za-literatura-shte-badat-vracheni-v-burgas.html", "text": "Годишните бургаски награди за литература ще бъдат връчени днес, понеделник, от 17.00 часа в Заседателната зала на Общината. Това съобщиха от пресцентъра на  Община Бургас . Те са общо четири - Златен Пегас\" за цялостно творчество, \"Пегас\" за литературна критика, \"Христо Фотев\" за поезия и \"Петко Росен\" за белетристика. \r\n \r\nВ Заседателната зала на Общината ще се проведе и годишният преглед на отпечатаните през годината бургаски книги в различните жанрове. От 11.00 часа проф. д.ф.н. Сава Василев ще представи своя доклад за поетичната реколта, а от 14.00 часа д-р Радослав Радев ще даде оценка на творбите в проза. \r\n \r\nПрегледът на годишната литературна продукция на Бургас се провежда от 1990 година. Той е част от празничната програма и тържествата, посветени на празничния Никулден.", "date": "2019.12.02", "title": "Годишните награди за литература ще бъдат връчени в Бургас"}
{"url": "http://www.focus-news.net/news/2019/12/02/2725227/", "text": "Трима мъже са с леки наранявания след катастрофа на пътя София – Варна. Инцидентът е станал в района на разклона за село Леденик, съобщават от  пресцентъра на Областна дирекция на МВР – Велико Търново .  \r\n \r\nПроизшествието е регистрирано в събота по обяд. По първоначална информация лек автомобил „Фолксваген Туран“, управляван от 36-годишен мъж от село Суходол е напуснал пътното платно, ударил се в еластична предпазна ограда и се е преобърнал. В резултат на това са пострадали водачът и двама пътници, които след преглед във великотърновската спешна помощ са освободени за домашно лечение. Шофьорът е изпробван за употреба на алкохол, пробата е отрицателна.  \r\n \r\nПричините за произшествието са в процес на изясняване. По случая е образувано досъдебно производство.", "date": "2019.12.02", "title": "Трима мъже пострадаха при катастрофа на пътя София – Варна, в района на село Леденик"}
{"url": "http://www.focus-news.net/news/2019/12/02/2725224/gl-komisar-ivaylo-ivanov-sled-vcherashniya-mach-tsska-ludogorets-ima-sedem-zadarzhani-litsa-s-narkotichni-veshtestva-i-hladni-orazhiya.html", "text": "След вчерашния мач ЦСКА - \"Лудогорец\" има седем задържани лица, две от които с наркотични вещества, две лица с хладни оръжия, останалите са без документи и с маски за прикриване на тяхната самоличност. Това каза на брифинг главният секретар на МВР Ивайло Иванов, предаде репортер на  Агенция „Фокус“ .  \r\n \r\n„Искам да стане така, че когато ние с нашите деца и приятели отидем на футболния стадион и каквото и да е спортно мероприятие, да се наслаждаваме на уменията и постиженията на спортистите, а не да се чудим как да се предпазим от недобросъвестни хора“, добави той.  \r\n \r\nГл. комисар Иванов отправи и предупреждение към организаторите на спортни мероприятия: спортни клубове и охранителните фирми. „Трябва всички да разберат, че провеждането на едно такова мероприятие трябва да е удоволствие и всички произтичащи от това задължения и отговорности трябва да се спазват“, допълни той.  \r\n \r\nТеодора ПАВЛОВА", "date": "2019.12.02", "title": "Гл. комисар Ивайло Иванов: След вчерашния мач ЦСКА - \"Лудогорец\" има седем задържани лица с наркотични вещества и хладни оръжия"}
{"url": "http://www.focus-news.net/news/2019/12/02/2725219/stotitsi-hora-se-stichat-v-narodniya-teatar-ivan-vazov-za-da-se-sboguvat-sas-stefan-danailov.html", "text": "Стотици хора се стичат в Народния театър „Иван Вазов“, за да се сбогуват със Стефан Данаилов, предаде репортер на  Агенция „Фокус“ . \r\n \r\n За поклонението пристигнаха председателят на Комисията по култура и медии Вежди Рашидов, бившият министър на културата Георги Йорданов, президентът за периода 2002-2012 Георги Първанов. \r\n \r\nСред първите на поклонението влязоха лидерът на БСП Корнелия Нинова и парламентарната група на \"БСП за България\". За поклонението пристигна и кметът на София Йорданка Фандъкова. \r\nСтефан Данаилов почина на 27 ноември 2019 г.  \r\nДеница КИТАНОВА", "date": "2019.12.02", "title": "Стотици хора се стичат в Народния театър „Иван Вазов“, за да се сбогуват със Стефан Данаилов"}
{"url": "http://www.focus-news.net/news/2019/12/02/2725223/domashno-kuche-e-bilo-prostrelyano-v-smolyan.html", "text": "Домашно куче е било простреляно в Смолян. Това съобщиха от  ОДМВР – Смолян . На 30 ноември 2019 г. в РУ - Смолян е получена жалба от 38-годишна жителка на гр. Смолян за това, че на 30 ноември 2019 г. около 16.20 часа при разходка на домашното и куче порода лабрадор в тревните площи под хотел „Смолян“. Кучето е било простреляно в дясната ребрена област, след  което е било закарано за лечение. Образувана е преписка която е била докладвана в РП - Смолян.", "date": "2019.12.02", "title": "Домашно куче е било простреляно в Смолян"}
{"url": "http://www.focus-news.net/news/2019/12/02/2725205/dzhozep-borel-pozitsiyata-na-ispaniya-za-kosovo-ne-e-problem-za-men.html", "text": "Испанецът Джозеп Борел, който пое поста върховен представител на Европейския съюз за външните работи и политиката на сигурност на 1 декември, заяви в интервю пред хърватското издание  Vecernji List , че позицията на родната му страна за независимостта на Косово няма да бъде проблем при изпълнението на новите задължения. \r\n \r\n„Защо да е проблем? Аз вече не съм външен министър на Испания и сега имам нови задължения. Разбирам, че някои хора могат да стигнат до заключението, че ако моята страна не признава Косово, косоварите няма да мне харесват. Представете си обаче, че аз идвах от страна, която признава Косово. Тогава хората можеха да си помислят, че сърбите няма да са доволни от мен“, заяви Борел. \r\n \r\nТой добави, че възнамерява да посети Косово възможно най-скоро след формирането на правителството в Прищина. „Ще посетя и Сърбия, където съм бил няколко пъти, за да говоря с двете страни за подхода към решаването на проблемите на Балканите, което е един от нашите приоритети“. \r\n \r\nПревод и редакция:", "date": "2019.12.02", "title": "Джозеп Борел: Позицията на Испания за Косово не е проблем за мен"}
{"url": "http://www.focus-news.net/news/2019/12/02/2725229/volen-siderov-pp-ataka-ot-parviya-den-na-stolichen-obshtinski-savet-i-ot-parvata-tochka-nie-zapochvame-s-glasuvane-na-pari-koito-ne-e-yasno-kade-otivat.html", "text": "От първия ден и от първата точка ние започваме с гласуване на пари, които не е ясно къде отиват. Това каза лидерът на \"Атака\" и общински съветник Волен Сидеров пред журналисти по време на заседание на СОС, предаде репортер на  Агенция „Фокус“ . „Всъщност сега ни предложиха да гласуваме 580 хиляди лева, които в доклада не е описано, че ще отидат за ремонт на кризисен център „Вяра, Надежда и Любов\". В решението се казва да се предостави в размер на 580 хиляди. Няма за коя фирма, няма за какъв ремонт\", обясни Сидеров. \r\n \r\n„Сега в залата разбрахме, че ще отидат за пари за ремонт на инфраструктура на сградата, която била общинска. Коя фирма ще извърши този ремонт, за колко, как ще се определи тази цена - няма отговор. От първия ден и от първата точка ние започваме с гласуване на пари, които не е ясно къде отиват\", каза още той. \r\n \r\n„Всичко това е завоалирано в много сърцераздирателна пелена, че става дума за грижа за деца. Никой няма против грижата за деца. Само че тук се отпускат пари за една фирма. Те не отиват при децата тези пари. Те няма да видят и стотинка. Тези пари ще отидат в някаква фирма. Това е само една малка част\", допълни той. \r\n„Следват други гласувания, в които ще ни предложат план-сметка за чистотата в София. 217 милиона отиват за чистота. На кои фирми, на какво основание толкова много пари - в доклада няма аргументация\", каза още Сидеров.  \r\n \r\nТеодора ПАТРОНОВА", "date": "2019.12.02", "title": "Волен Сидеров, ПП „Атака“: От първия ден на Столичен общински съвет и от първата точка ние започваме с гласуване на пари, които не е ясно къде отиват"}
{"url": "http://www.focus-news.net/news/2019/12/02/2725230/gl-komisar-ivaylo-ivanov-sluzhitelite-na-ohranitelnata-firma-kategorichno-ne-sa-si-svarshili-rabotata-na-macha-mezhdu-lokomotiv-sofiya-i-hebar-pazardzhik.html", "text": "Така наречените стюарди - служителите на частна охранителна фирма, според нас категорично не са си свършили работата. Това каза на брифинг по повод възникналите груби нарушения на обществения ред след футболната среща между отборите на „Локомотив“ - София и „Хебър“ - Пазарджик в събота главният секретар на МВР Ивайло Иванов, предаде репортер на  Агенция „Фокус“ .  \r\nИванов отбеляза, че от МВР имат договорни отношения за охрана на спортни мероприятия с повечето големи столични отбори и посочи, че дори при отсъствие на такива, МВР отново се включва в опазването на обществения ред.  \r\n \r\n„Клубът-организатор е длъжен да информира МВР и съответната община на територията, на която се провежда спортното мероприятие, за провеждането му. Преди всяка среща се прави анализ от нас и когато се прецени, че срещата е с висока степен на обществена опасност и съществуват рискове за обществения ред, даже и да не искат самите клубове, ние се намесваме. Дори и да нямаме сключен договор за охрана на самото мероприятие, както е било на въпросната среща, е имало наши сили по територия, които наблюдават придвижването на феновете и гарантират обществения ред, но извън стадиона“, добави той.  \r\n \r\nИванов напомни, че един от задържаните, на когото е повдигнато и обвинение, е изпълнителният директор, а и служител по сигурността на „Локомотив“ - София.  \r\n„Не искам да обвинявам и самите фенове, защото те са се подвели от своето ръководство. Нормално е хората, които са съпричастни и обичат клуба, като видят своите ръководители да действат така, те се увличат и са подвластни на емоцията“, допълни той.  \r\n \r\nТеодора ПАВЛОВА", "date": "2019.12.02", "title": "Гл. комисар Ивайло Иванов: Служителите на охранителната фирма категорично не са си свършили работата на мача между „Локомотив“ - София и „Хебър“ - Пазарджик"}
{"url": "http://www.focus-news.net/news/2019/12/02/2725232/silviya-georgieva-e-noviyat-predsedatel-na-obshtinski-savet-topolovgrad.html", "text": "Силвия Георгиева е новият председател на Общински съвет – Тополовград. Това съобщиха от пресцентъра на  Общината . Тя е избрана на третото  заседание на Общинския съвет. На проведеното тайно гласуване „За“ гласуваха 9 Общински съветници при кворум 16.  \r\n \r\nСилвия Георгиева е родена на 11 октомври 1983 година в Тополовград. Има висше образование – бакалавър, магистър „ Публична администрация“. Била е началник администрация в Държавна дивечовъдна станция –Тополовград. От 2006 до 2012 година е работила в Общинската администрация. Била е Общински съветник през мандат 2015 – 2019 г.", "date": "2019.12.02", "title": "Силвия Георгиева е новият председател на Общински съвет – Тополовград"}
{"url": "http://www.focus-news.net/news/2019/12/02/2725231/varnenskiya-okrazhen-sad-ostavi-v-aresta-29-godishen-mazh-za-razprostranenie-na-marihuana-i-amfetamin.html", "text": "29-годишният Радослав А. е задържан под стража с определение на Варненския окръжен съд по искане на Окръжната прокуратура. Това съобщиха от пресцентъра на  институцията . Той е бил привлечен към наказателна отговорност за престъпление по член 354а, ал. 1 от НК, което се наказва с лишаване от свобода от 2 до 8 години и с глоба от 5000 до 20 000 лева, след като е разпространил дрога на наркозависим.  \r\nПрестъплението е било извършено в съучастие с майка му – 48-годишната Юлия М., която е засечена да разпространява дрога на друг наркозависим.  \r\n \r\nПри извършените действия по разследването в дома на майката и сина във Варна са намерени близо 7 г екстази, 264,4 г амфетаминопроизводни и почти 240 г марихуана. Освен в съучастие, деянието по член 354а, ал. 1 от НК е извършено и като продължавано деяние в периода от 15 до 27 ноември тази година.  \r\n \r\n29-годишният Радослав е осъждан, включително за същото престъпление. Състав на Варненския окръжен съд със свое определение му е взел мярка за неотклонение“ Задържане под стража“. За майка му съдът е определил мярка за неотклонение „Домашен арест“.  \r\nОпределенията на Варненския окръжен съд подлежат на обжалване и протест пред въззивната инстанция.", "date": "2019.12.02", "title": "Варненския окръжен съд остави в ареста 29-годишен мъж за разпространение на марихуана и амфетамин"}
{"url": "http://www.focus-news.net/news/2019/12/02/2725233/40-godishen-mazh-ot-varna-se-prizna-za-vinoven-v-pritezhanie-i-razprostranenie-na-narkotitsi.html", "text": "Варненският окръжен съд одобри споразумение, постигнато между Окръжна прокуратура - Варна и Стоян Динков, който се призна за виновен в това, че без надлежно разрешително държал с цел разпространение високорискови наркотични вещества. Това съобщиха от пресцентъра на  Окръжен съд - Варна .  \r\n \r\nАкцията на органите на реда беше осъществена на 18 април 2019 г. Тогава бяха иззети над 350 грама марихуана, над 600 мл течност и над 44 грама кремообразна маса, съдържащи активното вещество тетрахидроканабинол, както и 3,27 грама амфетаминопроизводни.  \r\nЧаст от течния наркотик, бил поставен в спринцовки, като субстанцията известна като масло от марихуана, била извлечена по непозната до този момент технология. При операцията беше иззета и голяма сума пари. \r\n \r\nКато обвиняеми бяха привлечени общо пет души- 40-годишният Стоян Динков, неговия баща 63-годишният Руси Д., 54-годишният Кирил Д., 34-годишният Константин К. и 51-годишният Росен К. Според обвинението петимата сами и в съучастие като съизвършители без надлежно разрешително държали с цел разпространение различни високорискови наркотични вещества.  \r\nПредвиденото наказание за това престъплението в НК е „лишаване от свобода“ от 2 до 8 години и глоба от 5 хиляди до 20 хиляди лева. \r\n \r\nСтоян Динков е средно образование, неработи, осъждан. Той и баща му имат висящи дела в Специализирания наказателен съд. \r\n \r\nСъдът намери, че постигнатото споразумение не противоречи на закона и морала и следва да бъде одобрено, а  наказателното производство срещу 40-годишния мъж прекратено. За извършеното престъпление Динков прие да му бъде наложено наказанието „лишаване от свобода“ за срок от 2 години, което да бъде изтърпяно при първоначален общ режим, както и глоба в размер на 20 хиляди лева. Времето, през което той е бил задържан под стража, считано от 18.04.2019 г. ще бъде зачетено.  \r\n \r\nВарненски окръжен съд приведе в изпълнение и наложеното на подсъдимия наказание с условна присъда от Районен съд – Варна и влязла в сила на 18.04.2016 г. в размер на 5 месеца „лишаване от свобода“, което следва да бъде изтърпяно при общ режим. Определението в тази част подлежи на обжалване пред Варненски апелативен съд. \r\nОдобреното от съда споразумение има последиците на влязла в сила присъда и не подлежи на обжалване или протест.", "date": "2019.12.02", "title": "40-годишен мъж от Варна се призна за виновен в притежание и разпространение на наркотици"}
{"url": "http://www.focus-news.net/news/2019/12/02/2725228/nad-1-ton-hranitelnite-produkti-sabraha-zhitelite-na-obshtina-simitli-za-priyuta-na-otets-ivan-v-novi-han.html", "text": "Над 1 тон хранителните продукти събраха жителите на община Симитли за приюта на отец Иван в Нови хан, където има над 300 деца. Това съобщиха за  Радио „Фокус“ - Пирин  от храм „Рождество Богородично“ – Симитли, които бяха организатори на благотворителната инициатива.  \r\n \r\nНачалото ѝ бе поставено в началото на месец ноември, а в неделния ден бе извършено транспортиране и предаване на събраните помощи. Сред тях, освен хранителни продукти, има още тоалетни принадлежности, дрехи и одеяла.  \r\n \r\nОтец Спас Веселински, свещеник в храма в Симитли, преди даренията да отпътуват, е помолил за здраве и спасение на всички, включили се в дарителската кампания. \r\n \r\nЕнориашите от Симитли, отнесли даренията, бяха водени от отец Методи и от отец Евгени.  \r\nТам те бяха посрещнати от отец Григорий и от монахинята, помагаща в дома. \r\n \r\nЛивия НИНОВА", "date": "2019.12.02", "title": "Над 1 тон хранителните продукти събраха жителите на община Симитли за приюта на отец Иван в Нови хан"}
{"url": "http://www.focus-news.net/news/2019/12/02/2725217/dzheremi-korbin-shte-bada-neutralen-na-vtori-referendum-za-brekzit.html", "text": "Лидерът на основната опозиционна Лейбъристка партия Джереми Корбин заяви, че ще бъде неутрален в евентуален втори референдум за Брекзит, ако стане министър-председател, предава  Euronews . \r\nИзявлението на председателя на работническото движение дойде, след като бе поставен на натиск да изясни каква позиция ще заеме при евентуалния плебисцит, предлаган от неговата партия. \r\n \r\nЛейбъристът, който в четвъртък представи манифест, препълнен с обещанията за публични разходи, казва, че ще договори нова сделка за Брекзит с Европейския съюз и ще постави резултата на втори национален вот. \r\n \r\nКорбин заяви, че „ще бъде честен брокер и няма да води кампания за нито една от двете страни в окончателния референдум“. \r\n \r\nПревод и редакция:", "date": "2019.12.02", "title": "Джереми Корбин: Ще бъда неутрален на втори референдум за Брекзит"}
{"url": "http://www.focus-news.net/news/2019/12/02/2725237/7-sluchaya-na-grip-sa-registrirani-za-sedmitsa-vav-varna.html", "text": "7 случая на грип са регистрирани за седмица във Варна. Това съобщиха за  Радио „Фокус“ – Варна    от Регионалната здравна инспекция в града, на база данните за заболяемостта през изминалите седем дни. Броят на регистрираните остри респираторни заболявания е 244 случая срещу 232 от предходната седмица. Има и седем човека заболели от грип. Диагнозата е поставена по клинични данни. Усложненията от остри респираторни заболявания са 63, клинично изявяващи се като бронхити  са 34 и 29 пневмонии. \r\n \r\nСимптомите са сходни с тези на настинката. За разлика от простудните заболявания обаче, при грипа телесната температура се повишава много повече, над 39 оС, докато при настинка тя рядко стига над 38,9 градуса, и се задържа висока в продължение на 2 - 3 дни. \r\nПовторното повишаване на телесната температура при един болен обикновено е признак за вторична инфекция. \r\n \r\nСимптомите на грипа се появяват внезапно и най-често включват:втрисане, повишена температура, главоболие, болки и зачервяване на гърлото,болки в мускулите,запушване на носа. \r\n \r\nГрипът е остра респираторна инфекция, която трябва да се лекува възможно най-бързо след заразяването с вируса. Бързото лечение е особено важно при пациенти с хронични заболявания. Колкото по-бързо започне лечението на вирусната инфекция, толкова по-бързо ще се прекрати заболяването и рискът от усложнения е по-малък. \r\n \r\nДесислава ВАСИЛЕВА", "date": "2019.12.02", "title": "7 случая на грип са регистрирани за седмица във Варна"}
{"url": "http://www.focus-news.net/news/2019/12/02/2725226/ria-novosti-erdogan-i-putin-shte-se-sreshtnat-za-da-obsadyat-siriya-i-s-400-prez-yanuari-2020-g.html", "text": "В първите дни на януари ще се проведе среща между президентите на Русия и Турция Владимир Путин и Реджеп Тайип Ердоган, като лидерите ще обсъдят двустранните и регионалните проблеми, включително доставките на системите за противовъздушна отбрана С-400 и ситуацията в Сирия, съобщава  РИА Новости . \r\nТова заяви пред руската агенция Исмаил Сафи, член на Съвета за сигурност и външна политика на администрацията на президента на Турция.  \r\n \r\n„Ердоган и Путин изразиха готовност да се срещнат в Турция през първите десет дни на януари. Лидерите на двете страни ще обсъдят двустранните и регионални отношения, включително ситуацията в Сирия и доставката на С-400 \", каза Сафи. \r\n \r\nПо-рано говорителят на руския държавен глава Дмитрий Песков потвърди, че Путин и Ердоган планират заедно да отворят газопровода „Турски поток“ в началото на януари 2020 г. Ердоган каза, че стартът на проекта ще бъде даден в Истанбул на 8 януари. \r\n \r\n  Теодор Пенев", "date": "2019.12.02", "title": "РИА Новости: Ердоган и Путин ще се срещнат за да обсъдят Сирия и С-400 през януари 2020 г."}
{"url": "http://www.focus-news.net/news/2019/12/02/2725234/tass-putin-i-si-dzipin-vavezhdat-v-eksploatatsiya-gazoprovoda-silata-na-sibir.html", "text": "Руският президент Владимир Путин и китайският президент Си Дзинпин пускат в експлоатация газопровода „Силата на Сибир“, предава  TACC . \r\nПрез тръбопровода ще минава газ, добит от Източен Сибир. Той ще бъде транспортиран по тръбите до вътрешната част на Русия, както и до Китай.  \r\nПървоначално пускането на газопровода беше планирано за 20 декември 2019 г., но работата беше завършена по-бързо от очакването. \r\n„Взаимодействието между Русия и Китай в областта на енергетиката преминава на ново ниво със старта на „Силата на Сибир“, каза Путин на видеоконференцията по откриването на газопровода. \r\n„През 2019 г. се навършват 70 години от установяването на дипломатическите отношения (между Русия и Китай). През същата година започваме да доставяме руски газ за Китай“, добави държавният глава.  \r\n„Тази стъпка извежда руско-китайското стратегическо сътрудничество в енергийния сектор на изцяло ново ниво“, каза още Путин и добави, че този ход приближава Москва и Китай до задачата, която той и Си Дзинпин са си поставили, стойността на търговията между двете страни да достигне 200 млрд. долара (181 млрд. евро) през 2024 г. \r\n \r\n  Теодор Пенев", "date": "2019.12.02", "title": "ТАСС: Путин и Си Дзипин въвеждат в експлоатация газопровода „Силата на Сибир“"}
{"url": "http://www.focus-news.net/news/2019/12/02/2725240/selata-branipole-i-zelenikovo-v-oblast-plovdiv-sa-s-narusheno-vodopodavane-zaradi-avarii-i-remontni-deynosti.html", "text": "Жителите на селата Браниполе и Зелениково са с нарушено водоподаване. Това съобщиха за  Радио „Фокус“ – Пловдив  от водоснабдителното дружество, обслужващо областта. До 13.00 часа абонатите от село Браниполе ще бъдат с нарушено водоподаване заради подмяна на спирателен кран, а до 17.00 часа ще са без вода абонатите от село Зелениково, поради авария на водопровод. \r\n \r\nЕкипите на водоснабдителното дружество отстраняват авария в района на ул. „Видол Странски“ в град Калофер. С нарушено водоподаване днес са също голяма част от домакинствата в град Първомай, както и живущите в кв. „Сушица“ в град Карлово, заради проблеми с водопроводната мрежа. Без вода са и живущите в района на улиците „Просвета“ и „Георги Консулов“ в град Пловдив. \r\n \r\nТони МИХАЙЛОВ", "date": "2019.12.02", "title": "Селата Браниполе и Зелениково в област Пловдив са с нарушено водоподаване заради аварии и ремонтни дейности"}
{"url": "http://www.focus-news.net/news/2019/12/02/2725242/nikolay-kirov-sayuz-na-zarnoproizvoditelite-burgas-ako-niskite-temperaturi-se-zadarzhat-poveche-ot-sedmitsa-bez-nalichie-na-snyag-po-slabite-posevi-mozhe-da-postradat.html", "text": "Ако ниските температури се задържат повече от седмица без наличие на сняг, по-слабите посеви може да пострадат. Това каза за  Радио „Фокус“ – Бургас  Николай Киров, председател на Съюза на зърнопроизводителите в Бургас. „Все още не може да кажем нищо. Сега посевите никнат, в момента пшениците брадят, рапиците са на 3 - 4 двойка листа. Дано да презимуват добре и да няма екстремни ниски температури\", добави Киров.  \r\n \r\nПо думите му, ако има ниски температури, има вероятност от разреждане на посева и от измръзване на някои по-малки, които са изникнали по-късно и не са добре вкоренени. „Ниските температури, които се задържат няколко часа, не са все още толкова опасни, но ако се задържат седмица или повече, тогава вече има опасност\", каза още Николай Киров. \r\n \r\nМария КУРТЕВА", "date": "2019.12.02", "title": "Николай Киров, Съюз на зърнопроизводителите – Бургас: Ако ниските температури се задържат повече от седмица без наличие на сняг, по-слабите посеви може да пострадат"}
{"url": "http://www.focus-news.net/news/2019/12/02/2725243/noi-zapochva-izplashtaneto-na-pensiite-i-dopalnitelnite-sumi-kam-tyah-na-9-dekemvri.html", "text": "Изплащането на пенсиите за месец декември от Националния осигурителен институт (НОИ) ще започне на 9 декември (понеделник) и ще приключи на 20 декември (петък). Това съобщиха от пресцентъра на  НОИ . \r\n \r\nВ изпълнение на Постановление на Министерския съвет № 292 от 20.11.2019 г., заедно с пенсиите ще бъде изплатена и еднократна допълнителна сума в размер на 40,00 лв. на 1 250 236 пенсионери, на които пенсията или сборът от пенсиите (заедно с добавките и компенсациите към тях) за месец декември 2019 г. е в размер до 363,00 лв. включително.  \r\n \r\nИзплащането на сумите чрез пощенските станции ще бъдe извършено съобразно изготвен график, предварително обявен във всяка една от тях. \r\nПреводите на декемврийските пенсии по сметките на пенсионерите, които получават парите си по банков път, ще бъдат извършени на 9 декември 2019 г.", "date": "2019.12.02", "title": "НОИ започва изплащането на пенсиите и допълнителните суми към тях на 9 декември"}
{"url": "http://www.focus-news.net/news/2019/12/02/2725236/svetovno-izvestniyat-ekspert-po-kibersigurnost-oren-elimeleh-demonstrira-v-plovdiv-kak-da-se-predpazvame-v-digitalniya-svyat.html", "text": "Ръководителят на специален отдел „Киберсигурност и информационна сигурност“ в Министерството на транспорта и пътната сигурност в Израел Орен Елимелех изнесе интересни лекции и дискусии на живо и демонстрира пред студенти от Пловдивския университет най-актуалните кибер заплахи, предаде репортер на  Радио „Фокус“ - Пловдив .  \r\n \r\nНа презентацията бяха показани изключително интересни методи за създаване на фалшиви новини и заблуда на масите от тип „deepfake“. Бе обяснено какво значи термина „deepfake“ (дълбока заблуда), неговото влияние и защо е голяма заплаха. Бяха показани забавни примери за deepfake видеа (Full House of Mustaches), заснети от д-р Фейкенщайн, веселият прякор на Ник Офърман, американски актьор, писател и продуцент. А след това бе изяснена и дефиницията за deepfake (технология с елементи на изкуствен интелект, която може да се използва за генериране на видео, звук или снимка идентични или много близки до оригинала). Създаденото по този начин съдържание не е истинско, но може да бъде използвано в реалния живот за различни видове измами и кражби на големи суми пари. \r\n \r\nБе демонстрирана и употребата на усъвършенствани услуги, базирани на изкуствен интелект, като Google Assistant, който вече е дотолкова подобрен, че може да заблуди хората. Той може да бъде използван например за резервация в хотел, говорейки на живо по телефона със служител, който не може да различи факта, че от другата страна на линията не стои човек, ами цифров асистент. Използвайки различни съвременни инструменти и софтуер с изкуствен интелект, престъпниците могат да създават цели мрежи от deepfake приложения, свързани заедно така, че да носят пари чрез измами. \r\n \r\nСлед презентацията и разговора със студентите Орен Елимелех участва в официална дискусия с редица представители на администрацията, местната власт и бизнеса на регионално и национално ниво. Темата бе „Киберсигурност и технологични решения във вашата организация“. Сред участниците в дискусията бяха Мирослав Стефанов (председател на българската асоциация по Киберсигурност), шефът на Българска асоциация на сертифицираните етични хакери – Ростислав Петров и заместник-кметът по транспорт Тодор Чонов, както и служители на специални звена по сигурност към МВР. \r\n \r\nОбсъжданите теми по време на събитието бяха наболелите проблеми, пред които са изправени съвременните свързани устройства, умният дом, умните градове и изобщо цялата екосистема IoT (Internet of Things). В нея, почти всичко е свързано в обща мрежа през интернет, като събира, обменя и синхронизира информация с останалите. \r\n \r\nКиберсигурността, както самото име говори, е действие, което има за цел да предотврати евентуални проблеми, кризи, хакове в онлайн системи, които могат да доведат до огромни загуби на пари, време и най-различни престъпления. Няколко такива сценария бяха представени от Орен Елимелех, а личният му пример бе споменаването на конкретен тест за сигурност проведен от екипа му. Израелските специалисти са успели да хакнат популярното приложение Waze, което подобно на Google Maps се използва за навигация и сигнализиране за промени в пътната обстановка и трафика. След хака те симулирали сериозно задръстване в центъра на Тел Авив, а използващите приложението шофьори започнали да избягват шофирането в тези зони, макар на практика да не е съществувало никакво задръстване. Това е само един пример, как съвременния човек се влияе от цифровите технологии. \r\n \r\nОсвен това израелският IT специалист сподели с присъстващите, че течът на данни от НАП преди няколко месеца със сигурност е можел да бъде предотвратен. Той посъветва хората, за да се предпазят в дигиталния свят, да внимават с употребата на смартфоните си, да не качват чувствителна информация в „облачни пространства“, да не използват еднакви пароли, особено за финанси и случайни акаунти по сайтове, да внимават какви имейли отварят и при съмнения преди да отварят нещо да го проверят в търсачките. \r\n \r\nСъбитието приключи с обявяването старта на нова програма за сертификация на специалисти, обикновени граждани, местната власт и бизнеса по киберсигурност. Тя стартира от началото на 2020 година, нарича се Cyber 360 и има за цел непрекъснато да образова и консултира всички хора, имащи досег с новите технологии в съвременния свързан, дигитален свят.", "date": "2019.12.02", "title": "Световно известният експерт по киберсигурност Орен Елимелех демонстрира в Пловдив как да се предпазваме в дигиталния свят"}
{"url": "http://www.focus-news.net/news/2019/12/02/2725244/izlozhba-na-ikoni-ot-dimitar-dimitrov-shte-bade-predstavena-v-kyustendil.html", "text": "Читалище „Братство” – Кюстендил представя изложба на икони от Димитър Димитров. Това съобщи за  Радио „Фокус” – Кюстендил   Иван Андонов, председател на читалището. Изложбата ще бъде открита от 17.30 часа в културния институт. Тя включва над четиридесет икони - дърворезба с образите на различни светци.  \r\n \r\nДимитър Димитров е от град Кюстендил, работил е дълги години като служител на Министерството на финансите, а с дърворезба започва да се занимава от 15 години.  \r\n \r\nВенцеслав ИЛЧЕВ", "date": "2019.12.02", "title": "Изложба на икони от Димитър Димитров ще бъде представена в Кюстендил"}
{"url": "http://www.focus-news.net/news/2019/12/02/2725235/gl-komisar-ivaylo-ivanov-proveryavame-tsyalostnata-deynost-na-balgarski-futbolen-sayuz.html", "text": "Нашите действия, освен тези, които бяха извършени  миналата седмица, продължават и то не само на територията на София, а въобще в цялата страна. Когато сме готови и има повдигнати обвинения, ще кажем. Проверяваме цялостната дейност на Българския футболен съюз. Това каза на брифинг главният секретар на МВР Ивайло Иванов, предаде репортер на  Агенция „Фокус“ .  \r\n \r\nИванов припомни, че по разследването за икономически престъпления на БФС има образувано досъдебно производство, но отказа да даде подробности.  \r\n„Всички дейности, които се извършват в момента, са под ръководството на наблюдаващ прокурор от Специализираната прокуратура и затова не искам да влизам в конкретика, нямам разрешение от него да давам подробности“, обясни гл. комисар Иванов.  \r\n \r\nТеодора ПАВЛОВА", "date": "2019.12.02", "title": "Гл. комисар Ивайло Иванов: Проверяваме цялостната дейност на Български футболен съюз"}
{"url": "http://www.focus-news.net/news/2019/12/02/2725238/d-r-galya-vikyova-babh-razmerat-na-sanktsiyata-pri-narushenie-v-prodazhbata-na-riba-za-nikulden-e-mezhdu-1500-i-3000-lv.html", "text": "От днес започнаха проверките на Българската агенция по безопасност на храните (БАБХ) във връзка с наближаването на Никулден. Те ще продължат до 6 декември, предаде репортер на  Агенция \"Фокус\"  .  \r\n \r\nВ отговор на журналистически въпрос какви са санкциите при констатирано нарушение, началникът на отдела по контрол на храните в БАБХ - София-град д-р Галя Викьова отговори, че зависи от нарушението. „Размерът на санкциите варира от 1500 до 3000 лв., в зависимост от това дали е физическо или юридическо лице. Ако има съмнение, че рибата не е прясна, се взима проба за лабораторни изследвания, възбранява се съответната партида и след излизане на резултатите се предприемат съответните административно-наказателни мерки, ако има нарушения\", посочи д-р Викьова.  \r\n \r\nТя допълни, че най-честите нарушения, които са констатирали предходните години, са продажба в нерегистрирани обекти, неправилно съхранение на рибата и необявяване на това, ако е била размразена.  \r\n \r\nНачалникът на отдела по контрол на храните в БАБХ - София-град обясни кои са показателите, по които се гледа дали една риба е прясна. По думите ѝ първо се гледат очите на рибата - те трябва да са изпъкнали и бистри. „Другият показател са хрилете. Те трябва да бъдат с розово-червен цвят. Слузта по тялото ѝ трябва да бъде бистра и в да не бъде в обилно количество. Плътно прилепналите люспи към тялото също е признак на прясната риба, също така коремчето не трябва да бъде издуто\", поясни д-р Викьова. Тя подчерта, че има разлика между замразената и размразената риба. По думите ѝ цветът на размразената риба е малко по-сив, а хрилете са сиви към бели.  \r\n \r\nД-р Викьова отправи съвет към потребителите да пазаруват от регламентирани места и ако има нарушения, да сигнализират навреме. \"Може да подадат сигнал на телефоните и интернет страницата на БАБХ, както и на място в Областната дирекция\", поясни тя.  \r\n \r\nЗорница КОСТАДИНОВА", "date": "2019.12.02", "title": "Д-р Галя Викьова, БАБХ: Размерът на санкцията при нарушение в продажбата на риба за Никулден е между 1500 и 3000 лв."}
{"url": "http://www.focus-news.net/news/2019/12/02/2725241/yordan-yordanov-kmet-na-dobrich-obshtinata-shte-prosledi-napravenoto-po-deystvashtiya-vse-oshte-proekt-za-rekonstruktsiya-i-obnovyavane-na-obrazovatelnata-infrastruktura.html", "text": "Общината ще проследи направеното по проекта за реконструкция и обновяване на образователната инфраструктура. Това съобщи кметът на Добрич Йордан Йорданов, предаде кореспондент на  Радио „Фокус” – Варна .  \r\n \r\nДейностите по проекта обхващат Езикова гимназия (ЕГ)„Гео Милев“, Природо-математическа гимназия (ПМГ) „Иван Вазов“, Основно училище (ОУ) „Христо Ботев“ и Целодневна детска градина „Зорница“. „Приключени са строително-монтажните работи в ЕГ“, съобщи кметът. При обход от страна на представители на Общината са констатирани нередности и са отправени забележки към изпълнителя. Част от учебните помещения са били въведени в експлоатация преди разрешителното за това и на места са установени нередности в резултат на недобросъвестно отношение от страна на ученици. „Предстои отстраняване на нередностите от изпълнителя на дейностите“, посочи Йордан Йорданов.  \r\n \r\n„28 януари следващата година е крайният срок за приключване на ремонта. Тази седмица ще бъде направена инспекция на свършеното по проекта в ПМГ“, съобщи още кметът. И там крайният срок изтича на 28 януари. Почти всички дейности са изпълнени в сградата на ЦДГ №32. „В момента там се работи единствено по вертикалната планировка, като се очаква дейностите да приключат в кратки срокове. За ОУ „Христо Ботев“ срокът на изпълнение на строително-монтажните работи е малко по-дълъг, защото самите дейности са започнали по-късно“, припомни кметът.  \r\n \r\nПо думите му по договор крайният срок е 27 март 2020 г. Усилията са насочени към по-бързо приключване на ремонта, за да могат учениците да влязат в обновените класни стаи още през месец януари. „Работи се. Мисля, че оптимистичната прогноза ще се изпълни“, посочи още Йорданов. Според кмета датите за краен срок, които са по договор, са реалистични.  \r\n \r\nПроектът „Реконструкция и обновяване на образователна инфраструктура в Добрич – I“ е част от изпълнението на интегрирани планове за градско възстановяване и развитие за периода 2014-2020 г. Стойността му е 6 193 021 лв. Целта - да бъде създадена адекватна учебна и работна среда, да се въведат мерки за енергийна ефективност, да бъдат модернизирани и благоустроени дворни пространства на училищата и да бъде осигурен достъп за лица в неравностойно положение. \r\n \r\nЖулиета НИКОЛОВА", "date": "2019.12.02", "title": "Йордан Йорданов, кмет на Добрич: Общината ще проследи направеното по действащия все още проект за реконструкция и обновяване на образователната инфраструктура"}
{"url": "http://www.focus-news.net/news/2019/12/02/2725239/bbc-tramp-nyama-da-uchastva-v-protsedurata-po-izslushvaneto-za-impiychmant.html", "text": "Белият дом заяви, че американският президент Доналд Тръмп и неговите адвокати няма да присъстват на изслушването по импийчмънт на 4 декември, позовавайки се на липсата на „справедливост“, предава  BBC .  \r\n \r\nИзслушването от Комитета по юридически въпроси  към Камарата на представителите на САЩ бележи следващия етап от разследването, когато юридически експерти дават показания, които биха могли да доведат до импийчмънт.  \r\n \r\nПредполага се, че президентът е оказал натиск върху Украйна за провеждането на две разследвания за собствена политическа изгода. Доналд Тръмп отрича всякакви обвинения. \r\n \r\nСлед седмици разпити на свидетели при затворени врати и публични изслушвания, сега процесът ще се съсредоточи върху евентуални обвинения за неправомерно поведение, което може да доведе до гласуване за импийчмънт в Камарата и съдебен процес в ръководения от републиканците Сенат.  \r\n \r\nМиналата сряда председателят на Съдебната комисия Джеролд Надлър покани президента да присъства на изслушването тази седмица „пряко или чрез адвокат“, като заяви, че това ще бъде възможност за обсъждане на историческата и конституционна основа на импийчмънта.  \r\n \r\nНо в писмо до Комисията адвокатът на Белия дом Пат Циполлон обвини Комисията в „пълна липса на надлежен процес и справедливост“, заявявайки, че поканата няма да даде необходимото време на Белия дом за подготовка и не дава информация относно свидетелите.  \r\n \r\n  Мария Факова", "date": "2019.12.02", "title": "BBC: Тръмп няма да участва в процедурата по изслушването за импийчмънт"}
{"url": "http://www.focus-news.net/news/2019/12/02/2725245/politsai-ot-smolyan-otkriha-322-litra-nelegalen-alkohol-v-avtomobila-na-25-godishen-mazh.html", "text": "Полицаи от Смолян откриха 322 литра алкохол в багажника на 25-годишен мъж. Това съобщиха от   ОДМВР – Смолян . На 29 ноември 2019 г. около 16.30 часа наряд по ООР при РУ - Смолян е спрял за проверка на КПП „Панорамен път“ в Смолян лек автомобил марка „Субару“, управляван от 25-годишен гражданин от гр. Асеновград, при проверката на автомобила е установено, че в багажника на колата има 30 броя туби с различна вместимост, съдържащи течност с мирис на алкохол общо 322 литра.  \r\n \r\nМестопроизшествието е посетено от дежурна оперативна група при ОД МВР и РУ - Смолян, извършено е претърсване и изземване на автомобила. По случая е образувано досъдебно производство.", "date": "2019.12.02", "title": "Полицаи от Смолян откриха 322 литра нелегален алкохол в автомобила на 25-годишен мъж"}
{"url": "http://www.focus-news.net/news/2019/12/02/2725249/zadarzhan-e-20-godishen-shofyor-predizvikal-katastrofa-na-benzinostantsiya-v-berkovitsa-shtetite-sa-za-5000-lv.html", "text": "Задържан е 20-годишен шофьор, предизвикал катастрофа на бензиностанция в Берковица, щетите са за 5000 лв. Това съобщиха от  ОДМВР - Монтана . Сигналът за инцидента е подаден на 1 декември в 23.24 часа в РУ - Берковица от управителя на бензиностанция в гр. Берковица, който съобщил, че лек автомобил е преминал покрай колонките за зареждане на гориво и е влязъл в сградата на бензиностанцията. Счупени са  два стъклопакета и част от бар плот. Нанесените щети са на стойност от около 5000 лева.   \r\n \r\nМестопроизшествието е посетено от дежурен пътен контрол и дежурна оперативна група на РУ - Берковица, които установили, че причинилият щетите водач е 20-годишен местен жител, който управлявал лекия си автомобил \"Мазда 323 Ф\" с монтанска регистрация. Водачът е изпробван за употреба на алкохол с техническо средство, като пробата е отрицателна. Задържан е за срок до 24 часа в РУ - Берковица. По случая е  образувано досъдебно производство.", "date": "2019.12.02", "title": "Задържан е 20-годишен шофьор, предизвикал катастрофа на бензиностанция в Берковица, щетите са за 5000 лв."}
{"url": "http://www.focus-news.net/news/2019/12/02/2725246/sport-uefa-potvardi-che-sistemata-var-shte-se-izpolzva-za-spornite-situatsii-po-vreme-na-pleyofniya-sblasak-za-klasirane-za-evro-2020-mezhdu-balgariya-ungariya.html", "text": "УЕФА потвърди, че системата ВАР ще се използва за спорните ситуации по време на пейофния сблъсък за класиране за Евро 2020 между България – Унгария. Възможно е системата да се използва и за следващия ни двубой, ако България победи унгарския отбор. Ако това се случи националният ни отбор ще изиграе още един мач и при нов успех ще попадне в една от най-трудните групи в Европейското първенство.", "date": "2019.12.02", "title": "Спорт: УЕФА потвърди, че системата ВАР ще се използва за спорните ситуации по време на плейофния сблъсък за класиране за Евро 2020 между България – Унгария"}
{"url": "http://www.focus-news.net/news/2019/12/02/2725248/rast-na-zabolelite-ot-varitsela-se-otchita-v-oblast-varna.html", "text": "Ръст на заболелите от варицела се отчита в областта. Това съобщиха за  Радио „Фокус“ – Варна  от Регионалната здравна инспекция в града, на база данните за заболяемостта през изминалите седем дни.  \r\n \r\nОт въздушно-капковите инфекции са регистрирани 101 лица срещу 45 за предходната седмица, представени от 83 случая на варицела и 18 случая на скарлатина. От началото на месец ноември има регистрирани 221 случая на варицела и 45 на скарлатина.  \r\n \r\nБроят на регистрираните чревни инфекции е 35 случая срещу 49 от предходната седмица, представени от 26 ентероколита, 8 колиентерита и 1 вирусен хепатит.  \r\n \r\nИма регистриран 1 случай на лаймска борелиоза. В имунизационният кабинет през отчетния период са преминали общо 24 лица. Проведени са 16 имунизации. С ваксина против жълта треска са обхванати 3 лица. В кабинета за анонимно и безплатно консултиране за СПИН (КАБКИС) са преминали и изследвани 45 лица. Има регистрирани 5 случая на ухапани от кърлежи. Извършени са 40 епидемиологични проучвания на болни с остри заразни болести (ОЗБ). \r\n \r\nДесислава ВАСИЛЕВА", "date": "2019.12.02", "title": "Ръст на заболелите от варицела се отчита в област Варна"}
{"url": "http://www.focus-news.net/news/2019/12/02/2725255/api-do-1400-chasa-dvizhenieto-se-osashtestvyava-v-edna-lenta-po-pat-i-1-montana-dolna-verenitsa-ot-km-101-do-km-102-poradi-kontrolni-zamervaniya.html", "text": "До 14.00 часа днес движението се осъществява в една лента по път I-1 Монтана – Долна Вереница от км 101 до км 102 поради контролни замервания. Това съобщиха от пресцентъра на  Агенция „Пътна инфраструктура“ . \r\nШофьорите е необходимо да се движат с повишено внимание и съобразена скорост, като спазват указанията на „Пътна полиция\".", "date": "2019.12.02", "title": "АПИ: До 14.00 часа движението се осъществява в една лента по път I-1 Монтана – Долна Вереница от км 101 до км 102 поради контролни замервания"}
{"url": "http://www.focus-news.net/news/2019/12/02/2725256/v-kyustendil-zapochva-tematichna-proverka-v-obektite-za-prodazhba-na-riba-i-ribni-produkti.html", "text": "В града започва тематична проверка в обектите за продажба на риба и рибни продукти. Това съобщи за  Радио „Фокус” – Кюстендил  д-р Велка Войнова, началник на отдел „Контрол на храните” към Областна дирекция по безопасност на храните – Кюстендил.  \r\n \r\nПо думите ѝ засилените проверки в търговските обекти са по повод предстоящия празник Никулден. Инспекциите ще продължат до 6 декември, включително. „При нас обект на проверка са обектите за търговия с риба и рибни продукти, заведения за обществено хранене, складове и пазари”, каза д-р Войнова. По думите ѝ обект на засиления контрол ще бъдат документите за произход и безопасност на рибата, спазването на сроковете и условията на съхранение, правилното етикетиране на продуктите, регистрацията на обектите, съответствието на сграден фонд и оборудване със законодателството за храните.  \r\n \r\n„Трябва да се има предвид, че има конкретни показатели за годност на охладената и на прясната риба. При замразената риба по-трудно се търсят тези показатели, но това става след размразяването ѝ”, каза д-р Войнова. По думите ѝ по традиция в Кюстендил се продава и жива риба, а обектите за нейната продажба също ще бъдат подложени на проверки.  \r\n \r\nВенцеслав ИЛЧЕВ", "date": "2019.12.02", "title": "В Кюстендил започва тематична проверка в обектите за продажба на риба и рибни продукти"}
{"url": "http://www.focus-news.net/news/2019/12/02/2725257/stefan-radev-kmet-na-obshtina-sliven-vodopodavaneto-na-grada-e-osigureno-no-prizovavam-grazhdanite-da-pestim-pri-vsyaka-vazmozhnost.html", "text": "В сухи години като отминаващата, община Сливен се налага да ползва водоснабдителната система „Тунджа“, за да бъде осигурено нормалното водоснабдяване на града. При добри климатични условия водоподаването в града се осигурява само от язовир „Асеновец“, но той сега е запълнен на около 34%. Това каза за сутрешният блок „Добро утро, България“ на Радио „Фокус“ кметът на Сливен Стефан Радев.  \r\n \r\n„Ползваме от водоснабдителните системи „Тунджа“, „Мечкарево“ и други още от началото на годината. През летните месеци дори засилихме това ползване, за да разчетем количествата вода в язовир „Асеновец“, за да бъдат достатъчни да гарантират водоснабдяването на града безпроблемно. Водите на язовира се ползват само за питейно-битови цели. Призовавам гражданите да пестим водата, която получаваме по водопреносната мрежа, независимо, че е осигурено водоподаването на града“, добави кметът. \r\n \r\nРадев обясни, че и преди е имало сухи години, но въпросът при осигуряването на водоподаването за гражданите, е да се реагира своевременно и да се следи нивото на язовира. \r\n \r\nКметът обясни, че община Сливен е насочена към допълнителни инвестиции във водопроводната мрежа на града, за да се намалят загубите на питейна вода от язовир „Асеновец“ и така градът ще се снабдява само от този източник. Стефан Радев каза, че така ще се намали ползването на по-скъпи алтернативи за снабдяване с вода. \r\n \r\nЕлеонора ЧОЛАКОВА", "date": "2019.12.02", "title": "Стефан Радев, кмет на Община Сливен: Водоподаването на града е осигурено, но призовавам гражданите да пестим при всяка възможност"}
{"url": "http://www.focus-news.net/news/2019/12/02/2725250/ekspert-rusiya-tri-novi-gazoprovoda-ukrepvat-polozhenieto-na-rusiya-na-trona-na-gazoviya-pazar.html", "text": "В понеделник, 2 декември, започва да работи тръбопроводът „Силата на Сибир“, първият от трите нови руски газопровода, които трябва да укрепят доминиращата позиция на Москва на газовия пазар на планетата и да потвърдят статута й на най-големия износител на суровината. Газопроводът, който ще подобри допълнително връзките между Русия и Китай ще бъде открит от президентите Владимир Путин и Си Дзинпин, пише руското списание  „Експерт“  в материал, представен без редакторска намеса. \r\n \r\n \r\nОсвен „Силата на Сибир“, Газпром също планира в близко бъдеще да пусне още два газопровода, по които руският газ ще отиде на запад, към Европа, заобикаляйки Украйна. Президентите Путин и Ердоган трябва да открият „Турски поток“ през януари 2020 г., а „Северен поток 2“, чрез който обемът на доставения в Германия руски газ ще се удвои, трябва да бъде пуснат в средата на следващата година. \r\n \r\nАнализаторите са сигурни, че трите изброени проекта ще донесат на Русия дългосрочни икономически и политически ползи. Прави впечатление, че Русия, не забравяйки за Запада (Европа), традиционния потребител на руски газ; през последните няколко години обръща голямо внимание на Изтока и най-вече на Китай. \r\n \r\n„Русия не само създава нови потоци на приходи, но също така се застрахова от рисковете и засилва стратегическите си позиции“, обяснява специалистът по енергийните пазари Ендрю Хил, който оглавява аналитичната група S&P Global Platts EMEA. „Нито Кремъл, нито Газпром са загубили способността си да използват конкурентите един срещу друг“. \r\n \r\nТой смята, че почти едновременното въвеждане в експлоатация на три нови газопровода свидетелства за нарастващата зрялост на Русия, която е „кралят на глобалния газов сектор“. \r\n \r\nСпоред прессекретаря на руския президент Дмитрий Песков значението на газопровода на 3000-километровия газопровод „Силата на Сибир“, който ще свързва отдалечени райони на Източен Сибир с Благовещенск, е трудно да се надцени. \r\n \r\n„Това (стартирането на проекта) е важно за страната ни, важно е и за Китай“, обясни той в интервю за РИА Новости. „Осъществяването на такива трансрегионални проекти в страната подпомага и е отправна точка за развитието на много региони. Регионите, които получават такъв обект на своя територия, впоследствие печелят от допълнителна инфраструктура, работни места и т.н. Това е много важен проект не само за Русия, но и за страните , които потенциално могат да станат клиенти“. \r\n \r\nВладимир Путин счита „Силата на Сибир“ за най-големия строителен проект в света. Москва и Пекин подписаха през 2014 г., след десет години трудни преговори, 30-годишно споразумение за доставка на руски газ в Китай на стойност 400 милиарда долара,. Това е най-големият договор на Газпром, според който той трябва да доставя 38 милиарда кубически метра газ годишно в Китай, след като тръбопроводът започне да работи с пълен капацитет през 2025 година. \r\n \r\n„Газпром“ подчертава трудностите при изграждането на газопровода „Силата на Сибир“, който преминава през блатисти, планински, сеизмично активни райони, включително вечно замръзнали. Строителството се извършваше в екстремни условия. Достатъчно е да се каже, че в Якутия например термометърът понякога пада до -60 ° C, а в района на Далечния Изток до -40 ° C. \r\n \r\nЗаместник-министърът на външните работи на Китай Льо Ючен, който посети Москва миналата седмица, подчерта, че газопроводът (Силата на Сибир) ще задълбочи и разшири сътрудничеството между Китай и Русия и ще позволи на двете страни да засилят икономическата си мощ. \r\n \r\nВ навечерието на пускането на газопровода беше завършено изграждането на първия трансграничен автомобилен мост между Русия и Китай над река Амур, свързващ Благовещенск с китайския град Хейхе. Всеки партньор изгради 540 метра пътно платно. \r\n \r\nЗа разлика от „Силата на Сибир“, изграждането на втората фаза на газопровода „Северен поток“, който преминава по дъното на Балтийско море, се осъществява в средата на силна упорита съпротива от балтийските страни и Източна Европа, оглавявани от САЩ, които усилено налагат своя скъп втечнен газ. Особено рязко против 11-милиардния проект се обявява Украйна, която заради него ще загуби големи доходи от транзита на руски газ на запад. \r\n \r\nПревод и редакция:", "date": "2019.12.02", "title": "„Експерт“ (Русия): Три нови газопровода укрепват положението на Русия на трона на газовия пазар"}
{"url": "http://www.focus-news.net/news/2019/12/02/2725254/reuters-honkong-se-podgotvya-za-sedmitsa-na-protesti.html", "text": "Стотици офис служители се събраха в бизнес района на Хонконг за първия протест в подкрепа на продемократичното движение, след неговата убедителна победа в изборите за членове на съвети на кварталите в Хонконг, проведени миналата седмица, предава   Reuters .  \r\n \r\nДен по-рано полицията отново прибягна до употребата на сълзотворен газ, за да разпръсне хилядите протестиращи, докато минаха покрай градската крайбрежна улица Коулун, след като първо отидоха до консулството на САЩ на остров Хонконг, за да покажат своята благодарност за подкрепата на Вашингтон.  \r\n \r\nДнешният митинг е насочен към привличането на повече служители от рекламни агенции, които да спомогнат за привличане на обществено внимание. \r\n  \r\n  Мария Факова", "date": "2019.12.02", "title": "Reuters: Хонконг се подготвя за седмица на протести"}
{"url": "http://www.focus-news.net/news/2019/12/02/2725258/spored-targovtsite-na-riba-nay-prodavani-za-nikulden-sa-sharanat-i-skumriyata.html", "text": "Инспекторите на БАБХ извършиха проверки на магазините за риба по повод предстоящия Никулден, предаде репортер на  Агенция „Фокус“ . Един от проверените търговски обекта беше магазинът на търговеца на риба Димитър Христов. Проверката не констатира нарушения в правилата за продажба на риба.  \r\n \r\n„Най-продавани са шаранът и скумрията. Скумрията не само заради ниската цена, а защото е и най-полезна\", посочи той. По думите му цените на рибата тази година са същите като миналата. Христов допълни, че е търговец от 20 години.  \r\nНа журналистически въпрос дали търсенето на риба се увеличава само около Никулден, той заяви, че е целогодишно.  \r\n \r\nЗорница КОСТАДИНОВА", "date": "2019.12.02", "title": "Според търговците на риба най-продавани за Никулден са шаранът и скумрията"}
{"url": "http://www.focus-news.net/news/2019/12/02/2725252/art-festival-srachko-shte-se-provede-za-koleda-vav-varna.html", "text": "Арт фестивал „Сръчко\" ще се проведе за Коледа във Варна. Това съобщи за  Радио „Фокус“ – Варна  Нина Урумова, организатор на инициативата. Тя посочи, че събитието се провежда за 4-та поредна година, като през тази Коледа майсторите са приготвили невероятни изненади за варненци и гости на града.  \r\n \r\nФестивалът ще се проведе от 5 до 29 декември във Варна. На него ще се представят над 100 автори на ръчно изработени уникати. Ще има безплатен детски кът, както и Дядо Коледа.  \r\n \r\nНина Урумова допълни, че на феста ще има детски работилнички, ще се представят художници, карикатурист, майстори на неповторими бижута, плетива, играчки, декупаж, кожа, мед, на живо варненци и гости на града ще видят стан, както и множество други изненади. „Очакваме много хора да се докоснат до коледните магии, които сме приготвили в навечерието на най-светлия християнски празник“, каза още Нина Урумова.  \r\n \r\nДесислава ВАСИЛЕВА", "date": "2019.12.02", "title": "Арт фестивал „Сръчко“ ще се проведе за Коледа във Варна"}
{"url": "http://www.focus-news.net/news/2019/12/02/2725253/rtk-kosovo-vodeshtite-partii-v-kosovo-finalizirat-koalitsionnoto-sporazumenie.html", "text": "Лидерът на движение „Самоопределение“ Албин Курти ще се срещне с председателя на „Демократическата лига на Косово“ (ДЛК) Иса Мустафа и двамата ще финализират споразумението, с което ще се формира новото правителство в Прищина, предава  RTK . \r\n \r\nСрещата беше потвърдена и от двете партии, но те не разкриха детайли за това как се очаква да бъдат разделени министерските постове в новото правителство. Представители на двете партии заявиха, че този въпрос ще бъде окончателно решен на 2 декември и, че преговорите са в последния си етап.  \r\n \r\n„Самоопределение“ и ДЛК по-рано се разбраха да получат по пет министерства в новия кабинет, от общо 12. Един пост ще остане за сръбски представител, а последният министър ще бъде назначен от обществото.  \r\n \r\n  Теодор Пенев", "date": "2019.12.02", "title": "RTK (Косово): Водещите партии в Косово финализират коалиционното споразумение"}
{"url": "http://www.focus-news.net/news/2019/12/02/2725263/nad-650-dka-uvredeni-gori-na-teritoriyata-na-yugozapadnoto-darzhavno-predpriyatie-shte-badat-vazstanoveni-chrez-zalesyavane-do-kraya-na-godinata.html", "text": "Над 650 дка увредени гори на територията на Югозападното държавно предприятие ще бъдат възстановени чрез залесяване до края на годината. Това е повече от половината от заложените площи по проекта за възстановяване на горите от мрежата НАТУРА 2000, изпълняван от ЮЗДП и Горска семеконтролна станция София, с финансовата подкрепа на програма LIFE на ЕК, съобщиха за  Радио „Фокус“ - Пирин  от Югозападно държавно предприятие.  \r\n \r\nПо-малко от 7 месеца след откриването на автоматизираната линия за контейнерни фиданки в разсадник „Локорско” вече са произведени над 310 000 фиданки със закрита коренова система от 7 дървесни вида с местен произход.  \r\n \r\nИзпълнението на планираните дейности и постигнатите до момента резултати бяха отчетени на проведеното в гр. Благоевград трето работно заседание на Управителния комитет по проекта LIFEFORHAB. Две години след старта на проекта напредъкът е значителен и впечатляващ, въпреки трудностите и непредвидените дейности, свързани с всяко ново производство. Около това мнение се обединиха участниците в заседанието, според които инвестицията в този иновативен за България метод за производство на посадъчен материал за горското стопанство вече работи.  \r\n \r\nСветлана Аладжем от Фондация „Информация и природозащита” сподели по време на заседанието, че според нея ЮЗДП е предприятие, което много разумно се възползва от възможностите за финансиране, предоставени от основната програма за опазване на околната среда в Европа. Има много голям интерес към производството на контейнерни фиданки от страна на другите държавни горски предприятия в страната, посочи в презентацията си мениджърът на проекта инж. Теодор Тодоров. В партньорство със Североизточното държавно предприятие – гр. Шумен в момента се подготвя програма за възстановяване на полезащитните пояси в Добруджа. Интерес проявяват също частни компании, природозащитни организации, физически лица. А китайски фирми вече са заявили желание за износ на фиданки в контейнери от определени горскодървесни видове. \r\n \r\nСпоред експертен анализ над 50% от увредените държавни гори в България, попадащи в Натура 2000, са на територията на ЮЗДП. За възстановяването им предприятието разработи нов проект, който предвижда залесяване на други 2750 дка гори, попадащи в зони от европейската екологична мрежа в югозападна България. Очаква се да бъде създаден модел за възстановяване на засегнати от природни нарушения гори, отчитайки промените в климата и оптималния бъдещ дървесен състав, както и да бъде изграден капацитет за възстановяване на недържавни увредени гори в страната.", "date": "2019.12.02", "title": "Над 650 дка увредени гори на територията на Югозападното държавно предприятие ще бъдат възстановени чрез залесяване до края на годината"}
{"url": "http://www.focus-news.net/news/2019/12/02/2725260/s-bogata-kulturna-programa-i-sedem-sportni-proyavi-v-burgas-shte-bade-otbelyazan-nikulden.html", "text": "Богатата спортна програма по случай празника на Бургас - Никулден тази година започва с традиционния шосеен пробег, съобщиха от пресцентъра на  Община Бургас . Той ще бъде с награден фонд от 2000 лева общо за всички възрастови групи. Спортната проява се организира от СК \"Маратонец\" - Бургас и Община Бургас. Началото на пробега ще бъде дадено от 12.00 часа от КЦ \"Морско казино\". Дистанциите са: за юноши и девойки - 5 км, а за мъже и жени - 10 км. \r\n \r\nТрасето е както следва: Морското казино, алеята зад Летния театър, алеята край бункера, бистро \"Тропикана\", крайбрежната алея, паркинга до бистро \"Селена\", алеята за Бургаските солници и обратно към Морското казино. \r\n \r\nСъстезателите на дистанция 10 км ще направят две обиколки. Награждаването на победителите ще бъде от 13.30 часа на сцена \"Охлюва\" пред Морско казино. \r\n \r\nВ същото време спортна зала \"Младост\" ще бъде домакин на две прояви. От 9.30 започва 10-тият турнир по художествена гимнастика, организиран от СКХГ \"Черноморец\" - Бургас. Веднага след това от 18.30 часа ще бъде дадено началото на финала по футбол за детските градини. Турнирът по художествена гимнастика ще започне в 9.30 часа. \r\n \r\nВ спортна зала \"Нефтохимик\" ще се проведе втори турнир по спортна акробатика за Купа \"Черноморец - Бургас\", който ще започне в 9.00 часа. Съорганизатор на проявата е Клуб по гимнастически спортове \"Черноморец - Бургас\". \r\n \r\nНай-добрите отбори, преодолели предварителния кръг, ще се изправят един срещу друг за определяне на победителя в тазгодишното издание на детския футболен турнир \"Мини шампионската лига\". Началото на проявата ще бъде дадено от 18.30 часа в спортна зала \"Младост\". Съорганизатор на състезанието е ДФК \"Звездичка\" - Бургас. \r\n \r\nВ спортна зала \"Никола Станчев\" ще се проведе турнирът по борба \"Данко Дачев\". Началото ще бъде дадено в 10.00 часа. Съорганизатор на проявата е Спортен клуб по борба \"Бургас\". \r\n \r\nНикулденски турнир по баскетбол за деца в памет на Гришата и честване на бенефиса на Христо Николов - Гларуса ще се проведе в спортна зала \"Бойчо Брънзов\". Началото на състезанието е от 14.00 часа. Съорганизатор на проявата е баскетболен клуб \"Делфин\".", "date": "2019.12.02", "title": "С богата културна програма и седем спортни прояви в Бургас ще бъде отбелязан Никулден"}
{"url": "http://www.focus-news.net/news/2019/12/02/2725265/yordan-yordanov-kmet-na-dobrich-predstoyat-razgovori-za-razshiryavaneto-na-sinya-zona-i-modernizirane-na-uslugata.html", "text": "Предстоят разговори за разширяването на „Синя зона“, като на този етап ще се обсъжда само промяна в обхвата на зоната, не и увеличаване на таксата за ползването ѝ. Това съобщи кметът на Добрич Йордан Йорданов, предаде кореспондент на  Радио „Фокус” – Варна .   \r\nТемата за състоянието на „Синя зона“ в Добрич е актуална и дискутирана многократно с гражданите при срещите с кмета.  \r\n \r\n„С колегите сме започнали разговори, не ме разбирайте, че от първи януари 2020 г. ще има промяна в „Синята зона“. Започнали сме разговори на база срещите с гражданите да актуализираме местата за зоната, разбирайте разширяване. Идеята ни е да направим пълен анализ и да обособим зоните така, че когато имаме едно място „Синя зона“ в централна градска част, основно е там, в съседство се получава едно голямо струпване на автомобили, хората търсят алтернативни варианти за по-дългосрочно паркиране и се получават много неприятни ситуации. Много граждани излязоха със становище, че предпочитат междублоковите пространства в централна градска част също да влязат в обхвата на „Синя зона“. Това от наша страна е допустимо, но едно единствено нещо съм казвал на тези срещи, важно е домоуправителите на съответните блокове да съберат живущите и да вземат общо решение“, коментира кметът.  \r\n \r\nТой допълни, че навярно не всички граждани ще са удовлетворени, но целта на Общината е да бъдат въведени ред и правила за местата, където се наблюдава голямо струпване на коли поради липса на действаща там „Синя зона“. Другата тема, която също вече се обсъжда, е въвеждането на паркоматите. Те ще са в улеснение на гражданите, ползващи „Синя зона“. Автоматизирането ще осъвремени услугата, а общинските служители само ще следят за нормалното протичане на процеса в обхвата. „Промените предстоят през следващата година, като общинската администрация работи усърдно и усилено в тази посока“, подчерта кметът. По думите му модернизацията на процеса и разширяването на „Синя зона“ ще са в полза на града.  \r\n \r\nЖулиета НИКОЛОВА", "date": "2019.12.02", "title": "Йордан Йорданов, кмет на Добрич: Предстоят разговори за разширяването на „Синя зона“ и модернизиране на услугата"}
{"url": "http://www.focus-news.net/news/2019/12/02/2725261/tatyana-lolova-stefan-danailov-beshe-s-nas-i-mislya-che-shte-ostane.html", "text": "Стефан Данаилов беше с нас и мисля, че ще остане. Това каза актрисата Татяна Лолова пред журналисти за Стефан Данаилов, предаде репортер на  Агенция \"Фокус\" . \r\n \r\n\"Всеки период в живота го е изживял пълнокръвно. Това е същество не само на България, това е извънземно, земно и сърдечно. Много красиви и талантливи има, но той е посочен. Беше с нас и мисля, че ще остане. Той е неповторимото нещо, което сме имали. \r\nКаза: \"Не ме жалете, живял съм, както трябва\". Щурчо, прекрасен, талантлив, обичлив, той не е виновен, че беше толкова прекрасен\", заяви Лолова. \r\n \r\nДеница КИТАНОВА", "date": "2019.12.02", "title": "Татяна Лолова: Стефан Данаилов беше с нас и мисля, че ще остане"}
{"url": "http://www.focus-news.net/news/2019/12/02/2725262/tass-kitayskiyat-prezident-si-dzipin-prizova-za-osiguryavane-na-bezopasnostta-i-nadezhdnostta-na-gazoprovoda-silata-na-sibir.html", "text": "Президентът на Китайската народна република Си Дзипин призова за осигуряване на безопасността, надеждността и екологичността при експлоатацията на газопровода „Силата на Сибир“, предава  TACC . \r\n \r\nС това изявление той започна своята реч по случай откриването на тръбопровода във видеоконференцията си с руския държавен глава Владимир Путин. \r\nВъвеждането в експлоатация на газопровода е важен резултат и началото на нов етап в нашето сътрудничество. Бих искал да отправя няколко пожелания за по-нататъшното функциониране на газопровода“, каза той. \r\n \r\n\"Необходимо е да се постави на първо място безопасността и надеждността на експлоатацията на газопровода. Второто важно нещо е неговата екологичност - важно е да се обърне специално внимание на опазването на околната среда, да се внимава с експлоатацията на ресурсите\", добави той. \r\n \r\nСи Дзинпин отбеляза, че експлоатацията на газопровода „Силата на Сибир“ е проектирана така, че да допринесе за социално-икономическото развитие на регионите, през които преминава. \r\nПрезидентът на Китай заяви още, че развитието на отношенията между Русия и Китай е приоритет и за двете страни. \r\n \r\n\"Развитието на руско-китайските отношения е и ще бъде приоритетна външна политика на всяка от нашите страни\", заяви той. \r\n \r\n  Теодор Пенев", "date": "2019.12.02", "title": "ТАСС: Китайският президент Си Дзипин призова за осигуряване на безопасността и надеждността на газопровода „Силата на Сибир“"}
{"url": "http://www.focus-news.net/news/2019/12/02/2725259/korneliya-ninova-bsp-poklon-pred-velikiya-nedostizhimiya-i-nezabravimiya-stefan-danailov.html", "text": "Поклон пред великия, недостижимия и незабравимия Стефан. Това каза лидерът на БСП Корнелия Нинова пред журналисти за Стефан Данаилов, предаде репортер на  Агенция \"Фокус\" . \r\n \r\n\"Изпратихме една вселена от талант, красота, любов и мъдрост. Стефан носеше доброта в себе си и я раздаваше на другите. Беше добър, почтен и широкоскроен. Ние българските социалисти изгубихме свой духовен водач. Осиротяхме\", посочи Нинова. \r\n \r\nТя разказа, че в последните си дни Данаилов ѝ е казал: \"Не плачи, каквото и да се случи с мен, продължаваме заедно\". „И е прав - въпреки смъртта, където и да сме, каквото и да правим ще го носим в едно съкровено място в душите си\", каза още Корнелия Нинова. \r\n \r\nДеница КИТАНОВА", "date": "2019.12.02", "title": "Корнелия Нинова, БСП: Поклон пред великия, недостижимия и незабравимия Стефан Данаилов"}
{"url": "http://www.focus-news.net/news/2019/12/02/2725267/euronews-v-madrid-se-provezhda-sreshta-na-varha-za-izmeneniyata-v-klimata.html", "text": "Повече от 50 световни лидери се събраха на конференцията на ООН за изменението на климата в Мадрид, предава  Euronews . Събитието трябваше да бъде проведено в Чили, но бе преместено заради гражданските вълнения в страната. \r\n \r\nСрещата на върха трябва да положи рамката за нова фаза в борбата с климатичните промени. Това e последната среща на върха на ООН по въпросите на климата преди 2020 г., когато много държави трябва да представят нови планове за действия в областта на климата.  \r\n \r\nПредседателят на Европейската комисия Урсула фон дер Лайен ще присъства на конференцията в Мадрид, което ще нейното първо официално действие на поста. Урсула фон дер Лайен си постави високи цели в политиката на Европейския съюз в борбата с изменението на климата, обещавайки да намали въглеродните емисии на блока с поне 50% до 2030 г.  \r\n \r\n  Мария Факова", "date": "2019.12.02", "title": "Euronews: В Мадрид се провежда среща на върха за измененията в климата"}
{"url": "http://www.focus-news.net/news/2019/12/02/2725247/vezhdi-rashidov-gerb-izprashtame-stefan-danailov-golyam-aktyor-i-priyatel.html", "text": "Изпращаме Стефан Данаилов - голям актьор и приятел. Това каза пред журналисти председателят на Комисията по култура и медии Вежди Рашидов за Стефан Данаилов, предаде репортер на  Агенция \"Фокус\" .  \r\n \r\n„Изпращаме един голям актьор. Той е доказателство, че няма министри, няма партии, изкуството обединява. Изпращаме един приятел, който си го обичаме. Съжаляваме, че си отива. Довиждане, скоро ще се съберем отново, когато е рекъл Господ\", заяви Рашидов. \r\n \r\nДеница КИТАНОВА", "date": "2019.12.02", "title": "Вежди Рашидов, ГЕРБ: Изпращаме Стефан Данаилов - голям актьор и приятел"}
{"url": "http://www.focus-news.net/news/2019/12/02/2725268/bchk-organizira-demonstratsiya-na-spasitelni-deystviya-pri-intsident-s-vazniknal-pozhar-v-uchebna-sreda-po-povod-5-dekemvri-svetoven-den-na-dobrovoletsa.html", "text": "На 5 декември 2019 г. от 10.30 часа в Националния учебен център на БЧК в село Лозен ще се проведе демонстрация на спасителни действия при инцидент с възникнал пожар в учебна среда. Това съобщиха от пресцентъра на  БЧК . \r\n \r\nЩе могат да се наблюдават дейности по евакуиране на пострадали, организиране на евакуационен пункт, обгрижване на спешни състояния и демонстриране на умения за работа с външен автоматичен дефибрилатор.  \r\nВ демонстрацията ще участва и екип на Столична дирекция „Пожарна безопасност и защита на населението“, като част от Единната спасителна система за защита при бедствия.  \r\n \r\nОфициални поздравления към доброволците по случай Световния ден на доброволеца се предвиждат в края на демонстрацията – от 11.30 часа. \r\n \r\nДемонстрацията се провежда в рамките на Националното обучение по Първа долекарска помощ, Първа психологична помощ и Психосоциална подкрепа и програма „Хелфи“, организирано от Български младежки червен кръст.  В периода 2 декември  - 6 декември 2019 г. над 100 младежи-доброволци от цялата страна ще се обучават как да оказват първа помощ и как да действат при бедствие, авария или криза.", "date": "2019.12.02", "title": "БЧК организира демонстрация на спасителни действия при инцидент с възникнал пожар в учебна среда по повод 5 декември - Световен ден на доброволеца"}
{"url": "http://www.focus-news.net/news/2019/12/02/2725271/okrazhniyat-sad-vav-varna-ostavi-v-aresta-zadarzhanata-za-ubiystvoto-na-bashta-si-v-selo-dobroplodno.html", "text": "Окръжният съд във Варна остави в ареста задържаната за убийството на баща си в село Доброплодно, предаде репортер на  Радио \"Фокус\" - Варна . Елеонора Манолова заяви в съдебната зала, че иска съдът да я освободи за една седмица на село. Тя увери, че няма да направи нищо и иска да си отиде, за да си вземе помощите до 18-ти декември. По данни на прокуратурата обаче жената не работи и се е издържала от пенсията на покойния си баща. Освен това се е хранела от домашен социален патронаж, който е получавал той. В съдебната зала стана ясно още, че Елеонора и баща ѝ са живеели в крайно лоши условия. Тя има и две деца, за които обаче не се е грижела.  \r\n \r\nЖената е привлечена под отговорност на 30 ноември. Убийството е станало на 28 ноември в село Доброплодно, община Ветрино. В съда днес тя заяви: „Всичко съм казала на адвоката и на полицаите, исках да се предпазя от баща си\". Елеонора е умъртвила баща си Стоян Манолов като му е нанесла удари с нож. По нейна информация той е опитал да я удари с дърво, а тя се е защитила.  \r\n \r\nЖената е неосъждана до момента и няма криминални регистрации. Тя има лека форма на олигофрения и няма работа или постоянен доход. Епизодично е получавала по 40 лева месечно за дейности по почистване в кметството. Съдът не уважи искането на служебно назначения адвокат Валентин Вълчанов, да бъде пусната под домашен арест. Елеонора може да обжалва днешното решение на 10-ти декември пред Апелативния съд в града. \r\n \r\nДиана СТОЕВА", "date": "2019.12.02", "title": "Окръжният съд във Варна остави в ареста задържаната за убийството на баща си в село Доброплодно"}
{"url": "http://www.focus-news.net/news/2019/12/02/2725251/georgi-yordanov-izkustvoto-na-stefan-danailov-e-netlenno.html", "text": "Изкуството на Стефан Данаилов е нетленно. Това каза пред журналисти бившият министър на културата Георги Йорданов за Стефан Данаилов, предаде репортер на  Агенция \"Фокус\" .  \r\n \r\n\"Това е една от тежките загуби на българската култура. Той не само, че беше именит и заслужил творец, но и човек с изключителна гражданска чувствителност\", заяви Йорданов. \r\n \r\nДеница КИТАНОВА", "date": "2019.12.02", "title": "Георги Йорданов: Изкуството на Стефан Данаилов е нетленно"}
{"url": "http://www.focus-news.net/news/2019/12/02/2725266/opashkata-ot-hora-za-poklonenieto-na-stefan-danailov-se-uvelichava.html", "text": "Опашката от хора за поклонението на Стефан Данаилов се увеличава, предаде репортер на  Агенция \"Фокус\" .  \r\nПоклонението продължава вече един час. Да се сбогува със със Стефан Данаилов пристигна и президентът Румен Радев.  \r\n \r\nДеница КИТАНОВА", "date": "2019.12.02", "title": "Опашката от хора за поклонението на Стефан Данаилов се увеличава"}
{"url": "http://www.focus-news.net/news/2019/12/02/2725270/kmetat-na-obshtina-haskovo-stanislav-dechev-napravi-parva-kopka-na-badeshtiya-tsentar-za-grizha-za-litsa-s-psihichni-razstroystva.html", "text": "Официалният старт на проект „Създаване на подходящи условия за подкрепа в общността, чрез изграждане на Център за грижа за лица с психични разстройства в град Хасково“ бе даден днес чрез церемонията първа копка. Това съобщиха от пресцентъра на  Общината . Начинанието бе благословено по християнска традиция с водосвет, отслужен от отец Никола. На церемонията присъстваха кметът на Община Хасково Станислав Дечев, областният управител на област Хасково д-р Стефка Здравкова, председателят на Общински съвет Хасково Таня Захариева, председателят на комисията по здравеопазване д-р Марио Янакиев, представители на местната власт, на изпълнителите и авторите на проекта.  \r\n \r\n „За успеха на едно управление се съди по отношението му към уязвимите групи. Затова аз приветствам екипа, подготвил и защитил този проект през предходния мандат, и се ангажирам да продължим работата си социални проекти, които ще подобрят жизнената среда на хората в неравностойно положение“, каза по време на церемонията кметът на Хасково Станислав Дечев.  \r\n \r\nКметът, изпълнителят и областният управител направиха символичната първа копка, а отец Никола вгради в основите на бъдещия Център камък, за да бъде здраво начинанието.  \r\n \r\nДоговорът за проекта е сключен на 1 ноември 2018 година между Община Хасково и Министерство на регионалното развитие и благоустройство, управляващ орган на Оперативна програма Региони в растеж 2014-2020. Той е за предоставяне на безвъзмездна финансова помощ по ОПРР 2014-2020 по проект „Създаване на подходящи условия за подкрепа в общността, чрез изграждане на Център за грижа за лица с психични разстройства в Град Хасково“. Общата стойността на проекта е 569 591.81 лв. , от които: \r\n- 484 153,04 лв. от ЕФРР; \r\n- 85 438,77 лв. от националния бюджет. \r\nСрокът  на изпълнение е 24 месеца, т.е. до 1 ноември 2020 г. Центърът трябва да бъде завършен. В него ще се полага компетентна грижа за 15 потребители.", "date": "2019.12.02", "title": "Кметът на Община Хасково Станислав Дечев направи първа копка на бъдещия Център за грижа за лица с психични разстройства"}
{"url": "http://www.focus-news.net/news/2019/12/02/2725275/slavyanka-simitchiyska-inspektsiya-po-truda-blagoevgrad-prodalzhavat-sluchaite-pri-koito-rabotnikat-se-dogovarya-s-rabotodatelya-na-edna-zaplata-a-ustno-na-druga.html", "text": "Продължаваме да констатираме случаи, при които работникът се договаря с работодателя по договор на една заплата, а устно на друга. Това каза пред  Радио „Фокус“ - Пирин  Славянка Симитчийска, директор на Дирекция „Инспекция по труда“ – Благоевград. По думите ѝ в тези случаи обикновено се получава проблем при прекратяването на договорните отношения.  \r\n \r\nСимитчийска посочи, че тогава работодателят често не изплаща това, което е било договорено устно. „Напомням, че Инспекцията по труда контролира само възнаграждението, което е договорено в писмения трудов договор. Често получаваме сигнали от работници, които казват, че устно са се договорили на заплати от 1 200 – 1 500 лв., а в самия договор възнаграждението е в размер на 560 лв., което е минималната работна заплата“, каза още Симитчийска.  \r\n \r\nТя коментира, че друг подобен проблем е вписването в договора за работен ден от 4 часа, а реално положеният труд е в размер на 8 часа. „Тук пак се получава проблем при прекратяването на договора. В тази връзка напомням, че има възможност, чрез НАП хората да проверяват своите осигуровки. Така, че нека навреме проверяват тези неща, защото инспекцията може да се намеси и да даде предписание, само когато е на лице трудово правоотношение“, допълни Симитчийска.  \r\n \r\nДиректорът на Дирекция „Инспекция по труда“ – Благоевград отбеляза, че до началото на месец ноември общия брой на проверките, които са извършени от тях е 163. „Във връзка с постъпили сигнали, са извършени 19 проверки, от които 14 са във връзка с постъпили сигнали от граждани за неизплатени трудови възнаграждения, обезщетения от неизползван отпуск и други“, уточни Симитчийска.  \r\n \r\nЛивия НИНОВА", "date": "2019.12.02", "title": "Славянка Симитчийска, „Инспекция по труда“ – Благоевград: Продължават случаите, при които работникът се договаря с работодателя на една заплата, а устно на друга"}
{"url": "http://www.focus-news.net/news/2019/12/02/2725273/vremenno-e-preustanoveno-dvizhenieto-po-chast-ot-ul-ivan-vazov-v-stara-zagora-zaradi-remont.html", "text": "До 13 декември (включително) е преустановено движението в участък от ул. „Иван Вазов“ в Стара Загора. Това съобщиха от пресцентъра на  Общината . Мярката е във връзка с извършване на основен ремонт на отсечката между улиците „Христина Морфова“ и „Радецки“. Той включва цялостно асфалтиране на пътното платно, ремонт на дъждоприемни шахти и изграждане на нови такива, направа на нови бордюри и тротоари, както и подмяна на уличното осветление.", "date": "2019.12.02", "title": "Временно е преустановено движението по част от ул. „Иван Вазов“ в Стара Загора заради ремонт"}
{"url": "http://www.focus-news.net/news/2019/12/02/2725274/obshtina-burgas-proveri-gotovnostta-na-pochistvashtite-firmi-za-zimniya-sezon.html", "text": "По заповед на кмета Димитър Николов бе извършена проверка за материалната обезпеченост на фирмите, които ще осъществяват зимното поддържане на пътищата в Бургас. Общински служители, съвместно с представител на Пътна полиция, посетиха базите на дружествата \"Нелсен Чистота\" ЕООД и \"Чистота\" ЕООД. Това съобщиха от пресцентъра на  Община Бургас . \r\n \r\nИнспектирани бяха наличните машини и необходимите ресурси за почистване и третиране на пътната мрежа при минусови температури - пясък, сол, луга, препарат Антилед. Двете дружества заявиха готовност да изпълняват договорните си задължения качествено и се ангажираха да поддържат дежурни екипи за бърза реакция при нужда.", "date": "2019.12.02", "title": "Община Бургас провери готовността на почистващите фирми за зимния сезон"}
{"url": "http://www.focus-news.net/news/2019/12/02/2725278/oblastniyat-savet-na-bchk-v-dobrich-savmestno-s-mezhdunarodna-targovska-veriga-startira-kampaniya-kupi-i-dari.html", "text": "Областният съвет на Български червен кръст (ОС на БЧК) в Добрич съвместно с международна търговска верига стартира кампания „Купи и дари“. Това съобщи д-р Артюн Еринозов, директор на секретариата на милосърдната организация в добруджанския град, предаде кореспондентът на  Радио „Фокус” – Варна .   \r\n \r\nЗа трета поредна година продължава съвместната кампания между БЧК и „Билла България“ ЕООД за набиране на пакетирани хранителни продукти с цел подпомагане на уязвими групи от нуждаещи се граждани. В навечерието на коледните и новогодишни празници в магазините на търговската верига на 28, 29 и 30 ноември са се включили доброволци на БМЧК - Добрич с цел да подпомогнат кампанията „Купи и дари“.  \r\n \r\nМладежите са раздавали флаери с логото на кампанията и са приканвали гражданите да се включат в благотворителната акция. Кампанията е дългосрочна и се реализира в магазините на търговската верига в цялата страна. Всеки, който желае да подкрепи инициативата, може да го направи като закупи трайни пакетирани хранителни продукти и ги постави в специално брандираните колички в магазините. БЧК чрез своите областни структури ще организира транспортирането и предоставянето на хранителните продукти на нуждаещите се. \r\n \r\nЖулиета НИКОЛОВА", "date": "2019.12.02", "title": "Областният съвет на БЧК в Добрич съвместно с международна търговска верига стартира кампания „Купи и дари“"}
{"url": "http://www.focus-news.net/news/2019/12/02/2725276/normalno-se-osashtestvyava-preminavaneto-prez-gkpp-malko-tarnovo.html", "text": "Нормално се осъществява преминаването през ГКПП „Малко Търново“ на границата с Турция, съобщи за  Радио „Фокус“ – Бургас  дежурният на пункта.  \r\n \r\nТрафикът към момента е с нормална интензивност и преминаването се извършва без голямо изчакване. \r\nМария КУРТЕВА", "date": "2019.12.02", "title": "Нормално се осъществява преминаването през ГКПП „Малко Търново“"}
{"url": "http://www.focus-news.net/news/2019/12/02/2725279/aktsenti-v-predavaneto-petrich-dreven-i-vekovechen-po-radio-fokus-pirin.html", "text": "В днешното издание на предаването „Петрич – древен и вековечен“ по  Радио „Фокус“ – Пирин  отново ще проследим актуалните теми за община Петрич.  \r\nДве нови линейки за работата на ЦСМП - Петрич са осигурени по проект „Подкрепа за развитие на системата за спешна помощ“ на ОП „Региони в растеж“ 2014-2020 година. Повече информация по темата очаквайте в първите минути на предаването.  \r\n \r\nДо края на месец октомври по Закона за социалното подпомагане и Правилника за неговото прилагане с месечна социална помощ в цялата област са били подпомогнати 1 616 лица. Темата ще допълним с помощта на Станка Михова, главен експерт в Дирекция „Социално  подпомагане“. От нея ще чуете и какви са възможностите за социално подпомагане, от които може да се възползвате сега.  \r\n \r\n163 проверки по спазване разпоредбите на трудовото законодателство са били извършени от експертите към Дирекция „Инспекция по труда“ през месец октомври в Петрич, но и в останалата част от областта. Констатирани ли са нарушения и най-вече какви са били те ще ни каже Славянка Симитчийска, директор на дирекцията. \r\n  \r\nТелефоните в студиото са 0885 303 373 и 073/ 88-55-81. Имейлът на предаването е pirin@focus-news.net. Предаването „Петрич – древен и вековечен“ се излъчва на честотите на Радио „Фокус“ – Пирин всеки понеделник от 15.00 до 16.00 часа с водещ Ливия Нинова.", "date": "2019.12.02", "title": "Акценти в предаването „Петрич – древен и вековечен“ по Радио „Фокус“ - Пирин"}
{"url": "http://www.focus-news.net/news/2019/12/02/2725282/vakantsionno-selishte-v-primorska-dobrudzha-e-otlicheno-kato-edna-ot-nay-dobrite-spa-destinatsii-na-prestizhen-festival-v-kitay.html", "text": "Ваканционно селище в Приморска Добруджа е отличено като една от най-добрите СПА дестинации на престижен фестивал в Китай. Наградата е за курортен комплекс Албена. Връчена е на фестивала Hot Spring, който се е провел за четвърта поредна година. Това съобщи Виктория Симеонова, експерт „Връзки с обществеността“ във ваканционното селище, предаде кореспондент на  Радио „Фокус” – Варна .   \r\n \r\nБългарският курорт се нарежда сред отличените още три комплекса в Европа – Хевиз в Унгария, Виши във Франция и Бад Пирмот в Германия. Това е поредното отличие за Албена като СПА дестинация, след като в началото на годината комплексът беше отличен като най-иновативна СПА дестинация в Европа, а през септември получи награда за най-добра СПА дестинация в България.  \r\n \r\nКомплексът разполага с четири СПА и медицински центъра. Всички те са оборудвани с високотехнологична апаратура, а в тях работят доказани специалисти. Благоприятните природни условия в района, чистият въздух и здравословната храна са основните фактори, които привличат гостите на комплекса да се възползват от разнообразните СПА и медицински процедури, които СПА центровете предлагат. \r\n \r\nЖулиета НИКОЛОВА", "date": "2019.12.02", "title": "Ваканционно селище в Приморска Добруджа е отличено като една от най-добрите СПА дестинации на престижен фестивал в Китай"}
{"url": "http://www.focus-news.net/news/2019/12/02/2725281/stefan-bankov-mvr-prodalzhava-razsledvaneto-za-ustanovyavane-na-drugi-sluzhiteli-uchastvali-v-grupata-za-razprostranenie-na-narkotitsi.html", "text": "Служителите, които са участвали в групата имат 6-годишен стаж в МВР. Те са наблюдавани от дирекция „Вътрешна сигурност“, тъй като това е периодът, в който попадат в рисковата група. Това каза по време на брифинг Стефан Банков – зам.-началник на дирекция „Вътрешна сигурност“ в МВР, предаде репортер на  Агенция „Фокус“ .   \r\n \r\n„Стигнахме до фрапантни заключение, а именно, че служителите на вътрешното министерство си позволяват да малтретират лица на улицата, които употребяват наркотични вещества. Установено е, че единият от служителите е в съседски и приятелски отношения с един от участниците в групата. Връзката между тях датира отдавна. Връзката между участниците в групата е по т. нар. „прави телефони“. Продължават активните оперативно-издирвателни действия по установяване и на други служители на вътрешното министерство, които са съпричастни към това или допуснали това да се случи“, допълни още Стефан Банков.  \r\n \r\nГергана АНДРОВА-ПОПОВА", "date": "2019.12.02", "title": "Стефан Банков, МВР: Продължава разследването за установяване на други служители, участвали в групата за разпространение на наркотици"}
{"url": "http://www.focus-news.net/news/2019/12/02/2725283/api-preduprezhdava-shofyorite-da-ne-tragvat-s-letni-gumi-kam-planinskite-prohodi-zashtoto-prognozata-na-sinoptitsite-e-za-zastudyavane.html", "text": "През следващото денонощие се очаква понижение на температурите и на много места е възможно дъждът да премине в сняг. В тази връзка Агенция „Пътна инфраструктура“ апелира шофьорите, на които им предстои пътуване през планинските проходи да не тръгват с автомобили с летни гуми и да карат със скорост, съобразена с метеорологичните условия. Това съобщиха от пресцентъра на  АПИ . \r\n \r\nПътноподдържащите дружества са готови да реагират веднага и да обработят настилките и съоръженията, за да се осигури безопасното пътуване на шофьорите. В опорните пунктове има нужните количества сол, пясък и химикали и машини за посрещане на първия сняг. Директорите на пътните управления следят метеорологичните прогнози по райони и ще предприемат необходимите действия за обработка на настилките във високопланинските райони и проходите, където има предпоставки за хлъзгавост и заледявания по усойните места.", "date": "2019.12.02", "title": "АПИ предупреждава шофьорите да не тръгват с летни гуми към планинските проходи, защото прогнозата на синоптиците е за застудяване"}
{"url": "http://www.focus-news.net/news/2019/12/02/2725285/sputnik-v-sasht-i-kanada-izpolzvat-prazni-butilki-ot-vino-za-da-napravyat-koledni-elhi.html", "text": "Намирането на истински коледни елхи в САЩ и Канада става все по-трудно всяка година, тъй като в различни части на двете страни се съобщава за недостиг, пише агенция  Sputnik . Не само, че вече не е лесно да се намери коледно дърво, но и става по-скъпо.  \r\n \r\nПодготовката за най-вълшебното време от годината може да бъде доста стресиращо, особено когато става въпрос за купуването на подаръци за всички ваши близки или декориране на дома ви. Но ако все още не сте решили за коледното дърво дали да е истинско и мирише добре, но заедно с това да имате килим от игли, или изкуствено, което решава въпроса с бодлите, но няма празнично настроение-имаме решение на проблема: коледно дърво, направено от бутилки от вино. Това е алтернатива, която много хора избраха пред последните години.  \r\n \r\nКолкото и лудо за звучи, този тип коледно дърво изглежда доста добре, особено с много светлини.  \r\n \r\nРазбира се, има няколко недостатъци на тази алтернатива. Дядо Коледа може да помисли, че сте били непослушни, а домашните любимци, които обичат да си играят с коледна украса, могат да го разрушат, което прави проблема с иглите да не изглежда толкова сериозен. Освен това създаването на коледно дърво с малки размери ще изисква да консумирате много напитки, но след като е коледно време сме сигурни, че можете да го направите.  \r\n \r\nАко не сте почитатели на виното и сте загрижени за замърсяването с пластмаса, можете да направите коледно дърво от пластмасови бутилки, което изглежда също толкова добре, колкото неговата алтернатива със стъкло.  \r\n \r\n  Мария Факова", "date": "2019.12.02", "title": "Sputnik: В САЩ и Канада използват празни бутилки от вино, за да направят коледни елхи"}
{"url": "http://www.focus-news.net/news/2019/12/02/2725286/v-pernik-shte-se-provede-zasedanie-na-oblastniya-savet-za-satrudnichestvo-po-etnicheskite-i-integratsionni-vaprosi.html", "text": "В града ще се проведе заседание на Областния съвет за сътрудничество по етническите и интеграционни въпроси. Това съобщиха от пресцентъра на  Областна администрация - Перник . Заседанието ще се състои на 3 декември от 14.00 часа в заседателна зала \"Струма\" на Областната администрация.", "date": "2019.12.02", "title": "В Перник ще се проведе заседание на Областния съвет за сътрудничество по етническите и интеграционни въпроси"}
{"url": "http://www.focus-news.net/news/2019/12/02/2725277/lyubomir-yanev-zam-direktor-na-gdbop-40-choveka-davat-pokazaniya-po-otnoshenie-na-litsata-svarzani-s-grupata-za-razprostranenie-na-narkotitsi.html", "text": "Групата е действала от 2017 година до настоящия момент. По случая се работи повече от година. Това каза по време на брифинг Любомир Янев - зам.-директорът на ГДБОП, предаде репортер на  Агенция „Фокус“ .   \r\n \r\n„По отношение на участниците в групата са използвани СРС на база, на които с колегите от „Вътрешна сигурност“ се стигна до данните за служителите, които са съпричастни към престъпната дейност. По-характерното за случая е, че има голям брой свидетели, които са разпитани до настоящия момент – повече от 40 човека дават показания по отношение на лицата, които са свързани с групата за разпространение на наркотици“, заяви още Любомир Янев.  \r\nГрупата има строго изградена пирамидална структура. Лидерът на групата е задържан, с мярка за неотклонение „Задържане под стража“, криминално проявено лице е.  \r\n \r\n„Иззетият наркотик е около половин килограм“, допълни Любомир Янев.  \r\nНа полицейските служители се е заплащало да извършват проверки на конкурентни лица на групата, които разпространяват наркотични вещества.  \r\n \r\nГергана АНДРОВА-ПОПОВА", "date": "2019.12.02", "title": "Любомир Янев, зам.-директор на ГДБОП: 40 човека дават показания по отношение на лицата, свързани с групата за разпространение на наркотици"}
{"url": "http://www.focus-news.net/news/2019/12/02/2725287/60-000-kasa-tsigari-opakovani-za-izprashtane-kam-velikobritaniya-kato-drehi-i-knigi-sa-zadarzhani-pri-dve-proverki-v-sofiya.html", "text": "60 000 къса (3000 кутии) цигари, опаковани за изпращане към Великобритания като дрехи и книги, са иззети от митнически служители от ГД „Митническо разузнаване и разследване“ при две проверки в София. Това съобщиха от пресцентъра на  Агенция „Митници“ . \r\n \r\nПървата пратка е установена в спедиторски склад на 26 ноември 2019 г. По метода анализ на риска са селектирани съмнителни пратки, една от които по описание съдържала дрехи. Проверяващите установили, че вместо текстилните изделия в нея са опаковани 20 000 къса тютюневи изделия (1000 кутии) – цигари с валиден български бандерол и закупени от търговската мрежа. \r\n \r\nНа 28 ноември 2019 г. при друга проверка на селектирана пратка, митническите служители иззели 40 000 къса (2000 кутии) цигари също с валиден български бандерол, описани като книги. \r\n \r\nВъпреки че са с валиден български бандерол, тютюневите изделия и в двете пратки са били предназначени за нелегално разпространение във Великобритания. Те не са били обявени и съответно не са разполагали с необходимите документи съгласно Закона за акцизите, които се изискват при изпращане на акцизни стоки в търговски количества между държави членки на ЕС.", "date": "2019.12.02", "title": "60 000 къса цигари, опаковани за изпращане към Великобритания като дрехи и книги, са задържани при две проверки в София"}
{"url": "http://www.focus-news.net/news/2019/12/02/2725264/siyka-milev-spetsializirana-prokuratura-pri-provedena-spetsializirana-operatsiya-na-29-noemvri-sa-zadarzhani-10-litsa-ot-grupa-za-razprostranenie-na-narkotitsi.html", "text": "При проведена специализирана операция на 29 ноември са задържани 10 лица, като са извършени претърсвания и изземвания на 18 адреса и 10 автомобила. Намерени и иззети са голямо количества марухуана и амфетамини на малки дози, готови за разпространение. Това каза по време на брифинг говорителят на Специализираната прокуратура Сийка Милева, предаде репортер на  Агенция „Фокус“ .   \r\n \r\n„Организираната престъпна група е действала от началото на 2017 година на територията на град София, квартал „Требич“, село Мировяне, град Нови Искър и село Доброславци. Същата е създадена с цел разпространение на наркотични вещества, основно амфетамини и марихуана. Групата е имала строго изградена пирамидална структура. На долното ниво са били уличните дилъри, които са се снабдявали от членовете на средно ниво. Свидетелите описват групата като „Фирмата“, която е отговаряла за разпространението на наркотичните вещества в град Нови Искър, село Мировяне, квартал „Требич“ и село Доброславци“, заяви Сийка Милева.  \r\n \r\n„За грам трева за пушене и амфетамин се е заплащала сумата от 25 лв. Голяма част от членовете на групата са криминално проявени, с предходни осъждания за телесни повреди, разпространение на наркотични вещества, кражби и грабежи. Събрани са доказателства, че членовете на организираната престъпна група със сила, заплаха, нанасяне на телесни повреди и палежи на автомобили принуждавали различни лица да разпространяват наркотични вещества за тях“, допълни още говорителят на Специализираната прокуратура.  \r\n \r\nГергана АНДРОВА-ПОПОВА", "date": "2019.12.02", "title": "Сийка Милев, Специализирана прокуратура: При проведена специализирана операция на 29 ноември са задържани 10 лица от група за разпространение на наркотици"}
{"url": "http://www.focus-news.net/news/2019/12/02/2725289/kontrabandni-oblekla-sa-zadarzhani-pri-proverka-na-gkpp-dunav-most.html", "text": "Митнически служители от Главна дирекция „Митническо разузнаване и разследване“ (ГД МРР) задържаха 189 недекларирани облекла при митническа проверка на автобус с пътници в района на ГКПП „Дунав мост“, както и 112 парфюма в шофьорската кабина на товарен автомобил, преминаващ през МП „Калотина“. Това съобщиха от пресцентъра на  Агенция „Митници“ . \r\n \r\nАвтобусът с турска регистрация е пътувал от Турция за Румъния. На 27 ноември 2019 г. е отклонен в района на ГКПП „Дунав мост“ – Русе за щателна митническа проверка. В пет полиетиленови колета, придружавани от шофьора на автобуса, са открити при проверката 115 блузи и 74 спортни комплекта  с обозначения на 10 различни световноизвестни марки, сред които „Adidas“, „Nike“, „Puma“, „levis“, „Lacoste“, „Hugo Boss“ и др. За тях не са представени документи за закупуването им или митнически документи за въвеждането им на територията на България и ЕС. Водачът на автобуса, турски гражданин, обяснил, че ги е взел от Турция и ги пренася за Румъния. Стоките са задържани. Съставен е акт за установеното административно нарушение. Ще бъдат уведомени и правопритежателите на съответните търговски марки, поради съмнения за нарушени права върху интелектуалната собственост. \r\n \r\nПри друг случай митнически служители откриха контрабандни парфюми в шофьорската кабина на товарен автомобил, преминаващ през Митнически пункт „Калотина“. Камионът, управляван от босненски гражданин, е пристигнал на МП Калотина на  26.11.2019 г. на трасе  „Изходящи товарни МПС”. При извършената митническа проверка, в два кашона в кабината на шофьора са открити 112 броя парфюми с обозначения на различни световноизвестни търговски марки, сред които „Giorgio Armani“, „ Bulgari“, „Roberto Cavalli“ и др. Недекларираните парфюми са задържани. Срещу шофьора на автомобила е съставен акт за установеното административно нарушение. За случая ще бъдат уведомени правопритежателите на съответните търговски марки, поради съмнения за нарушени права върху интелектуалната собственост. \r\n \r\nПри аналогичен случай предния ден,  за който Агенция „Митници“ съобщи,  352 броя „маркови“ парфюма  бяха открити в осем кашона в товарното помещение на друг камион на ГКПП „Дунав мост 2“ при митническа проверка.", "date": "2019.12.02", "title": "Контрабандни облекла са задържани при проверка на ГКПП „Дунав мост“"}
{"url": "http://www.focus-news.net/news/2019/12/02/2725272/prezidentat-rumen-radev-za-men-stefan-danailov-beshe-choveshkoto-litse-na-balgarskata-politika.html", "text": "За мен Стефан Данаилов беше човешкото лице на българската политика. Това каза президентът Румен Радев пред журналисти за Стефан Данаилов, предаде репортер на  Агенция „Фокус“ . \r\n \r\n„Много е трудно да вкараме Стефан Данаилов в някакви рамки, за да го опишем с думи: огромният му принос към българското кино и театър, безрезервната му любов към хората, безкрайната отдаденост на неговите ученици“, заяви Радев. \r\n \r\nДеница КИТАНОВА", "date": "2019.12.02", "title": "Президентът Румен Радев: За мен Стефан Данаилов беше човешкото лице на българската политика"}
{"url": "http://www.focus-news.net/news/2019/12/02/2725280/afp-vav-vazdushni-udari-na-pravitelstvenite-sili-na-siriya-zaginaha-10-tsivilni.html", "text": "Във въздушни атаки на правителствените сили на Сирия, извършени в региона на Идлиб, загинаха десет цивилни, като други 15 са били ранени, предава  AFP . \r\nИдлиб е последният бастион на опозиционните сили, които се борят с правителството на Башар Асад. Според военни наблюдатели в бомбардировките са загинали поне десет цивилни, като в последните два дни сраженията са станали по-ожесточени.  \r\nУдарите са били извършени върху пазар в град Маарет ал-Нуман в контролираната от ислямската опозиция провинция Идлиб, според базираната във Великобритания „Сирийска обсерватория за човешките права“  (СОЧП).  \r\n \r\n \r\n \r\n \r\n  Теодор Пенев", "date": "2019.12.02", "title": "AFP: Във въздушни удари на правителствените сили на Сирия загинаха 10 цивилни"}
{"url": "http://www.focus-news.net/news/2019/12/02/2725290/zimna-feeriya-pod-hisarlaka-zapochva-v-kyustendil.html", "text": "„Зимна феерия под Хисарлъка” започва в Кюстендил. Това съобщи за  Радио „Фокус” – Кюстендил  Иван Андонов, председател на читалище „Братство” в Кюстендил.  \r\n \r\n„Официално беше даден стартът на Коледно-новогодишната програма „Зимна феерия под Хисарлъка 2019”, която организира през месец декември читалище „Братство”. Тя започна с откриване на Работилницата на Дядо Коледа и обявяване на  Коледния конкурс за картичка, картина, сурвачка, сувенир, приказка и стихотворение”, каза Иван Андонов.  \r\n \r\nПо думите му в празничната програма на читалището са предвидени множество концерти, изложби, Коледен хоров фестивал, детски представления, танцови и фолклорни спектакли и други инициативи.  \r\nВенцеслав ИЛЧЕВ", "date": "2019.12.02", "title": "„Зимна феерия под Хисарлъка” започва в Кюстендил"}
{"url": "http://www.focus-news.net/news/2019/12/02/2725284/kmetat-na-sofiya-yordanka-fandakova-shte-zapomnya-stefan-danailov-kato-golyam-artist-uchitel-i-lichnost.html", "text": "Ще запомня Стефан Данаилов като голям артист, учител и личност. Това каза кметът на София Йорданка Фандъкова пред журналисти за Стефан Данаилов, предаде репортер на  Агенция \"Фокус\" . \r\n \r\n\"Като гледам неговите ученици, съм сигурна, че е бил изключително добър към тях. Всички разказват сега своите спомени. Аз го познавам и като министър на културата. С него работихме по някои проекти. Беше изключително сърдечен и отзивчив, голяма личност\", каза Фандъкова. \r\n \r\nДеница КИТАНОВА", "date": "2019.12.02", "title": "Кметът на София Йорданка Фандъкова: Ще запомня Стефан Данаилов като голям артист, учител и личност"}
{"url": "http://www.focus-news.net/news/2019/12/02/2725293/zemedelskite-stopani-veche-mogat-da-podavat-vazrazheniya-po-spetsializiraniya-sloy-ploshti-dopustimi-za-podpomagane-za-kampaniya-2019.html", "text": "От днес земеделските стопани ще могат да проверят дали заявените от тях площи попадат изцяло или частично в обхвата на проекта на специализирания слой „Площи, допустими за подпомагане” за кампания 2019. Това съобщиха от пресцентъра на   Министерството на земеделието, храните и горите .  \r\n \r\nСправките се извършват в Система за електронни услуги (СЕУ) на Държавен фонд „Земеделие“ – Разплащателна агенция (https://seu.dfz.bg/). Проектът е одобрен със заповед на министъра на земеделието, храните и горите Десислава Танева и е предаден на ДФЗ – РА за извършване на кръстосани проверки, калкулации и изплащане на субсидии по схеми и мерки за директни плащания на площ. \r\n \r\nПри несъгласие с посочените данни, кандидатите могат да подават възражения автоматично до 13 декември 2019 г. включително от Система за електронни услуги (СЕУ) - ДФЗ. За подпомагане с регистрация в СЕУ стопаните ще могат да генерират възражения от личните си профили в системата, а останалите – от публичната част на системата. Възраженията ще се приемат и в Областните дирекции „Земеделие”. \r\nПри затруднение в проверките на данните или при подаване на възраженията, кандидатите могат да се обърнат за помощ към областните и общинските служби по земеделие към Министерството на земеделието, храните и горите. \r\n \r\nСлед разглеждането на всички постъпили възражения ще бъде подготвен и финалният специализиран слой „Площи, допустими за подпомагане” за кампания 2019. На базата тази актуализирана информация ДФЗ – РА ще извърши окончателните оторизации по схемите и мерките на площ.", "date": "2019.12.02", "title": "Земеделските стопани вече могат да подават възражения по специализирания слой „Площи, допустими за подпомагане” за кампания 2019"}
{"url": "http://www.focus-news.net/news/2019/12/02/2725288/the-times-of-israel-netanyahu-iska-da-ostane-na-vlast-pone-dokato-ne-uspee-da-aneksira-yordanskata-dolina.html", "text": "Премиерът на Израел Бенямин Нетаняху иска да остане на поста си в ротационно правителство с опозиционния лидер и ръководител на партия „Синьо и бяло“ Бени Ганц само докато не успее да изпълни обещанието си да анексира Йорданската долина в Западния бряг, пише вестник  The Times of Israel . \r\n \r\nТова се казва в изявление на управляващата Израел партия „Ликуд“. \r\nДвете партии неуспешно се опитваха до този момент да формират единно коалиционно правителство, докато страната бавно се насочва към трети поредни избори в рамките на година, след като и двамата лидери не успяха да формират кабинет, след като получиха мандат за това.  \r\n„Ликуд“ настоява, че Нетаняху първи трябва да е премиер в предложената сделка за ротация на поста министър-председател между него и Бени Ганц. „Синьо и бяло“ обаче продължават да държат на обещанието си да не влизат в правителство, водено от премиер, срещу когото се водят съдебни дела за корупция.  \r\n \r\nНетаняху по-рано се зарече, че ако бъде избран отново на премиерския пост незабавно ще анексира Йорданската долина. Това е територия, свързваща Западния бряг с държавата Йордания, което Израел разглежда като въпрос за своята национална сигурност. Това обещание на Нетаняху се разглежда като опит от негова страна да привлече електорат с дясна политическа ориентация.  \r\n \r\nСпоред израелската преса, ротационната сделка, която „Ликуд“ предлага ще позволи на Нетаняху да остане на поста си още шест месеца, в опит да се опита да анексира Йорданската долина, след което ще напусне, за да може да обърне внимание на заведените срещу него съдебни дела за измама и приемане на подкуп.  \r\n \r\nСпоред източник на „Ликуд“, опозицията няма да получи по-добро предложение от това. След като Нетаняху напусне поста си, Ганц ще стане премиер за година и половина, преди отново да върне министър-председателското място на председателя на „Ликуд“. \r\n \r\nНетаняху, заедно с други свои колеги от управляващата партия изложиха своите планове да анексират контролираната от Палестинската автономия територия, като оправдаха решението си с подкрепата на администрацията на президента на САЩ, Доналд Тръмп. Дискусиите по темата обаче доведоха до международно осъждане на това решение, включително и гневни коментари от Йордания.  \r\n \r\nМакар опозицията да подкрепя решението за анексиране на Йорданската долина, тя не е изявила своето становище по въпроса и дали ще предприеме такъв ход едностранно, ако се качи на власт.  \r\n \r\nМинистърът на опазването на околната среда на Израел Зеев Елкин потвърди офертата на „Ликуд“ за опозицията.  \r\n„Разберете, че процеса (по анексирането) изисква ясното съгласие на американците. Имаме рядка възможност, която не можем да пропуснем“, каза той.  \r\n \r\n„Имаме две опции. Можем да оставим Синьо и бяло да ни доведе до нови избори или може да се опитаме да стигнем до разбиране. Готови сме да стигнем далеч“, добави министърът. \r\n„Няма логика опозицията да не приема офертата – ние ще останем на власт и без друго за още шест месеца, ако ще има избори“. \r\n \r\nОпозицията заяви, че е готова да съставо правителство с „Ликуд“, но само ако Нетаняху се откаже от председателския пост в управляващата партия. „Синьо и бяло“ се опасява, че Нетаняху ще използва времето си като премиер в ротационно правителство, за да си издейства имунитет и да избегне наказателно преследване в делата си. \r\n \r\nПо-рано главният прокурор на Израел Авишай Манделбилт обяви, че на премиера ще бъдат повдигнати три обвинения – за приемане на подкуп, злоупотреба с доверие и измама.  \r\n \r\n  Теодор Пенев", "date": "2019.12.02", "title": "The Times of Israel: Нетаняху иска да остане на власт поне докато не успее да анексира Йорданската долина"}
{"url": "http://www.focus-news.net/news/2019/12/02/2725292/inzh-pencho-kervanov-zam-kmet-na-dobrich-propadaneto-na-chast-ot-ul-kap-dimitar-spisarevski-ne-e-vsledstvie-na-rabotata-po-proekta-za-obnovyavane-na-vodniya-sektor.html", "text": "Пропадането на част от пътното платно по ул. „Капитан Димитър Списаревски“ не е вследствие на работата по проекта за обновяване на водния сектор в града. „Канализационните води излизат извън колектора, подмиват платното и затова се получава това пропадане“, заяви инж. Пенчо Керванов, зам.-кмет „Устройство на територията“, предаде кореспондент на  Радио „Фокус” – Варна .  \r\n \r\nПредполага се, че най-тежкият участък е този, който минава под булеварда. Зоната не е била обследвана или по някакъв начин рехабилитирана повече от 40 години. Преди няколко дни Община Добрич информира гражданите, че във връзка с аварирала канализация по улица „Капитан Димитър Списаревски“ участъкът между улица „Хан Тервел“ и улица „Хаджи Димитър“ се затваря за движение на автомобили.    \r\n \r\nОт Общината припомнят, че по ул. „Капитан Димитър Списаревски“ има сериозен проблем с канализацията - събирател с диаметър ф600 от много години. Работи се за трайно решаване на казуса, тъй като проблемният участък е много голям - около 200 метра, и минава под бул. „Добруджа“. \r\n \r\nЖулиета НИКОЛОВА", "date": "2019.12.02", "title": "Инж. Пенчо Керванов, зам.-кмет на Добрич: Пропадането на част от ул. „Кап. Димитър Списаревски“ не е вследствие на работата по проекта за обновяване на водния сектор"}
{"url": "http://www.focus-news.net/news/2019/12/02/2725296/prof-d-r-slavcho-tomov-mu-pleven-dvete-predizvikatelstva-v-zdraveopazvaneto-v-balgariya-i-evropa-sa-barzite-tempove-na-tehnicheskiya-progres-i-tyasnata-spetsializatsiya.html", "text": "Двете най-големи предизвикателства в системата на здравеопазването в България и в Европа са главоломно бързите темпове, с които върви техническият прогрес, и тясната специализация. Това каза на тържествената промоция по дипломирането на студентите от специалност \"Медицина” в зала \"Магнум” на 2-ра Клинична база ректорът на Медицински университет - Плевен проф. д-р Славчо Томов, предаде кореспондент на  Радио „Фокус“ .  \r\n \r\n„В съвременния свят на движение на икономически и човешки капитал никой не може да отнеме правото Ви на свободен избор. Всъщност двете най-големи предизвикателства в системата на здравеопазването в България и в Европа са главоломно бързите темпове, с които върви техническият прогрес, и тясната специализация”, каза проф. д-р Славчо Томов.  \r\n \r\n\"Сигурно ще се запитате защо тясната специализация, нали в модерния свят лекарите се стремят да се превърнат във високо квалифицирани специалисти. В този процес забравяме, че пред нас стои за решаване не само конкретен медицински проблем. Пред нас стои една личност, човек със своите медицински, емоционално-психологични и социални проблеми”, подчерта още проф. Славчо Томов.   \r\nСпоред него, техническата революция помага много за решението на тези проблеми, но и изправя пред сериозни предизвикателства. \r\n \r\nВиолета КРЪСТЕВА", "date": "2019.12.02", "title": "Проф. д-р Славчо Томов, МУ - Плевен: Двете предизвикателства в здравеопазването в България и Европа са бързите темпове на техническия прогрес и тясната специализация"}
{"url": "http://www.focus-news.net/news/2019/12/02/2725269/siyka-milev-spetsializirana-prokuratura-dvama-politsai-sa-zadarzhani-za-razprostranenie-na-narkotitsi-v-sofiya.html", "text": "В състава на групата участват двама полицейски служители, които са на длъжност „Старши инспектор“ в група „Охранителна полиция“ във Второ РПУ. Това каза по време на брифинг говорителят на Специализираната прокуратура Сийка Милева, предаде репортер на  Агенция „Фокус“ .   \r\nТе са играели много важна роля – подпомагали дейността на групата като разчиствали терена от други разпространители на наркотични вещества.  Също така те арестували посочени от ръководителя на групата лица срещу заплащане. Събрани са доказателства, че единият от служителите на МВР е пренасял наркотични вещества в патрулния автомобил по време на изпълнение на служебните си задължения. Срещите между полицейските служители и членовете на групата се провеждали в сервиз за автомобили с цел да не се буди подозрение“, заяви Сийка Милева. \r\n \r\n„Наркотичните вещества са намерени на различни места в обитаваните от обвиняемите жилища. На всички е повдигнато обвинение за участие в организирана престъпна група, с цел разпространение на наркотични вещества. Като по отношение на 8 от лицата Специализиран наказателен съд е определил мярка за неотклонение „Задържане под стража“. На един от тях е определена мярка за неотклонение – парична гаранция, а другият участник от групата е обявен за общодържавно издирване. Като предстои издаването на европейска заповед за арест“, допълни още Сийка Милева.  \r\n \r\nГоворителят на Специализираната прокуратура допълни още, че са установени случаи, при които на лицата е била обещавана и осигуряването на лична охрана, ако си закупуват или разпространяват наркотици за групата.  \r\n \r\nГергана АНДРОВА-ПОПОВА", "date": "2019.12.02", "title": "Сийка Милев, Специализирана прокуратура: Двама полицаи са задържани за разпространение на наркотици в София"}
{"url": "http://www.focus-news.net/news/2019/12/02/2725297/zhechko-andreynski-vidinskiya-sayuz-na-zarnoporoizvoditelite-esennata-kampaniya-e-priklyuchila-sas-seitbata-v-oblast-vidin.html", "text": "Есенната кампания е приключила със сеитбата в областта. Това каза за  Радио „Фокус“ – Видин  Жечко Андрейнски,  председател на Видинския съюз на зърнопороизводителите. Той посочи, че състоянието на есенниците е много по добро в сравнение с миналата година, когато посевите са поникнали едва през януари.  \r\n \r\n„Пшеницата и ечемикът са във фаза втори, трети лист в началото на братене в отделните райони. Дъждът, който падна през ноември, е между 50 и 100 л/кв. м и даде възможност на посевите да поникнат, защото температурите бяха положителни. Рапицата поникна малко по-късно, но там, където е засята навреме, състоянието ѝ е добро“, заяви Жечко Андрейнски.   \r\n \r\nТой допълни, че в момента всички земеделски стопани извършват дълбока есенна оран. „Надяваме се през зимата да падне достатъчно дъжд, снежната покривка да е голяма и да може да осигури достатъчно влага за земеделските площи. Прогнозите засега са добри, ще има дъжд и ще има добро влагозапасяване“, заяви Андрейнски. Според него това ще се отрази добре на посевите. Той припомни, че през това лято сушата в региона е продължила близо 3 месеца и сега почвата се нуждае от по-голямо количество валежи.  \r\n \r\nАнна ЛОЗАНОВА", "date": "2019.12.02", "title": "Жечко Андрейнски, Видинския съюз на зърнопороизводителите: Есенната кампания  е приключила със сеитбата в област Видин"}
{"url": "http://www.focus-news.net/news/2019/12/02/2725301/mezhdunarodna-konferentsiya-perspektivi-na-mladite-romi-v-balgariya-shte-se-provede-v-sofiya-na-12-dekemvri.html", "text": "Международна конференция „Перспективи на младите роми в България“ ще се проведе на 12 декември 2019 г. от 9.00 часа в сградата на Български червен кръст на бул. \"Джеймс Ваучер\" 76. Това съобщиха от пресцентъра на  Световната ромска организация , която е основен организатор на събитието. \r\nНа събитието ще се обсъждат редица въпроси. \r\nПо темите за създаване Консултативни ромски съвети по сигурността към комисарите на Световната ромска организация по общини за превенция на престъпността и спазването на обществения ред по ромските квартали. Свиренето на музикални инструменти и пеенето по сватби кръщенета и други увеселения да става само в определени часове съгласно наредби на Общински съвети; как да върнем деца в училище; трафикът на деца и жени; създаване на Хранителни банки за деца по общини и създаване на младежки ромски организация към МБЧК ще говорят проф. Сергей Игнатов - бивш министър на образованието, Петко Асенов - вицепрезидент на Световната ромска организация и главен комисар на ромите в България. \r\n \r\nПо темата за ромските законни и незаконни къщи и постройки при бедствие, авари и кризи изграждане на социални жилища и центрове ще говори арх. Георги Бакалов - председател на Съюз на Архитектите в България. \r\n \r\nЗа проекта за ,,Спешна и неотложна медицинска помощ\" в страната и ромските квартали, включване на всички медицински кадри с ромски произход и такива владеещи ромски език ще говорят проф. Александър Чирков и Златина Георгиева - юрист експерт по „ Спешна и неотложна медицинска помощ\". \r\n \r\nПо темите за създаване на Младежка ромска организация към МБЧК и проект „Да върнем децата в училище\" ще говори проф. Сергей Игнатов бивш министър на образованието \r\n \r\nЗа програмата и мерките за намаляване на набезите в транспорта и в системата на железниците ще говори инж. Милчо Ламбрев експерт, бивш ген. Директор на НК „Железопътна инфраструктура\". \r\n \r\nНа събитието ще бъде обсъдена и програма и съвместната работа с общини и кметове и съветници и от ромски произход с комисарите на общини на Световната ромска организации и Консултативните ромски съвети по сигурността към комисаря на ромите. \r\n \r\n Световната ромска организация е организация в която членуват роми от 48 държави от три континента. Световната ромска организация работи съвместно с Националния център за развитие на ромите в република България с държавните институции за интеграция на ромите в областта дискриминацията и срещу нарушаването на човешките права на ромите. Световната ромска организация предоставя на ромите инструменти и ресурси за постигане на равен достъп до участие в политическия живот, образование, култура ,трудова заетост, здравеопазване, жилищно осигуряване и обществени услуги. \r\n \r\nСветовната ромска организация играе важна роля в успешното асоцииране на ромите в съвременните общества , като има огромен принос за решаването на социални проблеми и етнически конфликти, включително на територията на Р. България, партнирайки успешно на държавните институции .", "date": "2019.12.02", "title": "Международна конференция „Перспективи на младите роми в България“ ще се проведе в София на 12 декември"}
{"url": "http://www.focus-news.net/news/2019/12/02/2725295/pregled-na-mezhdunarodnite-novini-do-1300-chasa-agentsiya-fokus.html", "text": "Повече от 50 световни лидери се събраха на конференцията на ООН за изменението на климата в Мадрид, предава  Euronews . Събитието трябваше да бъде проведено в Чили, но бе преместено заради гражданските вълнения в страната. \r\n \r\nСрещата на върха трябва да положи рамката за нова фаза в борбата с климатичните промени. Това e последната среща на върха на ООН по въпросите на климата преди 2020 г., когато много държави трябва да представят нови планове за действия в областта на климата.  \r\n \r\nПредседателят на Европейската комисия Урсула фон дер Лайен ще присъства на конференцията в Мадрид, което ще нейното първо официално действие на поста. Урсула фон дер Лайен си постави високи цели в политиката на Европейския съюз в борбата с изменението на климата, обещавайки да намали въглеродните емисии на блока с поне 50% до 2030 г.  \r\n*** \r\n \r\n  Президентът на Китайската народна република Си Дзипин призова за осигуряване на безопасността, надеждността и екологичността при експлоатацията на газопровода „Силата на Сибир“, предава  TACC . \r\n \r\nС това изявление той започна своята реч по случай откриването на тръбопровода във видеоконференцията си с руския държавен глава Владимир Путин. \r\nВъвеждането в експлоатация на газопровода е важен резултат и началото на нов етап в нашето сътрудничество. Бих искал да отправя няколко пожелания за по-нататъшното функциониране на газопровода“, каза той. \r\n \r\n\"Необходимо е да се постави на първо място безопасността и надеждността на експлоатацията на газопровода. Второто важно нещо е неговата екологичност - важно е да се обърне специално внимание на опазването на околната среда, да се внимава с експлоатацията на ресурсите\", добави той. \r\n \r\nСи Дзинпин отбеляза, че експлоатацията на газопровода „Силата на Сибир“ е проектирана така, че да допринесе за социално-икономическото развитие на регионите, през които преминава. \r\nПрезидентът на Китай заяви още, че развитието на отношенията между Русия и Китай е приоритет и за двете страни. \r\n \r\n\"Развитието на руско-китайските отношения е и ще бъде приоритетна външна политика на всяка от нашите страни\", заяви той. \r\n*** \r\n \r\n  В понеделник, 2 декември, започва да работи тръбопроводът „Силата на Сибир“, първият от трите нови руски газопровода, които трябва да укрепят доминиращата позиция на Москва на газовия пазар на планетата и да потвърдят статута й на най-големия износител на суровината. Газопроводът, който ще подобри допълнително връзките между Русия и Китай ще бъде открит от президентите Владимир Путин и Си Дзинпин, пише руското списание  „Експерт“  в материал, представен без редакторска намеса. \r\n \r\n \r\nОсвен „Силата на Сибир“, Газпром също планира в близко бъдеще да пусне още два газопровода, по които руският газ ще отиде на запад, към Европа, заобикаляйки Украйна. Президентите Путин и Ердоган трябва да открият „Турски поток“ през януари 2020 г., а „Северен поток 2“, чрез който обемът на доставения в Германия руски газ ще се удвои, трябва да бъде пуснат в средата на следващата година. \r\n \r\nАнализаторите са сигурни, че трите изброени проекта ще донесат на Русия дългосрочни икономически и политически ползи. Прави впечатление, че Русия, не забравяйки за Запада (Европа), традиционния потребител на руски газ; през последните няколко години обръща голямо внимание на Изтока и най-вече на Китай. \r\n \r\n„Русия не само създава нови потоци на приходи, но също така се застрахова от рисковете и засилва стратегическите си позиции“, обяснява специалистът по енергийните пазари Ендрю Хил, който оглавява аналитичната група S&P Global Platts EMEA. „Нито Кремъл, нито Газпром са загубили способността си да използват конкурентите един срещу друг“. \r\n \r\nТой смята, че почти едновременното въвеждане в експлоатация на три нови газопровода свидетелства за нарастващата зрялост на Русия, която е „кралят на глобалния газов сектор“. \r\n \r\nСпоред прессекретаря на руския президент Дмитрий Песков значението на газопровода на 3000-километровия газопровод „Силата на Сибир“, който ще свързва отдалечени райони на Източен Сибир с Благовещенск, е трудно да се надцени. \r\n \r\n„Това (стартирането на проекта) е важно за страната ни, важно е и за Китай“, обясни той в интервю за РИА Новости. „Осъществяването на такива трансрегионални проекти в страната подпомага и е отправна точка за развитието на много региони. Регионите, които получават такъв обект на своя територия, впоследствие печелят от допълнителна инфраструктура, работни места и т.н. Това е много важен проект не само за Русия, но и за страните , които потенциално могат да станат клиенти“. \r\n \r\nВладимир Путин счита „Силата на Сибир“ за най-големия строителен проект в света. Москва и Пекин подписаха през 2014 г., след десет години трудни преговори, 30-годишно споразумение за доставка на руски газ в Китай на стойност 400 милиарда долара,. Това е най-големият договор на Газпром, според който той трябва да доставя 38 милиарда кубически метра газ годишно в Китай, след като тръбопроводът започне да работи с пълен капацитет през 2025 година. \r\n \r\n„Газпром“ подчертава трудностите при изграждането на газопровода „Силата на Сибир“, който преминава през блатисти, планински, сеизмично активни райони, включително вечно замръзнали. Строителството се извършваше в екстремни условия. Достатъчно е да се каже, че в Якутия например термометърът понякога пада до -60 ° C, а в района на Далечния Изток до -40 ° C. \r\n \r\nЗаместник-министърът на външните работи на Китай Льо Ючен, който посети Москва миналата седмица, подчерта, че газопроводът (Силата на Сибир) ще задълбочи и разшири сътрудничеството между Китай и Русия и ще позволи на двете страни да засилят икономическата си мощ. \r\n \r\nВ навечерието на пускането на газопровода беше завършено изграждането на първия трансграничен автомобилен мост между Русия и Китай над река Амур, свързващ Благовещенск с китайския град Хейхе. Всеки партньор изгради 540 метра пътно платно. \r\n \r\nЗа разлика от „Силата на Сибир“, изграждането на втората фаза на газопровода „Северен поток“, който преминава по дъното на Балтийско море, се осъществява в средата на силна упорита съпротива от балтийските страни и Източна Европа, оглавявани от САЩ, които усилено налагат своя скъп втечнен газ. Особено рязко против 11-милиардния проект се обявява Украйна, която заради него ще загуби големи доходи от транзита на руски газ на запад. \r\n*** \r\n \r\n  Руският президент Владимир Путин и китайският президент Си Дзинпин пускат в експлоатация газопровода „Силата на Сибир“, предава  TACC . \r\nПрез тръбопровода ще минава газ, добит от Източен Сибир. Той ще бъде транспортиран по тръбите до вътрешната част на Русия, както и до Китай.  \r\nПървоначално пускането на газопровода беше планирано за 20 декември 2019 г., но работата беше завършена по-бързо от очакването. \r\n„Взаимодействието между Русия и Китай в областта на енергетиката преминава на ново ниво със старта на „Силата на Сибир“, каза Путин на видеоконференцията по откриването на газопровода. \r\n„През 2019 г. се навършват 70 години от установяването на дипломатическите отношения (между Русия и Китай). През същата година започваме да доставяме руски газ за Китай“, добави държавният глава.  \r\n„Тази стъпка извежда руско-китайското стратегическо сътрудничество в енергийния сектор на изцяло ново ниво“, каза още Путин и добави, че този ход приближава Москва и Китай до задачата, която той и Си Дзинпин са си поставили, стойността на търговията между двете страни да достигне 200 млрд. долара (181 млрд. евро) през 2024 г. \r\n*** \r\n \r\n САЩ завършиха процедурата за ратификация на протокола към Алианса за влизането на Северна Македония в НАТО. Това обяви държавният секретар на САЩ Майкъл Помпео на страницата си в социалната мрежа „Туитър“, предава  ТАСС .  \r\n \r\n„Радвам се да обявя, че САЩ ратифицираха протокола за влизането на Северна Македония в НАТО“, пише той.  \r\n„Една крачка по-близо сме до посрещането на Северна Македония като 30-ия член на НАТО!“ добави Помпео.  \r\n \r\nПовечето страни вече са одобрили протокола за приемане на Северна Македония в НАТО. В Лондон на 3 и 4 декември ще се проведе среща на върха на страните-членки.  \r\n*** \r\n \r\n  Китай наложи санкции на американската правозащитна организация Human Rights Watch и блокира влизането на военни кораби на САЩ в Хонконг, съобщи официалният представител на Министерството на външните работи на Китай Хуа Чунин, предава  ТАСС . \r\n \r\n„Въпреки решителните протести на Китай, американците настояха да подпишат т.нар. Закон за правата на човека и демокрацията в Хонконг, което е сериозно нарушение на международното право и намеса във вътрешните работи на Китай. В отговор на необоснованите действия на американската страна, ние взехме решение да спрем да разглеждаме исканията за посещение на Хонконг от американски военни кораби и самолети. Също така приехме санкции срещу американските неправителствени организации - National Endowment for Democracy, International Republican Institute, Human Rights Watch, Freedom House и редица други“, заяви дипломатът. \r\n \r\n„Настоятелно призоваваме САЩ да поправят грешките и да спрат намесата в нашите вътрешни работи. Китай ще предприеме всички необходими мерки в съответствие с развитието на ситуацията за защита на стабилността и просперитета на Хонконг, както и националния суверенитет, сигурност и интересите на развитие на нашата страна“, подчерта Хуанин. \r\n \r\nПодписаният от президента на САЩ Доналд Тръмп закон ще изисква администрацията на САЩ редовно да докладва на законодателите за ситуацията в Хонконг и предвижда възможността да наложи санкции на отговорните, според Вашингтон, за нарушаване на правата на човека в този автономен регион. Документът също така предвижда годишна оценка за това колко независим е Хонконг от Пекин, като част от неговата политика една държава-две системи за разширяване на преференциалния търговски, икономически, митнически и инвестиционен режим за САЩ. \r\n*** \r\n \r\n Професорът по политически науки от белградския университет Миролюб Йевтич заяви, че истинският проблем с т.нар. „Ислямска държава“ на Балканите е в Косово, а не в Босна и Херцеговина (БиХ), както твърди френският президент Еманюел Макрон, пише белградският ежедневник  „Политика“ . \r\n \r\nВ интервю пред портала Спутник Йевтич посочи, че ислямската общност в БиХ е осъдила ИД, докато ислямската общност в Косово, единствена в този район е призовала за джихад в Сирия на страната на терористите. \r\n \r\nПо неговите думи, най-много хора заминават от Косово за Сирия, въпреки че няма точна информация колко са били вербувани в редиците на ИД. \r\n \r\n„Синът на косовския мюфтия призова за джихад и така даде пример, който другите трябва да следват. В този момент въпреки че много се говори за това, в Косово едва ли има сериозни центрове за обучение, като се има предвид, че тази част от Балканите е премрежена от американските и западните разузнавателни служби“, каза Йевтич. \r\n \r\nТой добави, че лидерът на косовското Движение „Самоопределение“ Албин Курти „изповядва ислямизма, който се подкрепя от Запада, както и че бъдещият косовски премиер говори открито онова, което другите си мислят. \r\n \r\n„Цялото ислямско, мюсюлманско, албанско население на Северна Македония, Албания и Косово се стреми към създаването на единна албанска държава, която би била етап, докато не се обединят с останалите мюсюлмани, но против това се обявяват албанските християни, за които не се говори много“, заключи Йевтич. \r\n*** \r\n \r\n  Заместник-председателят на „Социалистическото движение за интеграция“ (СДИ) Петрит Васили обяви, че премиерът на страната Еди Рама трябва да понесе съдебна отговорност за загиналите в поредицата земетресения, които разтърсиха Албания, понеже е било негово задължение да вземе мерки според закона, след труса от 21 септември 2019 г., които да предотвратят загубата на животи в бъдещи подобни бедствия, пише тиранското издание  Albania Daily News . \r\n \r\nТой обясни, че трусовете от 26 ноември и щетите от тях са можели да бъдат предотвратени, ако бяха взети предвид предупрежденията след земетресенията от 21 септември. Според него обаче дори след септемврийското земетресение с магнитуд 5,6 по скалата на Рихтер, Рама не е взел никакви мерки.  \r\n \r\nТой подчерта, че именно Рама не е взел никакви мерки за предотвратяването на загубата на толкова много животи в подобни бедствия, заради което трябва да отговаря пред съда.  \r\n \r\n„Премиерът Еди Рама днес е обвинен, след разрушителното земетресение от 26 ноември. Това земетресение e хроника на бедствие, за което предупреждаваме след 21 септември, когато подобен трус удари страната. (…) Беше негова директна отговорност да вземе мерки, според закона, които да предотвратят загубата на толкова много човешки животи, така че той трябва да отговаря пред съда“, обяви Васили. \r\n*** \r\n \r\n  Премиерът на Малта Джоузеф Мускат потвърди, че ще напусне поста си като министър-председател в началото на следващата година, сред натрупващо се срещу него напрежение, свързано с убийството на журналиста Дафне Каруана Галиция, пише европейската редакция на списание  Politico . \r\n \r\nМускат заяви в свое изявление, че ще напусне и като лидер на Лейбъристката партия на 12 януари, така че тя да може да избере нов лидер и премиер, което би трябвало да отнеме около месец. Междувременно Мускат заяви, че ще продължи да служи като премиер, за да осигури стабилност на страната.  \r\n„Ще направя каквото трябва да се направи“, каза той в изявлението си. \r\n \r\n„Вярвам, че доверието, което ми показахте още е там и напускам с мисълта, че съм го запазил. Но този ход ще гарантира запазването на наследството от икономическия растеж и социалната справедливост без прецедент“, каза още той. \r\n \r\nНеговия ход идва малко след призивите за неговата оставка от страна на семейството на Галиция и хилядите протестиращи по-рано, след като разследването разкри тесни връзки между заподозрените за убийството и екипа на премиера. \r\nПо-рано ръководителят на кабинета на Мускат Кейт Шембри и правителствените министри на туризма и икономиката подадоха оставките си.  \r\nГалиция, виден журналист и блогър от Малта, разследваше корупционните практики по високите етажи на властта и в обществото. Тя беше убита през октомври 2017 г., след като кола-бомба беше детонирана пред жилището й.  \r\n \r\nЙорген Френч, малтийски бизнесмен, беше обвинен по-рано в участие в криминална организация и сътрудничество в убийството, според британската преса.  \r\nМалтийските лейбъристи публикуваха изявление, в което изразиха „пълното си доверие“ в премиера, след спешна среща между депутатите на партията.  \r\n \r\nВ свое собствено изявление, Мускат защити работата си и заяви, че ще се подсигури „справедливостта да възтържествува“ по това дело. \r\n \r\n„Всеки ден в последните две години аз поемах отговорностите и вземах решения. Взех тези решения с най-добрите интереси по завършването на делото и съм убеден, че някои от тях бяха добри, докато други можеше и да са по-добри“, каза той.  \r\n \r\n„Нашите институции са силни и те функционират. Срам за всеки, който им се подиграва, тъй като (по този начин) той се подиграва на нашата държава“, каза още премиерът.  \r\n*** \r\n \r\n  Mинистърът на отбраната на Северна Македония Людимила Шекеринска заяви, че за Скопие е гордост, че знамето й се вее, заедно с тези на останалите 29 страни-членки на НАТО в Лондон преди срещата от високо равнище на Алианса в британската столица, която ще се проведе на 3 и 4 декември, пише електронното издание  “МКД“ . \r\n \r\nТя написа това в съобщение в своя официален профил в социалната мрежа „Фейсбук“.  \r\n„Гордост! Знамето на нашата родина се издигна в Лондон в навечерието на срещата на върха на НАТО, заедно с останалите 29 (страни-)членки“, написа тя.  \r\n \r\nСеверна Македония ще присъства на срещата на върха на лидерите на страните-членки на НАТО в Лондон. Правителствената делегация на Скопие ще се ръководи от премиера Зоран Заев и ще включва министър Шекеринска и външния министър Никола Димитров. \r\n \r\nСамо една ратификация дели Македония от пълноправно членство в Алианса, като се има предвид, че за девет месеца, Протоколът за присъединяването на Скопие към НАТО е ратифициран от 28 от 29 страни-членки. В окончателната декларация от срещата се предвижда да бъде включен и параграф, който да отбелязва, че страната ще се превърне в 30-ата членка НАТО.  \r\n*** \r\n \r\n  В рамките на няколко месеца, Северна Корея е изградила няколко десетки бетонни платформи, от които е възможно да изстрелят междуконтинентални ракети от мобилни инсталации, предава  РИА Новости , като се позовава на американски и южнокорейски източници. \r\n \r\nСпоред информацията платформите с ширина до няколко десетки метра са проектирани да променят точките на изстрелване на ракетите, което затруднява предварителното определяне на тяхното местоположение. \r\n \r\nСилите за отбрана и флота на Япония по-рано разположиха военни кораби с многофункционалната бойна система „Аегис“ недалеч от бреговете на Северна Корея във връзка с „военните провокоации“ на Пхенян.  \r\n \r\nСеверна Корея проведе серия тестове на ракетни системи за заплов огън по-рано. На фона на липсата на напредък в преговорите между САЩ и Северна Корея има опасения, че Пхенян ще се върне към тестовете на междуконтиненталните ракети.  \r\n \r\nВ нощта на 30 ноември Пхенян изпробва междуконтиненталната балистична ракета „Хвасон-15“. \r\nВисочината на полета й достигна 4475 км и тя достигна до дистанция от 950 километра. Полетът продължи 53 минути и ракетата падна в изключителната икономическа зона на Япония, на 250 километра от префектура Аомори. Тогава военни експерти от Япония и САЩ предположиха, че ракетата е в състояние да измине разстоянието от 13 хиляди километра и да стигне до Вашингтон. \r\n*** \r\n \r\n  Трима души от френските спасителни служби загинаха в катастрофа с хеликоптер близо до град Марсилия по време на мисия в южната част на страната, където наводненията доведоха до две жертви, предава  AFP , като се позовава на правителствени източници.  \r\n \r\nХеликоптерът им е загубил радио и радарен сигнал по време на своята спасителна и наблюдателна мисия в департамент Вар. Тримата души екипаж са открити мъртви преди часове близо до град Рове, заявиха вътрешният министър на страната Крисоф Канстанер и неговият държавен секретар Лорен Нунез в свое изявление. Провежда се разследване, за да се установят причините и обстоятелствата около катастрофата.  \r\n \r\n„Докато Франция се готви да почете днес 13 от своите войници, които загинаха на служба (в Мали), нашата страна губи трима герои, които дадоха животите си за да защитят французите“, казаха двамата. \r\n \r\nДвама души по-рано загинаха в наводненията в южната част на Франция, която беше ударена от мощни бури и обилни валежи. Общо шест души загинаха в следствие от бедствието в рамките на две седмици.", "date": "2019.12.02", "title": "Преглед на международните новини до 13:00 часа (Агенция „Фокус“)"}
{"url": "http://www.focus-news.net/news/2019/12/02/2725300/vladimir-todorov-bapk-prez-zimnite-mesetsi-shofyorite-da-imat-izpravna-otoplitelna-sistema-i-da-imat-raboteshti-chistachki.html", "text": "Съветвам шофьорите през зимните месеци да имат изправна отоплителна система и да имат работещи чистачки. Това каза председателят на Управителния съвет на Българската асоциация на пострадалите при катастрофи Владимир Тодоров в интервю за  Агенция „Фокус“  във връзка с опасностите за шофьорите по зимните пътища. „Да бъдат с добре оборудвани автомобили.  \r\n \r\nВ никакъв случай да не си позволяват да карат с летни гуми, макар и законът да го позволява. Всички в автомобила да бъдат с предпазни колани, включително и тези на задните седалки.  Децата да бъдат в детски столчета“, напомни Тодоров.  \r\n \r\n„Летните гуми трябва да се сменят със зимни, защото когато паднат температурите, под пет градуса, материалът, от който са изработени зимните гуми е съвсем различен от материала, от който са летните гуми. Каучукът е съвсем друг вид. Ако ние използваме летни гуми при едни ниски температури каучукът се втърдява. Той не може да прави добро сцепление и стават още по-хлъзгави“, обясни още той относно важността от смяната на летните гуми със зимни. „Освен това протекторите са с различна шарка. При зимните гуми те са така направени, че когато има сняг и дъжд сцеплението да е по-добро. Никакъв компромис не трябва да се прави със зимни и летни гуми. Неслучайно са измислили зимните гуми за по-добро сцепление“, допълни Тодоров.  \r\n \r\nТеодора ПАТРОНОВА \r\n \r\n Пълния текст на интервюто четете по-късно в „Мнение”", "date": "2019.12.02", "title": "Владимир Тодоров, БАПК: През зимните месеци шофьорите да имат изправна отоплителна система и да имат работещи чистачки"}
{"url": "http://www.focus-news.net/news/2019/12/02/2725291/ivaylo-kalfin-stefan-danailov-e-edin-ot-kolosite-na-balgarskiya-duh.html", "text": "Стефан Данаилов е един от колосите на българската култура, на българския дух и на българщината. \r\nТова каза за  Агенция \"Фокус\"  Ивайло Калфин за Стефан Данаилов. Заедно с него да си вземе последно сбогом със Стефан Данаилов бе и лидерът на АБВ Румен Петков. \r\n \r\nДеница КИТАНОВА", "date": "2019.12.02", "title": "Ивайло Калфин: Стефан Данаилов е един от колосите на българския дух"}
{"url": "http://www.focus-news.net/news/2019/12/02/2725305/euroactive-anrey-babish-e-v-konflikt-na-interesi-spored-evropeyskata-komisiya.html", "text": "Одит на Европейската комисия потвърди, че чешкият министър-председател е в конфликт на интереси, поради предишната си бизнес империя, която е вложил в доверителни фондове, предава  Euroactive , като се позовава на информация от електронното издание на чешкото списание  Respekt . \r\n  \r\nЕвропейската комисия заяви, че е изпратила резултатите от одита на чешките власти, но съобщи, че съдържанието е поверително, защото одитната процедура е в ход.  \r\n \r\nГоворител на чешката холдингова компания \"Agrofert\" заяви, че компанията няма информация за резултатите от одита. Компаниите от групата на \"Agrofest\", които са ядрото на активите на Андрей Бабиш, са оценени от списание \"Forbеs\" на 3,5 млрд. долара и са едни от най-големите получатели на субсидии от Европейския съюз за земеделие и инвестиционни проекти. \r\n \r\nТе се управляват от два доверителни фонда от 2017 г., като споразумение е направено, за да може Бабиш да отговори на местния закон за конфликт на интереси. По-рано той повтори в телевизионен дебат, че е изпълнил всички законови задължения. \r\n  \r\nПредварителният одит, който изтече през юни, навежда на мисълта, че страната може да бъде изправена пред задължението да върне милиони евро помощ от ЕС, предоставени на компаниите от \"Agrofest\".  \r\n \r\n  Мария Факова", "date": "2019.12.02", "title": "Euroactive: Анрей Бабиш е в конфликт на интереси, според Европейската комисия"}
{"url": "http://www.focus-news.net/news/2019/12/02/2725303/reuters-angela-merkel-e-gotova-da-razgovarya-sas-sotsialdemokratite-no-ne-e-planirano-prerazglezhdane-na-koalitsionnata-sdelka.html", "text": "Германският канцлер Ангела Меркел е готова да разговаря и да работи с новите лидери на социалдемократическата партия, която е част от правителството, заедно с Християндемократическия съюз (ХДС), но нови коалиционни преговори не се предвиждат, заяви нейният говорител, предава  Reuters . \r\nГерманската социалдемократическа партия (ГСДП) е част от коалиционното правителство на Меркел и по-рано бяха проведени нови избори за ръководители на лявата политическа формация, при които начело излязоха Норберт Валтер-Борянс и Саския Ексен. Това постави Германия на политически кръстопът, тъй като двамата са сред най-силните критици на коалицията с ХДС.  \r\n \r\n  Теодор Пенев", "date": "2019.12.02", "title": "Reuters: Ангела Меркел е готова да разговаря със социалдемократите, но не е планирано преразглеждане на коалиционната сделка"}
{"url": "http://www.focus-news.net/news/2019/12/02/2725306/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kulata-kapitan-andreevo-i-dunav-most.html", "text": "Интензивен е трафикът за товарни автомобили на изход на ГКПП „Кулата“, „Капитан Андреево“ и „Дунав мост“. Това съобщиха от  ГД „Гранична полиция“ . Информацията за трафика на граничните пунктове е към 13.00 часа. Поради извършване на ремонтни работи на ГКПП „Кулата“ е възможно да има промени в организацията на движението на товарните автомобили през пункта. Трасетата ще се ремонтират поетапно, без да се спира преминаването на превозни средства. От 11.00 ч. на 02.12.2019 на ГКПП „Никопол“ фериботната платформа е преустановила дейност поради технически проблем.  На границата със Сърбия и Северна Македония трафикът е нормален на всички гранични контролно-пропускателни пунктове", "date": "2019.12.02", "title": "ГД „Гранична полиция“: Интензивен е трафикът за товарни автомобили на изход на ГКПП „Кулата“, „Капитан Андреево“ и „Дунав мост“"}
{"url": "http://www.focus-news.net/news/2019/12/02/2725307/72-godishen-mazh-e-zaginal-pri-padane-ot-stalba-v-kavarna.html", "text": "72-годишен мъж е загинал при падане от стълба в Каварна. Това съобщиха от  ОДМВР - Добрич . Сигналът за инцидента е подаден на 28 ноември около 10.10 часа. Съобщено е за починал мъж на 72-години в частен двор на територията на град Каварна. На място е установено, че при ремонтни дейности в двора на къщата си, той е паднал от стълба от височина 4 метра. По случая е образувано досъдебно производство.", "date": "2019.12.02", "title": "72-годишен мъж е загинал при падане от стълба в Каварна"}
{"url": "http://www.focus-news.net/news/2019/12/02/2725310/sinat-na-rusi-polkovnika-vliza-v-zatvora-vav-varna-za-2-godini-i-shte-plati-globa-ot-20-000-leva.html", "text": "Синът на небезизвестния Руси Полковника – Стоян Д., ще изтърпи наказание лишаване от свобода за срок от 2 години при общ режим и ще плати глоба от 20 000 лева. Това се случи, след като подсъдимият за държане с цел разпространение на различни видове наркотични вещества, извършено в съучастие с баща му Руси и още един съучастник като продължавано деяние, се призна за виновен и сключи споразумение с Окръжната прокуратура във Варна, което съдът е одобрил, съобщават от  пресслужбата на Апелативната прокуратура . \r\n \r\nС друго определение на Варненския окръжен съд му е било преведено наказание от 5 месеца лишаване от свобода за предходно осъждане за нанасяне на телесна повреда, тъй като сегашното престъпление е било извършено в изпитателния срок на предишната присъда. В тежест на призналия вината си 40-годишен подсъдим са и една трета от направените по делото разноски в размер на 1298 лева. В полза на държавата се отнемат и иззетите като средства за извършване на престъплението по член 354а, ал. 1 от НК два мобилни телефона. \r\n \r\n40-годишният син Стоян Д., 34-годишният Константин К. и 63-годишният Руси Д., известен като Руси Полковника, бяха установени като извършители на престъплението по време на специализирана полицейска операция срещу наркоразпространението във Варна на 18 април тази година. \r\n \r\nПри претърсване на къщата на Руси в местността Ракитника край Варна, където живеел и неговият син Стоян, бяха намерени и иззети над 200 грама кристали и над 150 пакетчета марихуана. Наркотиците били укрити в бидони, заровени в двора. Тогава бяха претърсени 11 адреса и автомобили. При лични обиски на обвиняемите бяха намерени и иззети над 350 грама марихуана, над 600 мл течност и над 44 грама кремообразна маса, съдържащи активното вещество тетрахидроканабинол, както и 3,27 грама амфетаминопроизводни. От дома на обвиняемия Руси Д. полицията иззе тогава марихуана, скрита около  колибата на кучето му. Според обясненията му тревата била за негова лична употреба. \r\n \r\nЧаст от течния наркотик, известен като еликсир или масло от марихуана, е бил в спринцовки. 60 мл от течната дрога се добивала от 1 кг тревиста маса марихуана. Цената на една спринцовка се търгувала по 1500 лева на уличния пазар. Намерени са били и 75 000 лева в обвиняемите, които също са иззети. 50 000 лева в различна валута били съхранявани в банкова касета, другите – в каса в дома на Стоян и на тавана на къщата на баща му. \r\n \r\nОпределението по споразумението е окончателно и влиза в сила веднага. Стоян Д. вече е преведен във варненския затвор за изтърпяване на наказанието си.", "date": "2019.12.02", "title": "Синът на Руси Полковника влиза в затвора във Варна за 2 години и ще плати глоба от 20 000 лева"}
{"url": "http://www.focus-news.net/news/2019/12/02/2725308/vladimir-putin-ruskite-voennomorski-sili-dokazaha-boyniya-si-potentsial-po-vreme-na-operatsiite-v-siriya.html", "text": "Руският флот потвърди високия си боен потенциал в борбата срещу терористите в Сирия. Това заяви президентът на Русия Владимир Путин, предава  РИА Новости . \r\n \r\n\"Военноморските сили потвърдиха високия си боен потенциал в борбата с терористите в Сирия. Искам още веднъж да отбележа съгласуваността на военноморските части и формирования, както и професионализма на участниците в операцията – висшите служители, моряците и военноморските пилоти\", каза Путин. Той заяви това по време на среща, свързана с развитието на руските военноморски сили.  \r\n \r\n \r\n \r\n \r\n  Теодор Пенев", "date": "2019.12.02", "title": "Владимир Путин: Руските военноморски сили доказаха бойния си потенциал по време на операциите в Сирия"}
{"url": "http://www.focus-news.net/news/2019/12/02/2725294/stolichniyat-inspektorat-zapochna-proverkata-na-punkta-za-predavane-na-izlezli-ot-upotreba-avtomobilni-gumi.html", "text": "Столичният инспекторат започна проверката на пункта за предаване на излезли от употреба автомобилни гуми, предаде репортер на  Агенция \"Фокус\" . Събирането на излезли от употреба стари гуми на определени площадки и тяхното извозване е част от мерките за опазване на чистотата на въздуха. \r\nНа място в кв. „Младост“ вече е и камионът, който започва извозването на старите гуми. \r\n \r\nБояна МАРКОВА", "date": "2019.12.02", "title": "Столичният инспекторат започна проверката на пункта за предаване на излезли от употреба автомобилни гуми"}
{"url": "http://www.focus-news.net/news/2019/12/02/2725299/kaloyan-pargov-bsp-stefan-danailov-do-posledno-misleshe-za-balgariya-i-nakade-otiva-darzhavata.html", "text": "Стефан Данаилов до последно мислеше за България и накъде отива държавата. \r\nТова каза за  Агенция \"Фокус\"  лидерът на БСП - София Калоян Паргов за Стефан Данаилов. \r\n \r\n\"Последната ни среща беше август месец в неговата лятна вила на морето. Тогава нямахме много възможност да говорим. Той знаеше, че върви към своя край. С него си отиде една цяла епоха. Днес в СОС призовах следващата година да направим, каквото е необходимо, за да може бъдните поколения да го помнят\", заяви Паргов. \r\n \r\nДеница КИТАНОВА", "date": "2019.12.02", "title": "Калоян Паргов, БСП: Стефан Данаилов до последно мислеше за България и накъде отива държавата"}
{"url": "http://www.focus-news.net/news/2019/12/02/2725313/69-godishna-zhena-e-zaginala-pri-pozhar-vav-varna.html", "text": "69-годишна жена е загинала при пожар в стая от къща във Варна. Преди да издъхне, тя е имала множество изгаряния. Това съобщиха от  ОДМВР - Варна . Инцидентът е регистриран вчера около 16.50 часа.  \r\n \r\nПричината за пожара е в процес на изясняване. Унищожени са електрически уред – печка и домашно имущество. По случая има образувано досъдебно производство.", "date": "2019.12.02", "title": "69-годишна жена е загинала при пожар във Варна"}
{"url": "http://www.focus-news.net/news/2019/12/02/2725312/dvama-20-godishni-sa-zadarzhani-za-tri-krazhbi-na-kutii-s-dareniya-ot-targovski-obekti-vav-varna.html", "text": "Разкрити са извършителите на три кражби на кутии с дарения от търговски обекти във Варна. Престъпленията са извършени в периода от 25 до 29 ноември, съобщават от  ОДМВР - Варна . По данни на полицията за този период са постъпили четири сигнала за кражби на кутии за дарения, намиращи се в различни търговски обекти на територията на Първо и Второ РУ на МВР при ОДМВР – Варна. \r\n \r\nСлед проведени незабавни действия по разследване на случаите и оперативно-издирвателни дейности са установени двама от извършителите – П.В. (20 г.) и М.Г. (20 г.). Първият е извършил две кражби на кутии от магазини, намиращи се на ул. „Македония“ и ул. „Сава Радулов“, а вторият – една кражба от обект на ул. „Възраждане“. Работата по случаите продължава и към момента, а извършителят на четвъртата кражба се издирва. П.В. и М.Г. са задържани за срок до 24 часа.", "date": "2019.12.02", "title": "Двама 20-годишни са задържани за три кражби на кутии с дарения от търговски обекти във Варна"}
{"url": "http://www.focus-news.net/news/2019/12/02/2725298/prof-ognyan-gerdzhikov-stefan-danailov-e-golyama-lichnost-poklon-pred-pametta-mu.html", "text": "Стефан Данаилов е голяма личност - поклон пред паметта му. Това каза пред журналисти председателят на 39-ото Народно събрание и служебен министър-председател проф. Огнян Герджиков за Стефан Данаилов, предаде репортер на  Агенция \"Фокус\" . \r\n \r\n\"Това е един човек, който заслужава огромно уважение и като политик, и като артист и като човек\", заяви проф. Герджиков. Той посочи, че ще го запомни като широкоскроен човек, като човечен и голям актьор. \r\nДеница КИТАНОВА", "date": "2019.12.02", "title": "Проф. Огнян Герджиков: Стефан Данаилов е голяма личност - поклон пред паметта му"}
{"url": "http://www.focus-news.net/news/2019/12/02/2725314/prezidentat-rumen-radev-pokoleniya-voenni-i-tsivilni-spetsialisti-prevarnaha-vma-v-natsionalna-institutsiya.html", "text": "Поколения военни и цивилни специалисти превърнаха Военномедицинска академия в национална институция, в която има визия, цели, ред и отговорност. Това каза държавният глава и върховен главнокомандващ на Въоръжените сили Румен Радев в словото си по повод 128-ата годишнина от основаването на Военномедицинска академия (ВМА), съобщиха от  Прессекретариата на държавния глава . Президентът участва в Тържественото събрание на личния състав на академията.  \r\n \r\n„В здравната ни система има редица неуредици, често и бездушие, но все повече хора имат вяра във ВМА, защото тук здравето е висша ценност и вие го доказвате с вашите действия всеки ден, заяви държавният глава. По думите му успехите на академията се дължат най-вече на професионалистите, които работят в нея, и им благодари за това, че не просто връщат здравето и живота на хиляди българи. С това, което правите, и начина по който го правите, вие връщате вярата ни за бъдещето на нашата нация“, подчерта Румен Радев.  \r\n \r\nДържавният глава оцени високо работата на ВМА през годините. „За всички тези години, от моите лични наблюдения, пред очите ми се сменяха оборудването, условията, хората, но едно оставаше непроменено – духът на ВМА, отдадеността, дългът и призванието към пациента, към българските граждани и към България. Точно този дух е ключът към успехите, които постигате днес“, посочи президентът Румен Радев. По думите му академията се ползва с доказан авторитет и в чужбина.  \r\n \r\nРумен Радев изрази удовлетворение от това, че по ефективен начин се разгръща визията, която началникът на ВМА генерал-майор Венцислав Мутафчийски е представил преди назначаването си. „Пример за това е реновирането на клиники, запазването и развитието на кадровия потенциал, придобиването на най-съвременно високотехнологично оборудване, прилагането на съвременни и на световно ниво, иновативни методи за диагностика, лечение и рехабилитация. Най-важното е, че паралелно с всичко това се разгръща мащабна научно-изследователска дейност“, подчерта президентът. По думите му една от най-важните, стратегически инвестиции на ВМА са младите курсанти, бъдещите военни лекари.  \r\n \r\nДържавният глава Румен Радев прие почетния караул и поднесе венец пред Паметника на загиналите медицински чинове за свободата и обединението на България. Президентът разгледа изцяло реновираните клиники по токсикология и онкологична гинекология на ВМА.", "date": "2019.12.02", "title": "Президентът Румен Радев: Поколения военни и цивилни специалисти превърнаха ВМА в национална институция"}
{"url": "http://www.focus-news.net/news/2019/12/02/2725304/ministar-boil-banov-po-harizmatichen-chovek-ot-stefan-danailov-ne-sam-poznaval.html", "text": "По-харизматичен човек от Стефан Данаилов не съм познавал. Това каза министърът на културата Боил Банов пред журналисти за Стефан Данаилов, предаде репоетер на  Агенция \"Фокус\" .  \r\n \r\n\"Той притежаваше рядкото качество освен таланта на сцената и на екрана, да бъде такъв и в живота. Липсата е страхотна. За всички хора и е огромна тъга. Невероятен човек, толкова позитивен, толкова интуитивен, толкова положителен във всички моменти от живота си. По-харизматичен човек от него не съм познавал\", заяви министърът. \r\n \r\nДеница КИТАНОВА", "date": "2019.12.02", "title": "Министър Боил Банов: По-харизматичен човек от Стефан Данаилов не съм познавал"}
{"url": "http://www.focus-news.net/news/2019/12/02/2725316/dete-e-postradalo-pri-katastrofa-v-rayona-na-grad-provadiya.html", "text": "Малко дете е с контузии след катастрофа с обърнат автомобил. Това съобщават от  ОДМВР - Варна . Случаят е регистриран около 20.45 часа в събота. Катастрофата е станала в района на град Провадия. 25-годишната водачка на лек автомобил, по време на движение, поради несъобразена скорост, губи контрол над превозното средство и се обръща извън платното за движение. \r\nВследствие на инцидента е пострадало дете, пътуващо в автомобила. Момиченцето е получило контузия на глава. То е прегледано е и освободено за домашно лечение. Няма опасност за живота му.", "date": "2019.12.02", "title": "Дете е пострадало при катастрофа в района на град Провадия"}
{"url": "http://www.focus-news.net/news/2019/12/02/2725309/georgi-parvanov-prezident-2002-2012-stefan-danailov-e-pomagal-na-balgarskata-politika.html", "text": "Стефан Данаилов е помагал на българската политика. Това каза пред журналисти президентът в периода 2002-2012 г. Георги Първанов за Стефан Данаилов, предаде репортер на  Агенция \"Фокус\" . \r\n \r\n\"Помагал ми е и на мен,  и на българската политика за отстояванто на непопулярни позиции, което не всеки прави\", посочи Първанов. \r\nДеница КИТАНОВА", "date": "2019.12.02", "title": "Георги Първанов, президент (2002-2012): Стефан Данаилов е помагал на българската политика"}
{"url": "http://www.focus-news.net/news/2019/12/02/2725315/vladimir-todorov-bapk-za-da-imame-dobri-shofyori-tryabva-da-gi-obuchavame-v-realnite-usloviya.html", "text": "Ако искаме да имаме добре обучени хора ние трябва да ги обучаваме в реалните условия. Това каза председателят на Управителния съвет на Българската асоциация на пострадалите при катастрофи Владимир Тодоров в интервю за  Агенция „Фокус“  във връзка с увеличаване на практическите часове за кормуване.  \r\n \r\n„В момента от 31 часа ще се въведат 42 часа. Тези часове ще отидат предимно за шофиране на магистрала, в тъмната част на деня, в силно интензивен трафик. Не е нормално в момента средната скорост, с която карат колите в градски условия, знаем колко може да се развие средна скорост в София, това са едни 15 до 25 километра средна скорост. Този човек взима книжка, той никога не се е качвал на магистрала, никога не е карал вечер, никога не е карал в силно интензивно движение“, каза още той. „Изведнъж той се оказва неподготвен и точно последните месеци станаха няколко тежки катастрофи с млади водачи, които са взели току-що книжка, те не са излизали извън града. Затова е много важно да се увеличат часовете по кормуване“, допълни той. Тодоров подчерта, че е свързано и с контрола, който трябва да се оказва върху реалното даване на часове.  \r\n \r\n„Затова трябва да има електронен контрол относно даването на тези часове. Аз съм сигурен, че ще се измисли добра система, която да дава възможност да се контролират часовете по кормуване. Ако искаме да имаме добре обучени хора ние трябва да ги обучаваме в реалните условия, а не само в градска среда, където те развиват до 20 километра в час“, подчерта той.  \r\nТеодора ПАТРОНОВА \r\n \r\n Пълния текст на интервюто четете по-късно в „Мнение”", "date": "2019.12.02", "title": "Владимир Тодоров, БАПК: За да имаме добри шофьори, трябва да ги обучаваме в реалните условия"}
{"url": "http://www.focus-news.net/news/2019/12/02/2725302/nad-dva-chasa-prodalzhava-poklonenieto-pred-pametta-na-stefan-danailov.html", "text": "Над два часа продължава поклонението пред паметта на Стефан Данаилов, предаде репортер на  Агенция \"Фокус\" . То е в Народния театър \"Иван Вазов\", а входът на театъра е отрупан с венци от различни институции и организации. Хиляди хора се стекоха до момента, за да си вземат последно сбогом. Пред театъра продължават да чакат своя ред още стотици хора. \r\n \r\nПрезидентът Румен Радев и министри от кабинета \"Борисов\" 3, много политици, актьори и ученици на Стефан Данаилов дойдоха да се поклонят пред паметта на актьора. Тук бе министърът на културата Боил Банов, на здравеопазването Кирил Ананиев, бившият образователен министър Даниел Вълчев и други. \r\n \r\nДеница КИТАНОВА", "date": "2019.12.02", "title": "Над два часа продължава поклонението пред паметта на Стефан Данаилов"}
{"url": "http://www.focus-news.net/news/2019/12/02/2725319/vremenno-se-ogranichava-dvizhenieto-pri-km-112-na-am-trakiya-v-posoka-sofiya-poradi-patnotransportno-proizshestvie.html", "text": "Временно се ограничава движението при км 112 на АМ „Тракия“ в посока София поради пътнотранспортно произшествие. Това съобщиха от пресцентъра на  Агенция „Пътна инфраструктура“ . \r\nТрафикът ще се осъществява по обходен маршрут: п.в. „Цалапица\" - път I-8 Пловдив - Пазарджик - п.в. „Гелеменово\". Шофьорите е необходимо да карат с повишено внимание и съобразена скорост, като спазват указанията на „Пътна полиция\".", "date": "2019.12.02", "title": "Временно се ограничава движението при км 112 на АМ „Тракия“ в посока София поради пътнотранспортно произшествие"}
{"url": "http://www.focus-news.net/news/2019/12/02/2725318/obshtina-panagyurishte-e-v-gotovnost-za-zimnoto-poddarzhane-na-obshtinskata-patnata-mrezha.html", "text": "Общината е в готовност за зимното поддържане на общинската пътната мрежа за оперативен сезон 2019/2020 година. Това съобщиха от  Общината . Почистването от сняг и лед, третиране против заледяване на пътните настилки и съоръжения и осигуряване проходимостта на общинската пътна мрежа ще се извършва от фирма „Транспортер-89“ – Панагюрище, а уличната мрежа в града ще се поддържа от ОП „Чистота“. \r\n \r\nКъм настоящия момент има подсигурени снегопочистващи машини и са сключени договори за снегопочистване на общината. Улиците в Панагюрище са групирани в маршрути, по които ще се извършва зимната поддръжка и снегопочистване от ОП „Чистота”, като приоритетно ще се почистват улиците към образователните и социалните институции, сградата на ПБЗН, центъра на града и улиците, на които живеят нуждаещите се от хемодиализа. Готовност за работа при усложнена зимна обстановка има и общинското дружество „В и К”. \r\n \r\nВъв всички кметства на общината е създадена необходимата организация и са сключени договори за поддържане на уличната мрежа в селата при зимни условия. \r\n \r\nОбщина Панагюрище припомня, че физическите и юридическите лица са длъжни да почистват редовно прилежащите части към сградите, тротоарите, дворните места и други терени, които стопанисват.", "date": "2019.12.02", "title": "Община Панагюрище е в готовност за зимното поддържане на общинската пътната мрежа"}
{"url": "http://www.focus-news.net/news/2019/12/02/2725317/avtomobil-e-katastrofiral-v-uchastaka-mezhdu-km-108-i-km-109-na-am-trakiya-v-posoka-sofiya-dvizhenieto-e-spryano.html", "text": "Автомобил е катастрофирал в участъка между км 108 и км 109 на АМ „Тракия“ в посока София. Това съобщи за  Радио „Фокус“ – Пловдив  говорителят на ОДМВР. Сигналът за инцидента е получен към 13.00 часа на тел. 112. Автомобилът е  управляван от  жена.  \r\n \r\nКъм момента към местопроизшествието са насочени екипи на полицията, на Спешна медицинска помощ и пожарникари, които с помощта на спезиализирана техника ще извадят шофьорката от колата. Все още няма данни за състоянието й. Движението в участъка е спряно. Водачите се движат по обходен маршрут - към София е през Цалапица- път I-8 - Ортахан- Пазарджик - 90 км на АМ „Тракия“. \r\n \r\nТони МИХАЙЛОВ", "date": "2019.12.02", "title": "Автомобил е катастрофирал в участъка между км 108 и км 109 на АМ „Тракия“ в посока София, движението е спряно"}
{"url": "http://www.focus-news.net/news/2019/12/02/2725321/hotelat-v-bansko-s-otlichno-spa.html", "text": "СПА е не просто история за отлична почивка и здраве, но в широк смисъл е комбинация от активности, насочени към постигане на хармония и релакс. Основни характеристики на истинските СПА центрове са не само басейните, сауните и масажните студиа, оборудвани с най-новите технологии, но и правилното послание, атмосфера и почерк.   притежава всички отличителни особености на най-добрите спа центрове и комбинира луксозната почивка с лечебен ефект. Всички гости, избрали хотела в Банско, могат да ползват абсолютно безплатно басейни, солна стая, ледена стая, сауни и парни бани, джакузи, фитнес центъра и още много други места и начини за релакс.  \r\n \r\n \r\n \r\nЕдинствените в известния курорт био басейни за деца и възрастни се поддържат без използване на токсичен хлор. Водата  в тях е с приятната за тялото температура 33 градуса, като пречистването й става по най-съвременна технология чрез йонизация, ултравиолетова светлина и електролиза с морска сол. В допълнение към това, в басейна за възрастни са осигурени бонус екстри – подводна музика и хидроджет. Има и малък басейн с висока соленост на водата. В него са разтворени соли от Мъртво море, които придават на кожата жизненост и еластичност, като спомагат за регенерирането й. Освен солен басейн, в спа центъра се намира и единствената в Банско Солна стая за станалата особено актуална  през последните години халотерапия, изградена с тухли от хималайска сол. Халотерапията е много ефективна при лечението на заболявания на дихателната система и  кожни проблеми, а също и при психични разстройства. Успокояващо действа нежната музика, която гали ухото в зоната за релакс. \r\n \r\n \r\n \r\nХидротерапията е решение на много здравословни проблеми, без да се налага ползването на лекарства или да се натоварва организма физически. Лечебният ефект на водните процедури е осезаем, като режимът е щадящ за костите и мускулите. А и, безспорно, процедурите са изключително приятни и релаксиращи. Спа центърът на Лъки Банско, в който работят специалисти с висока квалификация, предлага джакузи, контрастен, приключенски и ходромасажен душ, шокова вана. Терапевтичната вана за хидротерапия е от най-съвременен вид и предлага 15 програми с комбинация на перлен, вихров и тангенторен подводен масаж. \r\n \r\nГостите могат да избират между две финландски сауни, като едната е билкова. Преживяването във финландската сауна е съизмеримо с ходенето пеш, тъй като повишава сърдечния ритъм. Освен това стимулира кръвообращението и посредством изпотяването извежда токсините от тялото. Има и две парни бани, които са по-щадящи за организма, тъй като температурата е по-ниска в сравнение със сауните. Въздухът е по-влажен и пречиства дихателните пътища, понеже в него са впръскани ароматни масла. Отварят се порите на кожата и се изкарват отровите от организма. Влияе отпускащо на нервната система. Инфрачервената сауна пък е препоръчителна за хора със сърдечни проблеми, артритни болки, екземи и при хронична умора. Силен детоксикиращ ефект имат и индивидуалните терапии в турската баня (хамам), която би могла да се комбинира и с парна баня.   \r\n \r\nАко не сте опитвали досега арабската терапия Расул, е време да разберете какво е това и защо е толкова полезна. При нея се нанася глина или лечебна кал върху цялото. Видимият ефект се състои в идеално почистена и ревитализирана кожа, но освен това облекчава болките при заболявания на опорно-двигателния апарат, периферната и централната нервна система. Терапията има оздравяващ ефект при гинекологични и кожни заболявания, подобрява обменните процеси и повишава защитните сили на организма, помага за намаляване на кръвната захар и холестерола.  \r\n \r\nДруго уникално екзотично преживяване може да си доставите, ако пробвате фиш масаж с  Гара Руфа . Това са сертифицирани топлолюбиви рибки, които се използват за масаж на краката. Техните способности са познати от векове. Гара руфа се използват за лечение и профилактика на заболявания по кожата Те се хранят с най-горния мъртъв слой на кожата и отделят специален ензим, който намира приложение в медицината за приготвянето на  лосиони и кремове за възстановяване и подмладяване на кожата. \r\nРибките извършват естествен пилинг и стимулират регенерацията на кожата. Освен, че ще постигнете здравословен и козметичен ефект, ако се подложите на тази терапия, усещането е много приятно и разпускащо.  \r\n \r\n \r\n \r\nСПА центърът разполага с Водно легло, комбинирано с парна баня и душ. То е много полезно за хора, страдащи от заболявания на опорно-двигателния апарат и има шест функции: водно легло, хромотерапия в шест цвята, индивидуална парна баня, душ Виши, апликации с микронизирани водорасли, а за първи път в   се правят апликации с лечебна торфена кал от Кюстендил. Може да се ползва и като антистрес процедура или просто за удоволствие. \r\n \r\nВ спа зоната не са забравени и най-малките гости. За децата също се предлагат лечебни и релаксиращи масажи и други терапии. Не е задължително малчуганите да имат здравословен проблем, за да се възползват от процедурите. Добре е от ранна възраст да им се създават навици да се грижат добре за собственото си тяло.", "date": "2019.12.02", "title": "Хотелът в Банско с отлично СПА"}
{"url": "http://www.focus-news.net/news/2019/12/02/2725320/tatyana-asenova-kontrol-na-komponentite-na-okolnata-sreda-kam-stolichen-inspektorat-izhvarlyaneto-na-stari-gumi-mozhe-da-se-izvarshva-denonoshtno.html", "text": "Изхвърлянето на стари гуми може да се извършва денонощно. Това каза пред журналисти Татяна Асенова, началник на сектор „Контрол на компонентите на околната среда“ към Столичен инспекторат, предаде репортер на  Агенция ,,Фокус\" .  \r\n \r\n„В момента се намираме в жк. ,,Младост 1\" едно от общо  30 места , които са временни пунктове, където гражданите могат спокойно да оставят своите излезли от употреба гуми. Такива места Столична община откри още през 2017 година и гражданите могат да ги оставят тук.  От тези места след това ежедневно и регулярно, фирмите изпълнители извозват гумите към депо „Враждебна\", откъдето лицензирана фирма, съгласно сключен договор със Столична община ги взема за следващо оползотворяване. В сезона на смяна на гумите , който обикновено е през пролетта и есента, гражданите могат да ги оставят в пунктовете за смяна на гуми, в автосервизи както и на 3 лицензирани площадки, притежаващи съответните разрешителни документи. Всички тези адреси могат да бъдат намерени както на страницата на Столичния инспекторат, така и на страницата на Столична община и ежедневно обявяваме информация“, заяви Татяна Асенова.   \r\n \r\nМиналата година от такива места както и до контейнерите за битови отпадъци, сме събрали над 12 700 гуми.  До момента мога да кажа, че са над 10 500, но това са гуми, които събираме от обществени места\", коментира още Асенова. \r\nБояна МАРКОВА", "date": "2019.12.02", "title": "Татяна Асенова, „Контрол на компонентите на околната среда“ към Столичен инспекторат: Изхвърлянето на стари гуми може да се извършва денонощно"}
{"url": "http://www.focus-news.net/news/2019/12/02/2725324/sport-starshi-trenyorat-na-etar-veliko-tarnovo-rosen-kirilov-napuska-posta-si.html", "text": "Старши треньорът на Етър Велико Търново Росен Кирилов напуска поста си. Той вече е разговарял с клубната управа и ги е информирал за решението си. Очаква се Кирилов официално да внесе оставката си до часове. От ръководството на отбора заявиха, че е насрочено заседание на управителния съвет на Етър, което ще се проведе на 4 декември и ще разгледа всички важни за клуба въпроси.  \r\nЕтър се намира на 11-та позиция в „Ефбет“ лига, като от началото на сезона е стигнал само до четири победи в 18 мача. Те загубиха четири от последните си пет двубоя от българското първенство.", "date": "2019.12.02", "title": "Спорт: Старши треньорът на Етър Велико Търново Росен Кирилов напуска поста си"}
{"url": "http://www.focus-news.net/news/2019/12/02/2725326/inzh-pencho-kervanov-zam-kmet-na-dobrich-obshtinata-e-naela-firma-koyato-sas-spetsialen-robot-shte-zasneme-uchastaka-kadeto-ima-propadane-po-ul-kap-dimitar-spisarevski.html", "text": "Общината е наела фирма, която със специален робот ще заснеме участъка, където има пропадане по ул. „Капитан Димитър Списаревски“. Това съобщи инж. Пенчо Керванов, зам.-кмет с ресор „Устройство на територията“, предаде кореспондент на  Радио „Фокус” – Варна .  \r\n \r\nУстановено е, че колекторът от ул. „Цар Петър“ от горната страна на бул. „Добруджа“ през част от ул. „Капитан Димитър Списаревски“ е в много лошо състояние. „Тази канализация не е обследвана и рехабилитирана почти откакто е изградена. Дъното на този колектор най-вероятно е компрометирано. Канализационните води преминават свободно и подмиват отдолу пътното платно. Това е най-вероятната причина за пропадането на участък от ул. „Капитан Димитър Списаревски“, посочи инж. Керванов.  \r\n \r\nОбщината вече е взела мерки и една от тях е наемането на фирмата за обследване с робот. Целта е да бъдат установени реалното състояние на канализационната система, вида и големината на повредите. Подобно заснемане с робот Общината е била възложила през 2018 г. в района на автогарата. „Следващата стъпка е вземане на адекватни мерки. Миналата седмица са проведени срещи и разговори с екипа, осъществяващ инженеринга на лот 1 по проекта за обновяване на водния сектор в Добрич“, съобщи зам.-кметът. Това е екипът, отговорен за изграждане на канализацията по проекта.  \r\n \r\nЗаявено е, че има възможност и решение в проекта да бъде включена и проблемната част по ул. „Капитан Димитър Списаревски“. След като бъде готов анализът от заснемането с робота, данните ще бъдат предоставени на екипа от лот 1. От разговорите става ясно също, че до края на тази година се очаква да приключат ремонтните дейности по лот 1 по улиците „Калиакра“, част от „Поп Богомил“ и пред СУ „Св. Св. Кирил и Методий“. След това дейностите ще продължат по бул. „Русия“. Инж. Керванов съобщи, че за другите два лота по проекта за обновяване на водния сектор в Добрич са назначени държавно-приемателни комисии на 4 и 5 декември. Следваща стъпка е издаване на разрешителни за ползване на обектите.  \r\n \r\nЖулиета НИКОЛОВА", "date": "2019.12.02", "title": "Инж. Пенчо Керванов, зам.-кмет на Добрич: Общината е наела фирма, която със специален робот ще заснеме участъка, където има пропадане по ул. „Кап. Димитър Списаревски“"}
{"url": "http://www.focus-news.net/news/2019/12/02/2725311/slavcho-peev-aktyor-lambo-beshe-dostoen-i-iskren-ostavi-zhaloni-v-kinoto-i-teatara.html", "text": "Ламбо беше достоен и искрен, остави жалони в киното и театъра. Това каза актьорът Славчо Пеев пред журналисти за Стефан Данаилов, предаде репортер на  Агенция \"Фокус\" . \r\n \r\n\"Човек, който е над дребни неща. Ламбо беше достоен, искрен, дреболиите не го интересуваха\", заяви Пеев. Той отчете, че Стефан Данаилов е оставил жалони в театъра и киното. \r\n\"Лека му пръст\". \r\nДеница КИТАНОВА", "date": "2019.12.02", "title": "Славчо Пеев, актьор: Ламбо беше достоен и искрен, остави жалони в киното и театъра"}
{"url": "http://www.focus-news.net/news/2019/12/02/2725328/tass-gartsiya-shte-otstrani-poslanika-na-libiya-ako-toy-ne-predstavi-teksta-na-sporazumenieto-s-turtsiya-za-morskite-zoni.html", "text": "Министърът на външните работи на Гърция Никос Дендиас заяви, че либийският посланик ще бъде обявен за персона нон грата (нежелана личност) и ще бъде изгонен от Гърция, ако до петък не представи текста на меморандума за разбирателство относно демаркацията на морските зони между Турция и Либия. Дендиас направи изявлението в ефир по телевизия Skai, предава  ТАСС . \r\n \r\nСпоред гръцкия външен министър, с помощта на меморандума за разграничаване на морските зони, сключен с Либия, Турция се стреми да признае, че (намиращите се между турското и либийско крайбрежие гръцки) острови нямат континентален шелф, не само (гръцкият остров) Кастелоризо, но и островите в Егейско море, които са много големи“. С това изявление Дендиас отговори на „провокативното изказване на турското външно министерство“, с което Анкара оспорва съществуването на континентален шелф в Кастелоризо.  \r\n \r\nВъв връзка с това външният министър припомни, че гръцкото външно министерство спешно поиска от либийския посланик в Атина текста на този меморандум. „Ако посланикът на Либия не ни го предостави в петък, той ще бъде обявен за персона нон грата и ще бъде изгонен от страната“, предупреди Никос Дендиас.  \r\n \r\n  Мария Факова", "date": "2019.12.02", "title": "ТАСС: Гърция ще отстрани посланика на Либия, ако той не представи текста на споразумението с Турция за морските зони"}
{"url": "http://www.focus-news.net/news/2019/12/02/2725331/po-razporezhdane-na-spetsializiranata-prokuratura-dnsk-proveri-103-imota-na-obvineni-za-telefonni-izmami-zapochna-premahvane-na-nezakonnite-stroezhi.html", "text": "Специализираната прокуратура възложи на Дирекция за национален строителен контрол да извърши проверка на законността на 103 недвижими имота, собственост на 27 обвинени лица за участие в три неутрализирани през 2019 г. организирани престъпни групи за телефонни измами. Това съобщиха от пресцентъра на  Специализираната прокуратура . \r\n \r\nДнес началникът на ДНСК изпрати доклад в Специализираната прокуратура за предприетите от служителите на дирекцията действия за проверка на законността на строителството в посочените от прокуратурата имоти. \r\n \r\nПроверените 103 обекта са на територията на гр. Горна Оряховица (община Горна Оряховица), с. Ружинци (община Ружинци),  с. Арчар (община Димово), гр. Берковица (община Берковица), гр. Левски (община Левски), гр. Ветово (община Ветово). \r\n \r\nИздадени са 17 заповеди за премахване на незаконни строежи, от които 1 вече е премахнат, а 2 са в процес на доброволно премахване. За други 20 обекта тече процедура по издаване на заповеди за премахване от кметовете на съответните общини. Забрана за ползване е наложена за 5 обекта. 23 от останалите проверени сгради са в категорията на т.нар. търпими строежи (незаконни, за които липсват строителни книжа, но са вписани в действащите устройствени планове и не подлежат на премахване и на забрана за ползване), други 26 строежа са в процедура по изследване на търпимост. \r\nЗаварените строежи са 9, проверени са и 3 преместваеми обекта, като 1 от тях е с документи, а два са незаконни и са в процедура на издаване на заповед за премахване. \r\n \r\nСрещу виновните длъжностни лица от общинската администрация, неизпълнили служебните си задължения, са образувани 11 административнонаказателни производства: на трима служители в община Ружинци, на двама в община Берковица, трима в община Левски и трима в община Ветово. \r\nЗа окончателните решения по образуваните преписки в общинските администрации ДНСК ще представи информация своевременно.", "date": "2019.12.02", "title": "По разпореждане на Специализираната прокуратура ДНСК провери 103 имота на обвинени за телефонни измами, започна премахване на незаконните строежи"}
{"url": "http://www.focus-news.net/news/2019/12/02/2725330/emsc-novo-zemetresenie-v-albaniya-s-magnitud-43-po-skalata-na-rihter.html", "text": "Ново земетресение беше усетено в Албания,  като то е било с магнитуд от 4,3 по скалата на Рихтер, показва справка в  Европейския средиземноморски сеизмологичен център (ESMC) . \r\nЕпицентърът му е бил на 25 километра от столицата Тирана, а дълбочината на труса е била 10 км под земната повърхност. Други подробности около земетресението не се съобщават. \r\n \r\n  Теодор Пенев", "date": "2019.12.02", "title": "EMSC: Ново земетресение в Албания с магнитуд 4,3 по скалата на Рихтер"}
{"url": "http://www.focus-news.net/news/2019/12/02/2725332/mkd-makedoniya-seriya-ot-pet-zemetreseniya-nay-silnoto-ot-koeto-s-magnitud-ot-43-po-skalata-na-rihter-razlyulyaha-albaniya.html", "text": "Ново земетресение с магнитуд 4,3 по скалата на Рихтер беше усетено в Албания, като то беше едно от серия от пет труса, регистрирани в района до 10:00 часа местно време (11:00 българско време), пише македонското електронно издание  ”МКД“ . \r\n \r\nНай-силният от петте труса се е случил в 8:26 местно време (9:26 бългасрко) с епицентър недалеч от Тирана и с дълбочина от 10 км. Земетресението е било усетено и в Косово и в части от Хърватия.  \r\nПо-рано заседава албанският Съвет за национална сигурност. Прокуратурата трябва да привлече пред съда всички отговорни за грешките, довели до човешки жертви и материални щети, заяви албанският президент Илир Мета след заседанието. \r\n \r\nАлбанското министерство на отбраната обяви по-рано, че от 26 ноември страната е била разлюляна от общо 1376 земетресения. Албанският сеизмолог Рапо Ормени заяви, че общо 1300 леки земетресения са се случили в региона на пострадалия от трусовете Дуръс. Той добави, че това е нормален процес за освобождаване на енергия, след силния трус от 6,4 по скалата на Рихтер, който се случи на 26 ноември и доведе до десетки жертви и 2 хил. ранени.  \r\n \r\n  Теодор Пенев", "date": "2019.12.02", "title": "„МКД“ (Македония): Серия от пет земетресения, най-силното от което с магнитуд от 4,3 по скалата на Рихтер разлюляха Албания"}
{"url": "http://www.focus-news.net/news/2019/12/02/2725334/mazh-obyaven-za-obshtodarzhavno-izdirvane-e-zadarzhan-v-politseyskoto-upravlenie-v-shumen.html", "text": "Мъж, обявен за общодържавно издирване, е задържан в полицейското управление в Шумен. Това съобщиха от пресцентъра на  МВР . Около 23.00 часа вчера на ул. „Индустриална“ патрулен екип, който работил по осигуряване на безопасността на движението, подал сигнал за спиране към водача на лек автомобил Фолксваген „Пасат“ с добричка регистрация.  \r\n \r\nТъй като продължил движение, бил последван от полицейските служители. При опит да избяга, водачът загубил контрол над автомобила и се блъснал в крайпътна нива.   \r\n \r\nСлед задържането е установена самоличността му - 45-годишен жител на силистренското село Калипетрово, криминално проявен, осъждан за множество кражби, обявен за общодържавно издирване за привличане като обвиняем.  \r\n \r\nИзяснено било също, че мъжът е седнал зад волана в едногодишен срок на наложено административно наказание за шофиране без книжка, управлява нерегистриран по надлежния ред автомобил, който няма задължителна застраховка „Гражданска отговорност“. Отказал да бъде тестван за алкохол и наркотични вещества и аналози. Образувано е бързо производство.", "date": "2019.12.02", "title": "Мъж, обявен за общодържавно издирване, е задържан в полицейското управление в Шумен"}
{"url": "http://www.focus-news.net/news/2019/12/02/2725335/petima-dushi-sa-zadarzhani-pri-spetsializirana-operatsiya-za-protivodeystvie-na-prestapleniya-s-narkotichni-veshtestva-v-oblast-stara-zagora.html", "text": "Петима души са задържани при специализирана операция за противодействие на престъпления с наркотични вещества в област Стара Загора. Това съобщиха от пресцентъра на  МВР . Петимата са били задържани с полицейска мярка до 24 часа при специализираната операция, проведена на 28 ноември от служители на старозагорското Второ РУ.  \r\n \r\nНа кръстовище в областния град полицаи извършили проверка на лек автомобил „Ауди“, зад волана на който бил 24-годишен мъж от с. Медникарово. В колата с него били още четирима души на възраст между 22 и 27 години. В близост до автомобила и у мъжете униформените открили 0,41 г метамфетамин и 1,16 г марихуана.  \r\n \r\nПоследвали процесуално-следствени действия във фризьорско ателие в Стара Загора, откъдето били иззети още 679,33 г марихуана. Образувани са досъдебни производства. С постановление на прокурор от Районната прокуратура, на един от задържаните, 27-годишен старозагорец, мярката за неотклонение е удължена до 72 часа.", "date": "2019.12.02", "title": "Петима души са задържани при специализирана операция за противодействие на престъпления с наркотични вещества в област Стара Загора"}
{"url": "http://www.focus-news.net/news/2019/12/02/2725336/preskonferentsiya-v-tsentralata-na-pp-abv-shte-se-provede-na-3-dekemvri.html", "text": "Пресконференцията ще се проведе на 3 декември (вторник) от 13:00 часа в централата на ПП АБВ на улица „Врабча“ 23. Това съобщиха от пресцентъра на  партията .  \r\nТемите на пресконференцията са: \r\n - Оценка на работата на Съвместната мултидисциплинарна експертна комисия по историческите и образователни въпроси между България и Северна Македония и провалът на правителството в защитата на националните ни интереси и история; \r\n - Анализ на краха в енергетиката на България по основни сектори. \r\nУчастник в събитието ще бъде Румен Петков – председател на ПП АБВ.", "date": "2019.12.02", "title": "Пресконференция в централата на ПП АБВ ще се проведе на 3 декември"}
{"url": "http://www.focus-news.net/news/2019/12/02/2725329/yordanka-hristova-stefan-danailov-e-ostavil-mnogo-primer-filmi-i-lyubov.html", "text": "Стефан Данаилов е оставил много пример, филми и любов. Това каза пред журналисти певицата Йорданка Христова за Стефан Данаилов, предаде репортер на  Агенция \"Фокус\" . \r\n \r\n\"Той обичаше всички и всички го обичаха. Беше слънце с чувство за хумор, талантлив, красив, прекрасен, добър човек. Така че той може само да бъде човек, който да дава пример на сини и червени, както се опитват да ни разделят. Ние всички сме хора, всеки може да има слабост и пристрастие, но Стефан, независимо че по наследство е от БСП, той никога не се е държал партийно с никого, което му прави чест. Много се радвам, че го познавам, още преди да стане популярен, в началото на връзката му с Мария\", заяви Христова. \r\nТой не иска да тъгуваме за него\", добави още тя. \r\n \r\nДеница КИТАНОВА", "date": "2019.12.02", "title": "Йорданка Христова: Стефан Данаилов е оставил много пример, филми и любов"}
{"url": "http://www.focus-news.net/news/2019/12/02/2725338/politsiyata-razsledva-porugavane-na-19-nadgrobni-pametnika-v-grobishtniya-park-v-nova-zagora.html", "text": "Полицейски служители работят по разкриване на извършители на вандалски акт. В дните 27 и 28 ноември са били повредени общо 19 надгробни паметника в гробищния парк в Нова Загора. Това съобщиха от пресцентъра на  МВР . По случая е образувано досъдебно производство.", "date": "2019.12.02", "title": "Полицията разследва поругаване на 19 надгробни паметника в гробищния парк в Нова Загора"}
{"url": "http://www.focus-news.net/news/2019/12/02/2725337/39-godishen-mazh-e-zadarzhansled-kato-kucheto-mu-napadnalo-domashni-zhivotni-v-selo-dolna-kula.html", "text": "39-годишен мъж е задържан,след като кучето му нападнало домашни животни в село  Долна кула.Това съобщиха от  ОДМВР - Кърджали . \r\n  \r\n39-годишен е бил задържан в РУ-Крумовград, след като пуснал без надзор кучето си и то унищожило 6 домашни животни и наранило още 8 животни в селскостопански обект в село Долна кула.  Инцидентът станал около 12,30 часа на 28 ноември.  \r\n \r\nПолицейски служители от РУ-Крумовград са били на мястото на произшествието. Проверката по случая е по чл.325б, ал.1 от Наказателния кодекс. Собственикът на агресивното куче е предупреден писмено да предприеме мерки за обезопасяването му. Работата по изясняване на случая продължава група „Охранителна полиция“ в РУ-Крумовград.", "date": "2019.12.02", "title": "39-годишен мъж е задържан,след като кучето му нападнало домашни животни в село  Долна кула"}
{"url": "http://www.focus-news.net/news/2019/12/02/2725322/valentin-mihov-stefan-danailov-beshe-dusha-velika.html", "text": "Стефан Данаилов беше душа велика. Това каза Валентин Михов пред журналисти за Стефан Данаилов, предаде репортер на  \"Агенция \"Фокус\" . \r\n \r\n\"Дългогодишен приятел. С Мария Бог да я прости, дълги години се познавахме. Душа велика, за актьорско майсторство няма да говоря\", заяви Михов. \"Аз ще отида скоро при него\". \r\nДеница КИТАНОВА", "date": "2019.12.02", "title": "Валентин Михов: Стефан Данаилов беше душа велика"}
{"url": "http://www.focus-news.net/news/2019/12/02/2725339/obshtina-bansko-se-vklyuchi-v-initsiativata-goratabg-100-000-sadim-gora.html", "text": "Всяко дете заслужава възможността  да отгледа собствено дърво - с това разбиране Община Банско се включи в инициативата „Гората.бг - 100 000 садим гора“. Това съобщиха от пресцентъра на  Общината . \r\n \r\nВ продължение на седмица децата от община Банско от първи до четвърти клас и от големите групи на детските градини садиха семена за дървета. Те получиха безвъзмездно от организаторите комплекти от семена, почвена смес и саксии от рециклиран материал. Инициативата беше посрещната с огромен ентусиазъм от децата на Банско.  \r\n \r\n1200 деца посадиха семена на червен американски дъб и явор. На всяка саксия те написаха кога и от кого е посадено растението и поеха грижата за две години да отгледат фиданка, която след това ще бъде засадена в градска среда.", "date": "2019.12.02", "title": "Община Банско се включи в инициативата „Гората.бг - 100 000 садим гора“"}
{"url": "http://www.focus-news.net/news/2019/12/02/2725323/vladimir-penev-iskam-da-zapomnya-stefan-danailov-usmihnat-charoven-chovechen-i-dobar-kakavto-si-beshe.html", "text": "Искам да запомня  Стефан Данаилов усмихнат, чаровен, човечен и добър, какъвто си беше. \r\nТова каза актьорът Владимир Пенев пред журналисти за Стефан Данаилов, предаде репортер на  Агенция \"Фокус\" . \r\n \r\n\"Не мога да си представя, че вече го няма. Затова ще го пазя и помня\", заяви Пенев. \r\n\"Бог да го прости, светла му памет\". \r\nДеница КИТАНОВА", "date": "2019.12.02", "title": "Владимир Пенев: Искам да запомня Стефан Данаилов усмихнат, чаровен, човечен и добър, какъвто си беше"}
{"url": "http://www.focus-news.net/news/2019/12/02/2725327/hristo-mutafchiev-stefan-danailov-beshe-izklyuchitelno-blagorodna-i-tsenena-lichnost.html", "text": "Стефан Данаилов беше изключително благородна и ценена личност. Това каза актьорът Христо Мутафчиев пред журналисти за Стефан Данаилов, предаде репортер на  Агенция \"Фокус\" .  \r\n \r\n\"Таран, който проправи пътя в българакото кино на едно цяло поколение български актьори\", каза още Мутафчиев. \r\nДеница КИТАНОВА", "date": "2019.12.02", "title": "Христо Мутафчиев: Стефан Данаилов беше изключително благородна и ценена личност"}
{"url": "http://www.focus-news.net/news/2019/12/02/2725325/bashar-rahal-stefan-danailov-beshe-etalon-za-choveshtina-i-dobrota.html", "text": "Стефан Данаилов беше еталон за човещина и доброта.Това каза актьорът Башар Рахал пред журналисти за Стефан Данаилов, предаде репортер на  Агенция \"Фокус\" . \r\n \r\n\"Имаше два вида хора - Стефан Данаилов и останалите\", заяви Рахал. Той посочи, че се чувства късметлия, че се е докоснал до него. \"Дано тази доброта, която носеше, да може да се предава нататък. Той променяше хората, събуждаше добротата в тях, да я предават към останалия свят\", посочи актьорът. \r\n \r\nДеница КИТАНОВА", "date": "2019.12.02", "title": "Башар Рахал: Стефан Данаилов беше еталон за човещина и доброта"}
{"url": "http://www.focus-news.net/news/2019/12/02/2725341/sofiyski-apelativen-sad-odobri-da-bade-predaden-na-prokuraturata-na-avstriya-izraelski-grazhdanin-izdirvan-za-izmama-prane-na-pari-i-uchastie-v-prestapna-grupa.html", "text": "Днес състав на Софийски апелативен съд е уважил протеста на прокурор от Окръжна прокуратура – София и постановил предаването на израелския гражданин Гал Барак на властите на Република Австрия. Това съобщиха от пресцентъра на  Апелативна прокуратура - София . \r\n \r\nСофийски окръжен съд с решение отказа да изпълни Европейска заповед за арест, издадена от Първи прокурор при Прокуратура на Фелдкирх, Австрия.  \r\nВ протеста е изразено несъгласие с изводите на СОС, че Европейската заповед за арест е издадена от некомпетентен орган, като е пренебрегнато обстоятелството, че е налице одобрение на направеното искане от съд. Оспорва се становището на преобладаващата част от първоинстанционния съдебен състав, че издадената ЕЗА не съдържа конкретни данни за обстоятелствата относно време, място и степен на участието на исканото лице в извършване на престъпленията, за които е образувано наказателното производство.  \r\n \r\nСрещу Гал Барак в Република Австрия се води разследване за няколко тежки престъпления - измама, в особено големи размери и особено тежък случай, пране на пари, участие в престъпна група и др. От съдържанието на ЕЗА и предоставената допълнителна информация става ясно, че се касае за широкомащабна, трансгранична престъпна дейност, извършвана на територията на Австрия, Германия, Конфедерация Швейцария, Република Сърбия и България от 2015г. до настоящия момент, вредите от която възлизат на над 10 000 000 евро.  \r\n \r\nГал Барак е бил задържан при напускане на България, на ГКПП Калотина, като се е легитимирал с официален документ – редовен паспорт на гражданин на Р Израел.  \r\nСофийският апелативен съд е преценил като основателни доводите на прокурора, че има опасност исканото лице да се укрие и да извърши ново престъпление. С решението е допуснато предаването на Барак и му е взета мярка за неотклонение „задържане под стража“, като същият е задържан в съдебната зала.", "date": "2019.12.02", "title": "Софийски апелативен съд одобри да бъде предаден на прокуратурата на Австрия израелски гражданин, издирван за измама, пране на пари и участие в престъпна група"}
{"url": "http://www.focus-news.net/news/2019/12/02/2725343/za-poredna-godina-sdruzhenie-badeshte-za-detsata-startira-blagotvoritelna-kampaniya-za-detsa-i-semeystva-v-neravnostoyno-polozhenie-v-kazanlak.html", "text": "За седма поредна година Сдружение „Бъдеще за децата“ стартира коледната си инициатива „Акция Дядо Коледа“. Това каза за  Радио „Фокус“  директорът на Сдружението Мария Гинева. Тя посочи, че мотото на кампанията е „Заедно да подарим по една вълшебна коледна приказка”.  \r\n \r\nОт днес елхите на „Акция Дядо Коледа“ са поставени в Информационния център на ул. „Искра“4, в един от магазините за бяла техника в Казанлък, в една от производствените фирми в града и в един хотел в Павел баня, където ще останат до 16 декември. На тях са закачени историите на над 180 деца и семействата им, и евентуален подарък, за който си мечтае всяко дете. Всяка история има номер, който ще помогне подаръкът да стигне до конкретното дете. Няма лични данни, с оглед запазване самоличността на децата и близките им.  \r\nВсяка година се увеличава броят на участниците в кампанията.  \r\n \r\n„Ще се радваме и тази Коледа казанлъчани да прегърнат каузата и заедно да успеем да помогнем на повече деца и техните семейства“, подчерта Мария Гинева.  \r\n„Акция Дядо Коледа” се реализира с подкрепата на Община Казанлък. \r\n \r\nЕкипът на сдружение „Бъдеще за децата“ подготвя още две инициативи в навечерието на Коледните празници – дарителска кампания в партньорство с Общината и участие в Коледния базар на Казанлък, където ще се бъдат представени работилниците по проект „Социално включване чрез заетост“, финансиран от Оперативна програма „Развитие на човешките ресурси“, съфинансирана от Европейския съюз чрез Европейския социален фонд.  \r\n \r\nСлавяна ГАЙДАРОВА", "date": "2019.12.02", "title": "За поредна година Сдружение „Бъдеще за децата“ стартира благотворителна кампания за деца и семейства в неравностойно положение в Казанлък"}
{"url": "http://www.focus-news.net/news/2019/12/02/2725346/kmetat-na-dobrich-yordan-yordanov-pozdravi-osnovatelya-na-ansambal-dobrudzha-i-dalgogodishen-muzikant-v-duhoviya-orkestar-atanas-genchev.html", "text": "Кметът на Добрич Йордан Йорданов поздрави днес основателя на Ансамбъл „Добруджа“ и дългогодишен музикант в Духовия оркестър Атанас Генчев, съобщиха от  Община град Добрич .  \r\n \r\nНосителят на престижни награди творец, който е и диригент на Хор „Лира“ на 1 декември отбеляза 95-ата си годишнина. Специално за събитието днес рожденикът бе поздравен от виртуозните изпълнители и танцьори на ПФА „Добруджа“ с подготвена за случая програма и хореография.  \r\n \r\nОбщина Добрич честити рождения ден на Атанас Генчев с пожелание за здраве и творческо дълголетие.", "date": "2019.12.02", "title": "Кметът на Добрич Йордан Йорданов поздрави основателя на Ансамбъл „Добруджа“ и дългогодишен музикант в Духовия оркестър Атанас Генчев"}
{"url": "http://www.focus-news.net/news/2019/12/02/2725345/slavyanka-simitchiyska-inspektsiya-po-truda-blagoevgrad-izvarshvame-zasileni-proverki-na-rabotnitsite-na-avtomagistrala-struma.html", "text": "Извършваме засилени проверки на работниците на автомагистрала „Струма“, където в момента текат строителни дейности. Това каза пред  Радио „Фокус“ - Пирин  Славянка Симитчийска, директор на Дирекция „Инспекция по труда“ – Благоевград. „Там проверките се извършват всяка седмица“, каза още Симитчийска.  \r\n \r\nПо думите ѝ до края на месец октомври в отрасъл „Строителство“ са направени 30 проверки относно осигуряване на здравето и безопасните условия на труд. „Констатираните нарушения на 182, като по-голям е делът на нарушенията, свързани със ЗБУТ – над 70%. Най-честите нарушения са за липса на инструктаж на строителните работници, пропуски в оценката на риска, нарушения свързани с работа на височина, недостатъчен контрол при използването на лични предпазни средства и други“, уточни Симитчийска.  \r\n \r\nТя допълни, че за отстраняването на тези нарушения са предприети принудителни административни мерки – 173 задължителни предписания. „Съставени са 15 акта за административни нарушения, от които 7 за нарушения на здравословните и безопасни условия на труд и 8 за работа без трудов договор“, коментира Симитчийска.  \r\n \r\nЛивия НИНОВА", "date": "2019.12.02", "title": "Славянка Симитчийска, „Инспекция по труда“ – Благоевград: Извършваме засилени проверки на работниците на автомагистрала „Струма“"}
{"url": "http://www.focus-news.net/news/2019/12/02/2725344/avariral-tir-zatrudnyava-dvizhenieto-pri-176-km-na-am-trakiya-v-posoka-burgas.html", "text": "Аварирал ТИР затруднява движението при 176 км на АМ „Тракия“ в посока Бургас, съобщи  слушател на Радио „Фокус“ .", "date": "2019.12.02", "title": "Аварирал ТИР затруднява движението при 176 км на АМ „Тракия“ в посока Бургас"}
{"url": "http://www.focus-news.net/news/2019/12/02/2725340/inzh-elin-lilov-yutsdp-smolyan-4700-zhivi-elhichki-i-21-700-otsecheni-sa-predvideni-za-koleda-ot-teritoriyata-na-predpriyatieto.html", "text": "Два са вариантите коледни елхи, които имаме възможност да предоставим за Коледа от територията на Южноцентрално държавно предприятие – Смолян. Това каза за  Радио „Фокус“ – Смолян  инж. Елин Лилов – зам.-директор на предприятието.  \r\n \r\nЩе има елхи със закрити корени в контейнер, която след това може да бъде засадена някъде и да се продължи нейния живот, традиционно ще предлагаме и отсечени елхички. „Общо за цялото предприятие за тази коледа има предвидени около 4700 живи елхи, а отсечените ще са около 21 700 броя. Цените са различни, като при живите елхи има по-големи разходи и там цените са от 5 до 47 лв. в зависимост от големината, но масовите са от 5 до 15 лв. За отсечените елхи цената е от 3 до 10 лв., в зависимост от големината на елхата“, поясни инж. Лилов. \r\n \r\nТой отбеляза, че се увеличава търсенето на живи елхи. „Увеличаваме и предлагането през последните години заради заселения интерес. По-голямата част от хората обаче предпочитат традиционно отсечени елхи. Реализираните на пазара елхички зависи от броя на заявките от търговци, които имат желание да продават елхи“, уточни инж. Лилов.  \r\n \r\nТой подчерта, че ще се следи и за неправомерно отсичане на елхи. Минималната глоба за незаконно отсечено дръвче е 100 лв., „Разликата в цената на елхичката и глобата е сериозна и е по-добре човек да си закупи законно добита елхичка. Тя трябва да е придружена с писмен документ - позволително за транспортиране и пластмасова пластина, която се поставя на дръвчето. Това доказва законния произход на елхичката“, каза още инж. Лилов.  \r\n \r\nНели ГЕРГЬОВСКА", "date": "2019.12.02", "title": "Инж. Елин Лилов, ЮЦДП – Смолян: 4700 живи елхички и 21 700 отсечени са предвидени за Коледа от територията на предприятието"}
{"url": "http://www.focus-news.net/news/2019/12/02/2725351/london-evening-standard-kotkata-palmerstan-se-vrashta-vav-vanshniya-departament-na-velikobritaniya-sled-kato-prezhivya-stres-ot-tvarde-mnogo-lakomstva.html", "text": "Палмерстън, много обичан талисман и ловец на мишки във външния департамент във Великобритания, се връща в Уайтхол след четиримесечно отсъствие, породено от стрес, пише  London Evening Standard . \r\n \r\nСпасената черно-бяла котка пристигна в департамента през април 2016 г. и бързо се превърна в онлайн знаменитост с близо 100 хил. последователи в социалната мрежа „Туитър“. Но той изчезна от сградата през лятото, като причините за внезапното му напускане бяха загадка досега.  \r\n \r\nДиета, прекалено богата на лакомства, прекалено голяма територия и прекалено честото вдигане и събуждане на котарака са определени като фактори за влошаването на здравето му. Сега се въвеждат специални правила, наречени „Протоколи на Палмерстън“, за да се гарантира, че той може отново да кръстосва коридорите на сградата на департамента на спокойствие.  \r\n \r\n„Колкото и външният департамент да обича Палмерстън, това вече не е среда, която е добра за него“, обясни британският дипломат сър Саймън Макдоналд. Така Палмерстън, кръстен на най-дълго служещия външен министър на Великобритания, беше преместен през юли 2019 г. по съвет на ветеринар да живее в по-традиционна среда - дома на един от асистентите на личния секретар на сър Саймън.  \r\n„По време на лятната ваканция министрите, колегите и посетителите в кабинета тревожно ме питаха за местонахождението му“, продължи сър Саймън в блога си.  \r\n„Добрата новина е, че Палмерстън се връща тази седмица. Но трябва да помним защо той се нуждаеше от почивка и да променим поведението си към него“.  \r\n \r\n  Мария Факова", "date": "2019.12.02", "title": "London Evening Standard: Котката Палмерстън се връща във външния департамент на Великобритания, след като преживя стрес от твърде много лакомства"}
{"url": "http://www.focus-news.net/news/2019/12/02/2725333/toma-bikov-gerb-shte-zapomnim-stefan-danailov-s-filmite-mu-i-dalgogodishnata-mu-politicheska-deynost.html", "text": "Ще запомним Стефан Данаилов с филмите му и дългогодишната му политическа дейност.  \r\nТова каза народният представител от ГЕРБ и член Комисията по култура Тома Биков пред журналисти за Стефан Данаилов, предаде репортер на  Агенция \"Фокус\" . Тома Биков посочи, че ще го запомни с филмите му.  \r\n \r\n\"Едва ли има българин, който да не е гледал поне един негов филм. За съжаление няма да може да го гледаме в театъра. Ще го запомним и политическата му дейност, която въпреки че беше дългогодишна,  върху нея не беше  хвърлена сянка, не бяха чути критики или, че е направил нещо за себе си. Това се случва рядко в България и е добре, че имаме и такъв пример\", каза Биков. \r\nДеница КИТАНОВА", "date": "2019.12.02", "title": "Тома Биков, ГЕРБ: Ще запомним Стефан Данаилов с филмите му и дългогодишната му политическа дейност"}
{"url": "http://www.focus-news.net/news/2019/12/02/2725348/ombudsmanat-diana-kovacheva-otpravya-preporaka-do-rabotodatelite-da-spazvat-kvotite-za-naemane-na-grazhdani-v-neravnostoyno-polozhenie.html", "text": "На 3 декември 2019 г. от 11.00 часа по повод Международния ден на хората с увреждания в институцията на омбудсмана на ул. „Георг Вашингтон“ 22 по покана на доц. Диана Ковачева ще бъде представена изложбата „И ние можем!“, организирана от Гражданска формация „Родители в действие“, в подкрепа на правото на труд на млади хора с интелектуални затруднения. Това съобщиха от  пресофиса на омбудсмана . Съорганизатори на събитието са представители на Съвета за наблюдение – мониторингов орган по Конвенцията за правата на хората с увреждания, Фондация „Лумос България“ и Фондация „Светът на Мария“. \r\n \r\nФотосите представят преживяванията на младежи и споделят техните ежедневни борби за преодоляване на бариери, предразсъдъци и преследване на мечти - като правото да учат, да имат професия, да работят, да живеят самостоятелно. Затова и посланията са: „искам, обичам, мога, уча, чувствам, творя, справям се, подкрепа, възможност – това не са просто думи, а право на достоен живот!“  \r\n \r\nМладежи ще разкажат личните си истории, за да вдъхнат кураж на други като тях и ще покажат как въпреки стигмата в обществото, успешно вървят по трудния път и защитават правото си на труд и развитие. В събитието ще участват и работодатели, които ще споделят опита си с наемането на младежи с интелектуални затруднения. В тази връзка омбудсманът ще излезе със специална препоръка до най-големите работодателски организации да подкрепят правото на труд на хората с увреждания. Анализът сочи, че въпреки законодателството, което регламентира квоти и задължение за наемането им на работа, броят им е малък, като работодателите дори предпочитат да плащат компенсационни такси, отколкото да подкрепят граждани в неравностойно положение.   \r\n   \r\nПоканени са министерствата на труда и социалната политика, на образованието и науката, кметът на София Йорданка Фандъкова, ДАЗД, УНИЦЕФ, граждански организации, свързани със защита правата на децата и на хората с увреждания.", "date": "2019.12.02", "title": "Омбудсманът Диана Ковачева отправя препоръка до работодателите да спазват квотите за наемане на граждани в неравностойно положение"}
{"url": "http://www.focus-news.net/news/2019/12/02/2725347/rayonna-prokuratura-e-obrazuvala-proverka-po-zhalba-na-grazhdanin-koyto-tvardi-che-v-umbal-plovdiv-e-napraven-opit-da-mu-postavyat-stent-na-zdravo-sartse.html", "text": "Районната прокуратура е образувала проверка по жалба на гражданин, който твърди, че в УМБАЛ \"Пловдив\" е направен опит да му поставят стент на сърцето, без да има нужда от него. Това съобщи за  Радио \"Фокус\" - Пловдив  прокурор Атанас Илиев. Според прокурора в жалбата пострадалото лице Динко Бобчев твърди, че е направил консултация с водещи специалисти в страната, които му казали, че няма необходимост от поставяне на стент.  \r\n \r\n\"В момента се води предварителна проверка на образуваното производство в Икономическа полиция. Надяваме се тя да приключи в най-кратки срокове - за 10 дена и ще уведомим за резултатите\", каза прокурор Илиев. Той каза още, че жалбата е била подадена в средата на месец октомври в Окръжна прокуратура, но оттам е била препратена по компетентност към Районна. След като приключи предварителната проверка, прокуратурата ще излезе със становище по случая. \r\n \r\nПрокуратурата и полицията ще проверяват действията на ръководителя на Отделението по инвазивна кардиология в УМБАЛ \"Пловдив\" доц. д-р Иван Мануков, във връзка с разследването на една от водещите телевизии по разказ на самия пациент, според който е бил направен опит да му се постави стент, при положение, че няма нужда от него.  \r\n \r\nПоставянето на стент в сърцето на здрав човек сериозно уврежда неговото здраве. Освен това по този начин се източва и Здравната каса, която плаща по 5000 лева на пациент за тази процедура, коментираха водещи специалисти.  \r\n \r\nЦветана ТОНЧЕВА", "date": "2019.12.02", "title": "Районна прокуратура е образувала проверка по жалба на гражданин, който твърди, че в УМБАЛ \"Пловдив\" е направен опит да му поставят стент на здраво сърце"}
{"url": "http://www.focus-news.net/news/2019/12/02/2725352/premierat-boyko-borisov-vsichki-tryabva-da-se-obedinim-i-da-nakarame-golemite-ikonomiki-v-sveta-da-se-saobrazyat-s-chudovishteto-koeto-idva-ot-promenite-v-klimata.html", "text": "Всички трябва да се обединим и да накараме големите икономики в света да се съобразят с чудовището, което идва от промените в климата. Това каза министър-председателят Бойко Борисов на откриването на 25-та конференция за климата в Мадрид, става ясно от видео, публикувано на страницата на премиера във  „Фейсбук.“   \r\n \r\n„Искам да поздравя министър-председателя на Испания  Педро Санчес с добрата организация и тази иновативност, която за първи път видяхме – всички автомобили, с които превозват делегациите са на 100% електрически и по никакъв начин не замърсяваме въздуха в Мадрид. Поздравления. Вече е безспорно за всички че изменението на климата е факт. Природни бедствия, нечувани досега. Глобално затопляне. Да не повтарям всички останали колеги, които се изказаха преди мен. Така че направо ще кажа с няколко думи за България. За нас е важно да се гарантира, че преходът ще е плавен и справедлив спрямо всички държави и ще се осъществява по разходоефективен начин на принципа на технологичната неутралност. Следва да се отчита, че за страните , които използват въглища в енергийния  си микс, както е и България Полша и други този преход ще изисква по-високи нива на инвестиции и ефективни мерки в цялата сфера. България 46% от ел.енергията се произвежда от въглищни електроцентрали, които са основни базови мощности, като през зимата този процент достига до 60. В същото време искам да отбележа, че според статистиката на Евростат България е на второ място в ЕС по намаляване на емисиите на въглероден диоксид от изгарянето на изкопаеми горива през 2018 г. в сравнение с 2017 г. и именно с 8,1%, следвайки Португалия, което заема водещата позиция с 9%. За България ядрената енергетика играе важна роля за гарантиране на националната, регионална и европейска енергийна сигурност, като в същото време предоставя енергия на достъпни цени и е ключов елемент за преминаване към нисковъглеродната икономика. Нейното значение в като основен стълб на европейската електроенергийна система без въглеродни емисии бе потвърдено и в публикуваната през 2018 г. дългосрочна визия на ЕК за намаляване на емисиите на парникови газове до 2050 г.  Страната ни ще продължи да разчита на ядрената енергетика през следващите години. Не на последно място не мога да не отбележа, че емисиите на ЕС са само 9% от световните емисии. И тук бих се обърнал и към теб като безспорен авторитет, като и към господин Гутериш, а и всички останали колеги. Първият и вторият замърсител най-голям в света ги няма тук – това са САЩ и Китай. Да направим така, че с нашите 9%, които ние ще намалим и безспорно ЕС е лидер, но да не правим това безсмислено, а да вкараме гражданската енергия, да поставим здравето и качеството на живот на всеки един гражданин по света. Защото комините дали пушат в Щатите, в Китай или във Виетнам, атмосферата го донася и при нас. Така че да се обединим и всички заедно да накараме тези безспорно прогресивни в икономиката си страни, да се съобразят с чудовището, което е в промените на климата“, каза още министър-председателят.", "date": "2019.12.02", "title": "Премиерът Бойко Борисов: Всички трябва да се обединим и да накараме големите икономики в света да се съобразят с чудовището, което идва от промените в климата"}
{"url": "http://www.focus-news.net/news/2019/12/02/2725342/ana-mpa-gratskiyat-premier-poiska-pomoshtta-na-es-otnosno-deystviyata-na-turtsiya-v-iztochnoto-sredizemnomorie.html", "text": "Премиерът на Гърция Кириакос Мицотакис осъди действията на Турция в Източното Средиземноморие и поиска помощта на Европейския съюз, предава атинската агенция  АNA-MPA . \r\n \r\nТой направи това по време на своя реч на срещата на лидерите на страните-членки на ЕС за конференцията за промените в климата на ООН.  \r\n \r\nМицотакис заяви, че по време на транзитния период, в който Гърция ще се опитва да замести използването на въглища с възобновими енергийни ресурси, тя ще е зависима от природния газ. \r\n \r\n„Затова ЕС трябва да внимава и да следи за експлоатирането на новите находища в широкия регион, които могат да са важен източник на газ. Ходовете на Турция подкопават тези общи усилия“, каза Мицотакис. \r\n \r\nВ срещата, която беше председателствана от испанския премиер Педро Санчез, в присъствието на новия ръководител на Европейската комисия Урсула фон дер Лейен, както и председателя на евросъвета Шарл Мишел, Мицотакис подчерта, че „за страни като Гърция“, този транзитен период има нужда от съответното финансиране.  \r\n„Необходими са средства за финансирането на този преход, които трябва (…) да не са символични“, добави той.  \r\n \r\nГръцкият премиер призова за увеличаване на европейските средства, свързани с политиките на подкрепа за държавите, които се опитват да се борят с промените в климата и особено за тези, които оглавяват амбициозни проекти. Според него Гърция е изправена пред такъв, в своите опити да замени лигнитните въглища с възобновяеми енергийни източници до 2028 година.  \r\n \r\n„Не можем да преследваме ефективни европейски политики за климата и същевременно финансиране, като използваме само наличните парични ресурси, ефективната политика за климата и агрикултурата. Устойчива европейска политика може да бъде достигната само с увеличаване на европейското финансиране“, каза още той.  \r\n \r\n  Теодор Пенев", "date": "2019.12.02", "title": "ANA-MPA: Гръцкият премиер поиска помощта на ЕС относно действията на Турция в Източното Средиземноморие"}
{"url": "http://www.focus-news.net/news/2019/12/02/2725355/dnes-nedovolni-grazhdani-blokiraha-patya-ot-ardino-za-kardzhali.html", "text": "Днес недоволни граждани блокираха пътя от Ардино за Кърджали, предаде кореспондент на   Радио „Фокус“  . Исканията на протестиращите са за основен ремонт на главната пътна артерия в посока към Кърджали, поради лошото състояние на пътната настилка. Те твърдят, че от 30 години не е правена реконструкция на трудния планински път с много завои, а са ремонтирани едва 9 км от него за този период от време. Директорът на Областно пътно управление Кърджали Иван Гавазов заяви, че около 10 милиона лева за 21 км би струвал един такъв ремонт на пътя и може да бъде направен, едва след като се наберат повече средства от ТОЛ-системата след година. Временно ще бъдат направени частични ремонти на пътното платно в чертите на Ардино.  \r\nДарина ДЕЕНИЧИНА", "date": "2019.12.02", "title": "Днес недоволни граждани блокираха пътя от Ардино за Кърджали"}
{"url": "http://www.focus-news.net/news/2019/12/02/2725353/ria-novosti-trima-ruski-voennosluzheshti-sa-postradali-po-vreme-na-patrul-v-siriya.html", "text": "Трима руски военнослужещи бяха ранени в резултат на от взрив на импровизирано устройство по трасето на патрула на брониран автомобил на военната полиция на Москва в Сирия, предава  РИА Новости . \r\n \r\nМинистерството на отбраната на Русия подчерта, че животът на пострадалите войници не е в опасност. \r\nИнцидентът е станал в област Кобани, провинция Алепо в Северна Сирия.  \r\n \r\nРуските сили патрулират в Северна Сирия съгласно меморандума, постигнат от държавния глава Владимир Путин и турския президент Реджеп Тайип Ердоган, които на 22 октомври проведоха шестчасови разговори, във връзка с операцията, която Анкара започна в региона на 9 октомври. Според споразумението, руските и турските сили ще започнат да патрулират в близост до установената от Анкара зона за сигурност в Северна Сирия.  \r\n \r\n \r\n \r\n \r\n  Теодор Пенев", "date": "2019.12.02", "title": "РИА Новости: Трима руски военнослужещи са пострадали по време на патрул в Сирия"}
{"url": "http://www.focus-news.net/news/2019/12/02/2725349/1797-zhiteli-na-obshtina-dupnitsa-shte-badat-podpomognati-s-hranitelni-paketi-ot-bchk.html", "text": "1797 жители на община Дупница ще бъдат подпомогнати с хранителни пакети от БЧК. Това съобщи за  Радио „Фокус” – Кюстендил  Христо Апостолов, пресаташе на Община Дупница. По думите му от 18 декември ще започне раздаването на помощи по Оперативна програма за храни за нуждаещи се на територията на община Дупница от Българският червен кръст. \r\n \r\nС организацията по получаването и раздаването на 24,5 кг хранителни продукти за всеки, за поредна година се ангажира Община Дупница. Общо 7329 са бенефициентите в цялата област, а за община Дупница от БЧК са определили 1797 лица отговарящи на изискванията. Всеки един ще получи 16 трайни продукти, сред които спагети, леща, фасул, лютеница, домати, грах, ориз, олио и други. \r\n \r\nХранителните продукти за хората по селата ще бъдат транспортирани от Община Дупница до 17 декември. 504 са жителите по селата, които ще получат храните от кметовете и кметски наместници след това. В Дупница, раздаването ще започне на 18 декември в двора на Учителски институт.  \r\n \r\nВенцеслав ИЛЧЕВ", "date": "2019.12.02", "title": "1797 жители на община Дупница ще бъдат подпомогнати с хранителни пакети от БЧК"}
{"url": "http://www.focus-news.net/news/2019/12/02/2725358/pred-doma-na-kulturata-v-kardzhali-zapochna-ukrasyavaneto-na-25-metrovata-novogodishna-elha.html", "text": "Пред Дома на културата в Кърджали украсяват новогодишната елха, която е 25-метрово живо дърво. Това каза за  Радио „Фокус“  Фикрие Салифова, главен експерт в Община Кърджали. „Около 20 - 30 см всяка година се увеличава ръста на огромната красива елха, за радост на гражданите, най-вече на децата от града“, посочи Фикрие Салифова.  \r\n \r\nНай-голямата жива елха е в Димитровград висока над 27 м, втората е тази в Троян с над 25 м, а кърджалийската елха е на трето място в България. Пред Дома на Културата тази вечер ще бъде направена и първата проба на светлинната система, по която днес се работи. \r\n \r\nЕкспертът в отдел „Култура“ в Община Кърджали Димитър Ганев участва в оформянето на вида на елхата, която е една от няколкото големи дървета пред най-старата културна сграда в града.  \r\nКоледно-новогодишната украса се очаква да бъде монтирана основно в центъра на града до края на седмицата, по бул. \"България\", големия мост над река Арда и кв. „Възрожденци\". \r\n \r\nДарина ДЕЕНИЧИНА", "date": "2019.12.02", "title": "Пред Дома на културата в Кърджали започна украсяването на 25-метровата новогодишна елха"}
{"url": "http://www.focus-news.net/news/2019/12/02/2725359/tacc-turtsiya-vnimatelno-izuchava-harakteristikite-na-ruskiya-iztrebitel-su-35.html", "text": "Турция внимателно изучава тактическите и техническите характеристики на руските изтребители Су-35. Това заяви началникът на турския отдел за отбранителна промишленост Исмаил Демир, предава  TACC , като се позовава на  Anadolu Agency . \r\nТой заяви това в коментар, относно възможността Анкара да бъде изключена от програмата за създаване на американския изтребител пето поколение Ф-35.  \r\n \r\n“Ние изучаваме предложението на руската страна на Су-35. Рано е да се правят каквито и да било оценки. Разбира се, Турция купува технологии и оръжия, които отговарят на нейните интереси. Все пак е рано да се каже, че ще се сдобием със Су-35. Предстои ни щателна работа и анализ“, каза Демир. \r\n \r\nРъководителят на турската отбранителна промишленост също подчерта важната роля на договора за доставка на руски зенитно-ракетни системи С-400 за Анкара. \r\n„Благодарение на споделянето на технологии и съвместното производство, Анкара ще придобие опита, необходим за разработването на собствени системи за противовъздушна отбрана\", каза той.  \r\n \r\nДемир добави също, че \"възможностите на С-400 не са достатъчни, за да осигурят пълна защита на Турция\". \r\n\"Нуждаем се голямо количество системи (за ПВО) и развиваме собствени технологии. В същото време ние сме готови да закупим американски системи системи за ПВО „Пейтриът“ при  приемливи условия“, добави той. \r\n \r\nАнкара многократно е свързвана с покупката на руски изтребители, след като САЩ изключиха Турция от програмата за Ф-35, вследствие с покупката на С-400, които Вашингтон смята за несъвместими с отбранителните системи на НАТО. \r\nВъпреки това на този етап правителството отрича планове за такъв ход, макар че на демонстрацията „МАКС-2019“ президентът на Турция Реджеп Тайип Ердоган прояви интерес към руските самолети. Тогава той заяви, че не е изключено Анкара все пак да закупи самолети Су-35 и Су-57, вместо американските Ф-35.  \r\n \r\n \r\n \r\n \r\n  Теодор Пенев", "date": "2019.12.02", "title": "TACC: Турция внимателно изучава характеристиките на руския изтребител Су-35"}
{"url": "http://www.focus-news.net/news/2019/12/02/2725354/vremenno-dvizhenieto-se-osashtestvyava-v-izprevarvashtata-lenta-po-am-trakiya-pri-km-176-v-rayona-na-chirpan-v-posoka-burgas-poradi-avariral-tir.html", "text": "Временно движението се осъществява в изпреварващата лента по АМ „Тракия\" при км 176 в района на Чирпан в посока Бургас поради аварирал ТИР. Това съобщиха от пресцентъра на  Агенция „Пътна инфраструктура“ . Трафикът се регулира от \"Пътна полиция\".", "date": "2019.12.02", "title": "Временно движението се осъществява в изпреварващата лента по АМ „Тракия\" при км 176 в района на Чирпан в посока Бургас поради аварирал ТИР"}
{"url": "http://www.focus-news.net/news/2019/12/02/2725362/prof-d-r-slavcho-tomov-rektor-na-meditsinski-universitet-plevennie-vashite-uchiteli-shte-vi-podkrepim-shte-stoim-zad-nashite-vazpitanitsi.html", "text": "Ние, вашите учители, ще ви подкрепим, ще стоим зад нашите възпитаници. Това каза на тържествената промоция по дипломирането на студентите от специалност ,,Медицина” в зала ,,Магнум” на Втора клинична база проф. д-р Славчо Томов, ректор на Медицински университет, предаде кореспондент на  Радио „Фокус“   .    Според него големият въпрос, свързан с техническата революция, е  ,,Готови ли сме да посрещнем тези предизвикателства?”.  ,,Имам вътрешната убеденост, че дори и да не сме готови, не трябва да работим по този проблем.  Искам да споделя, че академичната общност в Плевен е предприела важни стъпки в тази посока.  Вече е факт реализацията на един от стратегическите проекти, изграждането на Център за компетентност, който ще определя облика на висшето училище през следващите пет, десет и повече години.  Знам, че вие вече сте избрали своя професионален път”, каза проф. д-р Славчо Томов. ,,Искам да ви уверя, че ние, вашите учители, ще ви подкрепим, ще стоим зад нашите възпитаници.  Където и да отидете, дори в най-отдалечените кътчета на страната ни и чужбина, живейте така и работете така, че да заслужите уважението на хората около вас, да се гордеете, че сте българи и достойно да защитавате онези послания, които велики личности като ген. Владимир Вазов са оставили за идните поколения. Накарайте да ви се покланят и да ви свалят знамената”, поздрави дипломантите проф. д-р Славчо Томов.  \r\n \r\nВиолета КРЪСТЕВА", "date": "2019.12.02", "title": "Проф. д-р Славчо Томов, ректор на Медицински университет Плевен:Ние, вашите учители, ще ви подкрепим, ще стоим зад нашите възпитаници"}
{"url": "http://www.focus-news.net/news/2019/12/02/2725350/tyaloto-na-83-godishen-mazh-e-namereno-v-chasten-imot-v-ahtopol.html", "text": "Тялото на 83-годишен мъж е намерено в частен имот в Ахтопол. Това съобщиха от  ОДМВР - Бургас . Около 08.19 часа тази сутрин в Районно управление – Царево е получено съобщение за това, че в частен дом в Ахтопол е открито тялото на възрастен мъж с прободни рани. Установено е, че това е 83-годишният собственик на имота, в който живеел заедно с 55-годишния си психично болен син.  \r\n \r\nСвоевременно към мястото на инцидента се отправили полицейски служители, които отцепили местопроизшествието и със съдействието на служители от отдел „Криминална полиция” при ОДМВР – Бургас извършили щателен оглед. Констатирано е, че в областта на гърдите на възрастния мъж, с тежка степен на инвалидност, има две прободни рани, вероятно нанесени с кухненски нож.  \r\n \r\nЗа установяване съпричастността към извършеното деяние е задържан 55-годишният син на възрастния мъж, който нееднократно е отвеждан за лечение в Центъра за психично здраве с диагноза „шизофрения”.  \r\nПо случая се провеждат различни процесуално-следствени действия. Назначени са и множество експертизи. Образуваното досъдебно производство се наблюдава от Окръжна прокуратура – Бургас.", "date": "2019.12.02", "title": "Тялото на 83-годишен мъж е намерено в частен имот в Ахтопол"}
{"url": "http://www.focus-news.net/news/2019/12/02/2725363/libertas-makedoniya-germanskite-voyski-ostavat-v-kosovo.html", "text": "Германските войски ще останат в Косово. Това заяви германският министър на отбраната Анегрет Крамп-Каренбауер по време на посещение в Косово, пише скопското електронно издание  \"Либертас\" , като се позовава на информация от косовският вестник  Zeri .  \r\n \r\n„Напускането на германската армия от Косово ще има за последица увеличаването на руското и китайско влияние в региона“, заяви германският министър по време на посещение в лагера на Международните мироопазващи сили в Косово под ръководството на НАТО - КФОР в Прищина.  \r\n \r\nТя добави, че присъствието на германските войски в Косово е необходимо, защото „въпреки направеното за две години, все още има крехка стабилност в региона“. \r\n \r\n  Мария Факова", "date": "2019.12.02", "title": "\"Либертас\" (Македония): Германските войски остават в Косово"}
{"url": "http://www.focus-news.net/news/2019/12/02/2725356/kmetat-na-obshtina-haskovo-stanislav-dechev-predstavi-novite-zamestnik-kmetove.html", "text": "Кметът на Община Хасково Станислав Дечев представи новите заместник-кметове. Това съобщиха от пресцентъра на  Общината . От утре официално в длъжност ще встъпят Мария Вълчева - заместник-кмет с ресор „Култура, социални, младежки дейности и спорт“ и  Танер Емин – заместник-кмет с ресор „Земеделие и трансгранично сътрудничество“.  \r\n \r\nНа пресконференция днес градоначалникът представи и новите директори на ОП „Екопрогрес“ Щерьо Янев и на ОП „Спорт и отдих“ Гергана Кючукова. „Предстои ни много работа. А за да е успешна тя, за да успея да изпълни всички политики и идеи, които имам, е необходимо да работя със сигурен екип и стабилно мнозинство в Общинския съвет“, така кметът Станислав Дечев мотивира новите назначения в община Хасково.", "date": "2019.12.02", "title": "Кметът на Община Хасково Станислав Дечев представи новите заместник-кметове"}
{"url": "http://www.focus-news.net/news/2019/12/02/2725365/", "text": "Общо 67 фирми за обучение на водачи на МПС са проверени от служители на отдел “Икономическа полиция” в Пловдив. Това съобщиха за  Радио „Фокус“ – Пловдив  от Областната дирекция на МВР. Планираните проверки, проведени съвместно с представители на ТДНАП и ДАИ, са приключили на 15 ноември и са обхванали общо 67 автошколи, 11 от които – обособени като центрове в училища. \r\n \r\nВ два офиса в Пловдив екипите са констатирали, че в присъствените списъци за лекции фигурират курсисти, които към конкретната датата са били извън страната. Пак в областния град са установени несъответствия във водената учебна документация на други две дружества, а на трето временно е спряна дейността и назначена пълна данъчна ревизия, заради липса на касов апарат. Без осигурени кабинети за обучение са били пловдивска автошкола и друга в Сопот, а в Стамболийски е липсвало необходимото оборудване и обектът също е запечатан. \r\n \r\nСлед цялостен анализ на събраната информация в отдел “Икономическа полиция” са образувани 39 преписки за проверка на събраните данни за евентуално наличие на извършени престъпления и материалите са изпратени по компетентност в районната прокуратура. От служителите на другите контролиращи институции са съставени общо 7 акта за установени административни нарушения. \r\n \r\n „Фокус“  припомня, че по разпореждане на директора на Областната дирекция на МВР ст. комисар Йордан Рогачев от 12 август служители на отдел “Икономическа полиция” стартираха обстойни проверки на всички юридически и физически лица с издаден лиценз да осъществяват обучение за придобиване на правоспособност на водачи на МПС на територията на Пловдив и областта.  Действията са част от активните мерките за гарантиране безопасността на движението и ограничаване на пътнотранспортния травматизъм, като същевременно целят да се повиши квалификацията на едни от основните участници в движението.", "date": "2019.12.02", "title": "Общо 67 фирми за обучение на водачи на МПС са проверени от служители на отдел “Икономическа полиция” в Пловдив"}
{"url": "http://www.focus-news.net/news/2019/12/02/2725357/", "text": "Делото за конфискуване на имуществото на Пламен Галев и ангел Христов ще продължи и през 2020 година, предаде репортер на  Радио „Фокус” – Кюстендил  . Окръжен съд - Кюстендил, под председателството на съдия Татяна Костадинова прие допълнителното заключение към счетоводно - икономическата  експертиза по делото, което Комисията за противодействие на корупцията и отнемане на незаконно придобито имущество (КПКОНПИ) води срещу Ангел Христов и Пламен Галев, известни като Братя Галеви, за отнемане на престъпно придобито имущество. По молба на ищцовата комисия, съдът  постави допълнителна задача на трите вещи лица изготвили експертизата. За целта, съдът издаде на вещите лица съдебно удостоверение, с което да получат достъп до банкови сметки на двама от ответниците по делото.  \r\n \r\n \r\nСъдът даде възможност на защитник на ответник по делото, в едноседмичен срок, да постави допълнителни въпроси към вещите лица, относно поставената им задача.  Предвид обстоятелството, че съдебна поръчка, относно разпит на двама свидетели, не е изпълнена от компетентния орган на Република Сейшели, съдът определи краен срок за изпълнението й, като счете, че събирането на тези доказателства представлява особена трудност.  \r\n \r\nСъдът насрочи следващото заседание по делото за 21 февруари .2020 година, за когато трябва да е готово и заключението на вещите лица, по поставената им допълнителна задача към счетоводно – икономическата експертиза.  \r\nВенцеслав ИЛЧЕВ", "date": "2019.12.02", "title": "Делото за конфискуване на имуществото на Пламен Галев и ангел Христов ще продължи и през 2020 година"}
{"url": "http://www.focus-news.net/news/2019/12/02/2725361/srednata-brutna-mesechna-rabotna-zaplata-za-septemvri-2019-g-v-oblast-veliko-tarnovo-e-s-275-lv-po-niska-ot-srednata-za-stranata.html", "text": "Средната брутна месечна работна заплата за юли 2019 г. в областта е 971 лв., за август - 961 лв. и за септември - 990 лева. Това съобщи за  Радио „Фокус“-Велико Търново  Михаилка Григорова, експерт в Териториално статистическо бюро – Север, отдел „Статистически изследвания”. Тя уточни, че през третото тримесечие на 2019 г. средната месечна работна заплата в областта е 974 лв. „Това означава, че тя е с 15 лева по-ниска спрямо предходното тримесечие и с 275 лв. по-ниска от средната за страната, която е 1249 лева. В сравнение с останалите области в страната по равнище на работна заплата област Велико Търново се нарежда на 15-то място заедно с Ямбол и Добрич. Най-голямо намаление на средната месечна работна заплата през третото тримесечие на 2019 г. спрямо предходното второ тримесечие - с 8.2%, е регистрирано в икономическа дейност „Операции с недвижими имоти”, а най-голямо увеличение се наблюдава в дейност „Добивна промишленост” - с 11.3%“, каза Михаилка Григорова. \r\n \r\nЕкспертът уточни, че през третото тримесечие на 2019 г. средната месечна работна заплата в област Велико Търново нараства с 10.1% спрямо третото тримесечие на 2018 година. „Най-високо средно месечно трудово възнаграждение през третото тримесечие на 2019 г. са получили наетите лица по трудово и служебно правоотношение в икономическите дейности „Производство и разпределение на електрическа и топлинна енергия и на газообразни горива” - 1 388 лева и  „Финансови и застрахователни дейности” - 1 264 лева“, обясни Михаилка Григорова. \r\n \r\nИ през това тримесечие най-ниско платени са били наетите лица в икономическите дейности„Хотелиерство и ресторантьорство” - 637 лева и „Култура, спорт и развлечения” - 745 лева. Спрямо същия период на предходната година средната месечна работна заплата през третото тримесечие на 2019 г. в обществения сектор нараства с 10.8%, а в частния сектор - с 9.6%. \r\n \r\nРени АТАНАСОВА", "date": "2019.12.02", "title": "Средната брутна месечна работна заплата за септември 2019 г. в област Велико Търново е с 275 лв. по-ниска от средната за страната"}
{"url": "http://www.focus-news.net/news/2019/12/02/2725368/vitseprezidentat-iliyana-yotova-obshtoevropeyski-mehanizam-za-varhovenstvo-na-zakona-yasni-kriterii-i-bez-dvoyni-standarti.html", "text": "За да бъде успешен предлаганият общоевропейски механизъм за върховенство на закона, трябва да има обективност на критериите и да се елиминира възможността за двойни стандарти. Тази позиция изрази вицепрезидентът Илияна Йотова, която откри в Европейския парламент в Брюксел конференция „12 години Механизъм за сътрудничество и проверка в България: Равносметка“, научи  \"Фокус\" . \r\n \r\nФорумът бе организиран от евродепутата Емил Радев, който е заместник-председател на Комисията по граждански свободи, правосъдие и вътрешни работи. Като член на Европарламента Илияна Йотова, която бе заместник-председател на тази комисия, през 2016 г. организира първия форум по темата.  \r\nПо думите на вицепрезидента необходимостта от общ преглед за проблемите с върховенството на закона стана задължително, особено през последните години. Илияна Йотова припомни, че през 2013 г. общоевропейски доклад за нивата на корупцията е показал, че проблеми има във всички страни. Намерението такъв доклад да се изготвя на две години обаче не се осъществи. Вместо ЕК да излезе с пакет от законодателни инициативи, представи План за действие за укрепване на върховенството на закона.  \r\n \r\nВицепрезидентът е категорична, че отпадането на мониторинга върху България не бива да се обвързва с приемането на предложения от ЕК общоевропейски механизъм за върховенството на закона. „Затрудненията, които среща още при първото обсъждане, могат да изтеглят решението за България напред във времето. Това би довело до ново обезкуражаване, тъй като наблюдаваните критерии са изпълнени, но отново ставаме зависими от нови решения“, изтъкна Илияна Йотова.  \r\nНа 22 октомври т. г. ЕК направи препоръка Механизмът за сътрудничество и проверка да бъде прекратен спрямо България. Предстоят становищата на Европейския парламент и Съвета.  \r\nВ изказването си вицепрезидентът припомни, че въвеждането на Механизма за сътрудничество и проверка с приемането на България в ЕС през 2007 г. е абсолютен прецедент и по същество означава „пълноправно членство“ „под условие“. Такъв механизъм не бе въведен за Хърватия, която е последната приета държава членка.  \r\n \r\nИлияна Йотова подчерта безспорната роля на мониторинга над България, но посочи основните му дефекти. Сред тях са липсата на достатъчно конкретика на критериите, по които се оценява напредъкът, като и на вида на изискваните реформи; прибавянето на нови и нови условия към заложените шест индикативни показателя. Вицепрезидентът заяви, че въпреки парламентарните питания към Европейската комисия, включително и три от страна на Илияна Йотова, институцията не е давала конкретни отговори, освен дежурния: Не може да се говори за отпадането на нито един от тези показатели, докато не отпаднат всички.  \r\n \r\n„Мониторингът остана затворен в институционалното пространство между София и Брюксел и непонятен за мнозинството български граждани. Дори медийният интерес към темата заглъхваше през годините“, подчерта вицепрезидентът.  \r\n \r\nИлияна Йотова заяви, че Механизмът за сътрудничество и проверка се е превърнал в политически инструмент. „Политиците говореха много повече от експертите. Политизирането на този инструмент създаде допълнителни съмнения в неговата обективност и реално желание за сътрудничество“, изтъкна вицепрезидентът Йотова.  \r\n \r\nСпоред вицепрезидента оценките за България са се превърнали в аргумент за проява на двоен стандарт. „Най-драстичният пример е членството ни в Шенген, където трябваше да бъдем приети още през 2011 г. Освен техническите критерии се включиха политически, на основата на заключенията на ЕК, въпреки че самата комисия  нееднократно е подчертавала, че „механизмът не трябва да се обвързва с други области на правото на ЕС“ като еврофондовете и Шенген“, отбеляза Илияна Йотова.  \r\n \r\nТезите на вицепрезидента бяха в центъра на последвалата оживена дискусия, в която се включиха евродепутати, еврокомисари, експерти, както и висши представители на българската съдебна власт.", "date": "2019.12.02", "title": "Вицепрезидентът Илияна Йотова: Общоевропейски механизъм за върховенство на закона – ясни критерии и без двойни стандарти"}
{"url": "http://www.focus-news.net/news/2019/12/02/2725364/vazstanoveno-e-dvizhenieto-pri-km-176-na-am-trakiya-v-posoka-burgas.html", "text": "Възстановено е движението при км 176 на  АМ \"Тракия\" в посока Бургас. Това съобщиха от пресцентъра на Агенция \"Пътна инфраструктура\".", "date": "2019.12.02", "title": "Възстановено е движението при км 176 на  АМ \"Тракия\" в посока Бургас"}
{"url": "http://www.focus-news.net/news/2019/12/02/2725370/svetovnoizvestniyat-nefrolog-prof-d-r-taliya-vaynshtayn-shte-konsultira-bezplatno-patsienti-v-burgas.html", "text": "Световноизвестен нефролог от Израел ще гостува в Бургас. Проф. д-р Талия Вайнщайн идва на 12 декември по покана на Диализен център NephroLife. На 14 декември тя ще даде безплатни консултации за пациенти на хемодиализа и в преддиализен стадий от Бургас. Това съобщиха от пресцентъра на  Община Бургас . \r\n \r\nПроф. д-р Талия Вайнщайн е специалист от световна величина. За повече от 35 години практика тя е натрупала уникален клиничен опит в диагностиката и лечението на различни бъбречни патологии. Тя е Президент  на Израелското дружество по нефрология и хипертония и член на комитета на Съюза на Европейската медицинските специалисти (UEMS) - Бъбречна секция. \r\n \r\nПроф. Вайнщайн е  консултант на Диализен център NephroLife и е част от екипа специалисти - консултанти на Центъра, работещ по изреалско ноу-хау. Тя е учила в най-добрите специализирани школи в Израел и Канада. Специализацията й включва възстановяване на бъбречната функция при диабетна нефропатия, автоимунен гломерулонефрит, уролитиаза, пиелонефрит и дисметаболитни синдроми, както и изготвяне на протоколи за перитонеална и системна диализа, като извежда дори тежки пациенти от състояние на уремична интоксикация. В момента е преподавател в  университета в Тел Авив и асоцииран клиничен професор в катедрата по нефрология на Медицинския факултет на Технионския университет.  \r\n \r\nПрофесор Талия Вайнщайн е един от най-високо ценените членове на световната научна общност. Носителка е на редица световни медицински отличия и награди. Автор е на 67 научно изследователски труда. Нейните статии за органозащитна терапия при хронично увреждане на бъбреците са в основата на клиничните препоръки за лечение на нефрологични патологии в целия свят. Тя е и почетен рецензент на световно известни нефрологични списания  - Peritoneal Dialysis International, Journal of Bidney Diseases. \r\n \r\nГостуването на специалист от подобен ранг в Бургас дава възможност не само на жителите на региона, но и на всички нуждаещи се български граждани да бъдат прегледани и консултирани по най-добрия възможен начин. Подобен шанс се отваря благодарение на политиката на Диализен център NephroLife, който бе създаден и отвори врати в морския град в средата на тази година. Супермодерното здравно заведение е построено и оборудвано изцяло с израелски инвестиции по последна дума на медицинската технология за хемодиализа. Появата на диализния център в Бургас изключително много облекчава нуждите на хиляди тежко болни, както и им дава най-компетентната и добра перспектива за здравно и животоспасяващо обслужване и подсигуряване. \r\n \r\nНа 14 декември 2019 г., събота, Диализният център кани гражданите на Бургас да посетят здравното заведение, за да се запознаят с възможностите, които предлага NephroLife. \r\n \r\nПроф. д-р Талия Вайнщайн ще приема напълно безплатно пациенти на хемодиализа и в преддиализен стадий на 14 декември в Бургас. Това е жест към всички тежко страдащи от бъбречни проблеми в България. За консултациите не са необходими направления от личните лекари.  Пациентите трябва да запишат час на тел: 056 / 555 - 588, 0800 11 881.", "date": "2019.12.02", "title": "Световноизвестният нефролог проф. д-р Талия Вайнщайн ще консултира безплатно пациенти в Бургас"}
{"url": "http://www.focus-news.net/news/2019/12/02/2725369/nimh-vodnoto-kolichestvo-na-reka-pirinska-bistritsa-pri-selo-gorno-spanchevo-e-nad-praga-za-sredni-vodi.html", "text": "През изминалото денонощие нивата на по-голямата част от наблюдаваните реки в Западнобеломорския басейн са се понижили. Това показва справка на сайта на  Националния институт по метеорология и хидрология.  Регистрираните колебания на речните нива в басейна са: за водосбора на река Места от -11 см до +5 см; за водосбора на река Струма от -6 см до +5 см. \r\n \r\nВодните количества на реките в басейна са под праговете за средни води, само водното количество на река Пиринска Бистрица при село Горно Спанчево е над прага за средни води. \r\n \r\nДнес и през следващите три дни не се очакват съществени изменения в състоянието на наблюдаваните реки. Във вечерните часове на 03 , както и на 04 декември, в резултат на валежи се очакват краткотрайни повишения на речните нива в долните течения на реките Места и Струма. Водните количества ще бъдат под праговете за внимание.", "date": "2019.12.02", "title": "НИМХ: Водното количество на река Пиринска Бистрица при село Горно Спанчево е над прага за средни води"}
{"url": "http://www.focus-news.net/news/2019/12/02/2725371/slavyanka-simitchiyska-inspektsiya-po-truda-blagoevgrad-tazi-godina-imame-okolo-chetiri-trudovi-zlopoluki-pri-darvodobiv-edna-ot-tyah-priklyuchi-sas-smart.html", "text": "През месец октомври сме проверявали две трудови злополуки в Област Благоевград. Това каза пред  Радио „Фокус“ - Пирин  Славянка Симитчийска, директор на дирекция „Инспекция по труда“ – Благоевград. Първата от тях е от района на Разлог. „Там имаше избухнал снаряд в склад за вторични суровини. Другата трудова злополука е възникнала при дърводобив в района на Гоце Делчев“, каза още Симитчийска.  \r\n \r\nТя добави, че и по двата случая има направени констатации, както и съставени актове за нарушения. Симитчийска коментира, че за съжаление по отношение дърводобива, контрола е много труден. „Причината е, че той се извършва в райони, които са труднодостъпни и се изисква да правим проверките съвместно с горските служители. Тази година за съжаление имаме 4 или 5 злополуки, свързани с дърводобив. Едната от тях приключи със смърт“, отбеляза Симитчийска.  \r\n \r\nВъв връзка с инцидента при дърводобив през декември, директорът на дирекция „Инспекция по труда“ посочи, че не са спазени изискванията при рязане на дървета.  „По правило при рязане на дървета – всяко едно трябва да се повали, но за да стане по-бързо, тези, които режат дърветата, оставят по няколко неповалени. Така те се закачат в клоните на друго дърво, след което поради вятър или друга причина, дървото пада и се стига до инциденти. Дори през последните няколко години имаме 3 смъртни случая. Това, което констатираме също е, че работниците не използват каски. За съжаление се стига и до фатален край“, уточни Симитчийска.  \r\n \r\nЛивия НИНОВА", "date": "2019.12.02", "title": "Славянка Симитчийска, „Инспекция по труда“ – Благоевград: Тази година имаме около четири трудови злополуки при дърводобив,  една от тях приключи със смърт"}
{"url": "http://www.focus-news.net/news/2019/12/02/2725372/voennomorskiyat-muzey-vav-varna-predstavya-nay-novite-si-eksponati-v-daritelska-izlozhba.html", "text": "Най-новите си експонати в дарителска изложба ще представи Военноморският музей във Варна на 5 декември  от 11.00 часа. Традиционната годишна изложба носи името „По пътя към морската история 2019“, съобщават от  Музея . \r\n \r\nИзложбата включва артефакти на емблематични и малко познати за българската история личности, техника и снаряжение. Сред експонатите се отличават рядък немски подводничарски знак от периода на Първата световна война, какъвто са имали някои от първите български подводничари, преминали подготовката си в Германия, прибор за управление на стрелба – част от оборудването на военни кораби в края на ХХ век и модел на китайски кораб тип „разрушител“. \r\n \r\nПосетителите ще имат възможността да видят мъжки и дамски униформи на офицери от военния флот, служители на СО „Воден транспорт“ и МВР, използвани в различни периоди от новата история. Сред тях са униформи на адм. Васил Янакиев, командвал флота от 1972 г. до 1990 г., и на капитан далечно плаване Ангел Прокопиев. Историята на военноморския флот и водния транспорт е допълнена с любопитни снимки, документи и отличия. \r\n \r\nИзложбата „По пътя към морската история 2019“ може да бъде разгледана във Военноморския музей до края на февруари 2020 г.", "date": "2019.12.02", "title": "Военноморският музей във Варна представя най-новите си експонати в дарителска изложба"}
{"url": "http://www.focus-news.net/news/2019/12/02/2725373/vas-naredi-da-se-spre-kontrolat-po-spazvane-na-zabranata-za-dvizhenie-na-mps-v-mestnostta-saltanat-vav-varna.html", "text": "С определение от 27-ми ноември тази година, Върховният административен съд на Република България е наредил да се спрат безусловно действията на кмета на Община Варна и на служители при звено „Общинска полиция” – Варна, изразяващи се в поставяне и държане на нови пътни знаци „В2“ и „Т17” в началото на пътя от бул. „Княз Борис I“, при КПП „Делфинариум“, местност „Салтанат“. Това съобщават от  Административния съд  в града. Спират се и действията на служители на звено „Общинска полиция” – Варна по осъществяване на контрол за спазване на забраната за движение на МПС на територията на местността „Салтанат”. С това свое разпореждане ВАС отменя разпореждане от 19-ти септември тази година на Административен съд – Варна. \r\n \r\nВ мотивите си Върховният административен съд сочи, че от представените по делото доказателства се установява, че е започнала процедура по одобряване на общ административен акт, а именно: промени (актуализация) в Генералния план за организация на движението на територията на Община Варна, но процедурата не е приключила и няма издаден административен акт. Следователно и извършваната контролна дейност от служителите на „Общинска полиция“ Варна във връзка с тези знаци не се основава на административен акт или закон. \r\n \r\nОпределението е окончателно и не подлежи на обжалване.", "date": "2019.12.02", "title": "ВАС нареди да се спре контролът по спазване на забраната за движение на МПС в местността „Салтанат” във Варна"}
{"url": "http://www.focus-news.net/news/2019/12/02/2725360/reuters-turtsiya-ne-iznudva-nato-chrez-plana-za-otbrana-na-pribaltika.html", "text": "Турция не изнудва НАТО с отхвърлянето на плана за отбрана на Прибалтика и Полша и има пълни права да налага вето в съюза, заяви турски източник за сигурност, предава  Reuters . \r\n \r\nReuters съобщи, че Турция отказва да подкрепи плана за отбрана на НАТО за Прибалтика и Полша, докато не получи повече подкрепа за борбата си срещу сирийската кюрдска милиция \"Отряди за народна самоотбрана\" (ОНС), която смята за терористична организация.  \r\n \r\n„НАТО е институция, в която Турция има пълни права на вето, политическо и военно и тук има процедури“, каза източникът. „Турция не изнудва, това е неприемливо“.  \r\n \r\nПредставителите на НАТО се нуждаят от официално одобрение от всички 29 членове за плана за подобряване на отбраната на Полша, Литва, Латвия и Естония срещу всяка заплаха от съседна Русия.  \r\nПо-късно турски дипломатически източник заяви, че Турция е „отворена за оферти“ и че генералният секретар на НАТО Йенс Столтенберг се опитва да намери обща позиция между съюзниците. \r\n  \r\n  Мария Факова", "date": "2019.12.02", "title": "Reuters: Турция не „изнудва“ НАТО чрез плана за отбрана на Прибалтика"}
{"url": "http://www.focus-news.net/news/2019/12/02/2725375/svetilnite-na-kolednata-elha-v-kyustendil-shte-badat-zapaleni-na-5-dekemvri.html", "text": "Светилните на Коледната елха в Кюстендил ще бъдат запалени на 5 декември. Това съобщи за  Радио „Фокус” – Кюстендил  Дима Укалска, началник на отдел „Култура и духовно развитие” към Община Кюстендил. Тържественото запалване на коледните светлини ще бъде от 17-30 часа на площад „Велбъжд”.  \r\n \r\n„Елхата отново ще заблести, ще звучат коледни песни, ще има танцови атракции със светлинни фигури, както и заря, която е много очаквана от малки и големи”, каза Дима Укалска. В празничната програма ще участват \"ЖАР театър\".  \r\nВенцеслав ИЛЧЕВ", "date": "2019.12.02", "title": "Светилните на Коледната елха в Кюстендил ще бъдат запалени на 5 декември"}
{"url": "http://www.focus-news.net/news/2019/12/02/2725366/komisiyata-za-zashtita-ot-diskriminatsiya-organizira-otkrita-priemna-za-grazhdani-v-gorna-oryahovitsa.html", "text": "Открита приемна за граждани ще проведе на 3 декември (вторник) от 10.30 ч. регионалният представител на Комисията за защита от дискриминация. Приемната ще бъде в стая 114 в Община Горна Оряховица, съобщиха за  Радио „Фокус“-Велико Търново  от пресцентъра на местната администрация. \r\n \r\nРегионалният представител на Комисията консултира граждани, които са били обект на дискриминационни действия в работата, на улицата, в училище, в институции, в здравни заведения, в магазини.  \r\n \r\nКонсултират се и граждани, които се чувстват с нарушени права заради недостъпна архитектурна среда или други практики на дискриминация, оказва се и методическа помощ при подаване на жалби. \r\n \r\nРени АТАНАСОВА", "date": "2019.12.02", "title": "Комисията за защита от дискриминация организира открита приемна за граждани в Горна Оряховица"}
{"url": "http://www.focus-news.net/news/2019/12/02/2725374/tass-finlandskiyat-vanshen-ministar-se-e-opital-da-izvede-samovolno-detsa-na-finlandski-boytsi-na-islyamska-darzhava-ot-lager-v-siriya.html", "text": "Финландският външен министър Пека Хаависто се е опитал самоволно да изведе децата на финландски бойци от терористичната групировка „Ислямска държава“ от сирийския лагер Ел Хол във Финландия, пише финландският вестник Ilta-Sanomat, цитиран от  TACC . \r\n \r\nЗа да направи това, според изданието той се e опитал да окаже натиск върху един от служителите на финландското външно министерство - ръководителят на консулския отдел Паси Туоминен да изведе децата от Сирия с полет за дипломати и обяви, че това е негово собствено решение. Предполагало се е , че децата ще бъдат изведени извън страната тази есен без майките им. \r\n \r\nТуоминен е отказал да изпълни искането на министъра, като е заявил, че не желае да нарушава международното право, след което, твърди вестникът, е бил отстранен от поста си. Втората причина за неговото уволнение според финландският вестник се твърди, че е промяната през септември, с която се налагат по-строги изисквания за финландска шенгенска виза за руснаците. Самият Хаависто отрече всички тези информации \r\n \r\nКомисията по външни работи на парламента на страната вече поиска обяснения относно информацията на изданието. \"Ако това наистина се е случило, тогава Хаависто не е информирал нашата комисия и парламента за това\", заяви ръководителят на комисията Мика Нийко. Според него вече \"самият план за извеждане на деца с консулски полет нарушава законите и международните споразумения\". Той добави, че според консулския закон е невъзможно да се отделят децата от техните майки, тоест съпругите на бойците също трябва да дойдат във Финландия в този случай, което \"би се превърнало в заплаха за сигурността на страната\". \r\n \r\n\"Комисията по външни работи иска да чуе ясни обяснения от министъра по този въпрос. Ние го поканихме да го направи утре [във вторник]\", каза Нийко. \r\n \r\nВ края на май телевизионният канал Yle съобщи, че повече от 30 деца, родени от жени, напуснали Финландия за се присъединят към „Ислямска държава“, в момента се намират в бежанския лагер Ел Хол в Сирия. Според телевизионния канал в лагера има 44 души, свързани с Финландия, 11 от тях са жени и 33 са деца, някои от които са родени в Сирия. Всички 11 жени са родени във Финландия, три от тях са финландки по националност. Те са заявили, че искат да се върнат в родината си с децата си. \r\n \r\nПо-рано Хаависто е заявявал, че финландското правителство не подготвя операция за колективно извеждане на финландските жени и деца от лагера Ел Хол във Финландия. От своя страна финландският премиер Анти Рине заяви, че жителите на лагера „не могат свободно да го напуснат, много от тях са разследвани за техните действия“, така че финландската страна не може „просто да влезе там и да вземе хора“. \r\n \r\nФинландските власти обсъждат варианти за осигуряване на безопасността на съпругите и децата на терористите от няколко месеца. \r\n \r\nСпоред телефонно проучване, публикувано на 13 юни сред хиляда души, поръчано от Yle, един от всеки трима души във Финландия е против завръщането на финландските съпруги на бойци от „Ислямска държава“ и техните деца от бежански лагери в Сирия в страната. Общо около 80 души са заминали за войната в Сирия и Ирак от Финландия. \r\n \r\n  Юлиян Марков", "date": "2019.12.02", "title": "ТАСС: Финландският външен министър се е опитал да изведе самоволно деца на финландски бойци на „Ислямска държава“ от лагер в Сирия"}
{"url": "http://www.focus-news.net/news/2019/12/02/2725378/andonis-samaras-kak-da-se-osvobodim-ot-prespanskoto-sporazumenie.html", "text": "Политическият въпрос е как да се освободим от Преспанското споразумение, без да плащаме цената за това, заяви бившият гръцки премиер Андонис Самарас в обръщението си към 13-ия конгрес на управляващата партия „Нова демокрация“, цитиран от кореспондента на Македонската информационна агенция (МИА) в Атина, информира скопският телевизионен канал  ”TB 21” . \r\n \r\n„Политическият въпрос е как да се освободим от него, без да плащаме цената. И това не е лесно, защото не може да се случи за една нощ, защото това е споразумение, което не отива напред, нито във вътрешен план, нито навън, нито на Балканите, нито в Европа. Разбрах какво казва министър-председателят, че не можем да се отървем от тази сделка за една нощ, само защото го искаме. Но не можем да разкрасим споразумение, което самите ние отрицателно сме оценили като вредно и неприемливо и което не ни води напред. Засега трябва да защитаваме Гърция от негативните последици от това споразумение, да се възползваме от всички проблеми, които то създава, и всички негови слабости и най-вече да укрепим Гърция и нейната позиция за преговори, за да можем след това да постигнем, страната да получи пълна справедливост, пълна справедливост за Македония и нейния гръцки характер, от който ние не се отказваме и нямаме право да се отказваме, заяви Самарас и получи аплодисментите на присъстващите на конгреса на „Нова демокрация“. \r\n \r\nБившият гръцки премиер коментира, че споразумението се е оказало вредно и неприемливо на практика, а Гърция чрез него е „признала иредентизма, който създава проблеми с други страни в региона“. \r\n \r\n„Гърция даде всичко от началото, името и признаването до националността и признаването на езика, а Скопие обеща да направи някои отстъпки в бъдеще, ако интеграцията им в Европа продължи напред. Но това не зависи от нас или от Скопие. В края на краищата, други държави могат да го налагат. И то се случи. Франция, Холандия и Дания наложиха вето и България създава сериозни проблеми при признаването на така наречения македонски език. Така останаха само нашите пълни отстъпки, които бяха направени в началото. А бъдещите задължения на Скопие висят. Някои ни казваха, че ако пуснем Скопие в НАТО, ще го стабилизираме. Но ето кое е странното: след като Скопие се присъедини към НАТО, започнаха съмненията за самото НАТО, каза бившият гръцки премиер. \r\n \r\n  Юлиян Марков", "date": "2019.12.02", "title": "Андонис Самарас: Как да се освободим от Преспанското споразумение"}
{"url": "http://www.focus-news.net/news/2019/12/02/2725377/vazstanoveno-e-dvizhenieto-pri-km-112-na-am-trakiya-v-posoka-sofiya.html", "text": "Възстановено е движението при км 112 на АМ \"Тракия\" в посока София. Това съобщиха от пресцентъра на  Агенция \"Пътна инфраструктура\" .", "date": "2019.12.02", "title": "Възстановено е движението при км 112 на АМ \"Тракия\" в посока София"}
{"url": "http://www.focus-news.net/news/2019/12/02/2725379/v-kraya-na-tretoto-trimesechie-na-2019-g-v-chastniya-sektor-sa-rabotili-blizo-69-ot-vsichki-naeti-v-oblast-veliko-tarnovo.html", "text": "В края на третото тримесечие на 2019 г. в частния сектор са работили 68.4% от всички наети в област Велико Търново. Това съобщи за  Радио „Фокус“-Велико Търново  Михаилка Григорова, експерт в Териториално статистическо бюро – Север, отдел „Статистически изследвания”. Тя уточни, че по предварителни данни на отдел „Статистически изследвания - Велико Търново”, наетите лица по трудово и служебно правоотношение към края на септември 2019 г. намаляват с 0.3% спрямо края на юни 2019 г., и са 67.4 хиляди. „ \r\n \r\nСпрямо края на предходното тримесечие най-голямо намаление на наетите се наблюдава в дейност „Хотелиерство и ресторантьорство” - с 8.0%. Най-голямо увеличение на наетите лица по трудово и служебно правоотношение е регистрирано в икономическите дейностите „Строителство” - с  5.8% и „Операции с недвижими имоти” - с 5.6%. В структурата на наетите лица по икономически дейности най-голям е относителният дял на наетите по трудово и служебно правоотношение в дейностите „Преработваща промишленост” и „Търговия, ремонт на автомобили и мотоциклети” - съответно 26.8 и 15.0%“, обясни Михаилка Григорова. \r\n \r\nЕкспертът отбеляза, че в края на септември 2019 г., в сравнение с края на септември 2018 г., наетите лица по трудово и служебно правоотношение намаляват с 1.2 хил., или с 1.7%. „Най-голямо намаление на наетите се наблюдава в дейност „Преработваща промишленост” - с 0.8 хиляди, а най-голямо увеличение в дейност „Строителство” - с 0.5 хиляди. В процентно изражение намалението е най-значително в „Добивна промишленост“ - с 11.8% и „Производство и разпределение на електрическа и топлинна енергия и на газообразни горива” - с  10.9%, а най-голямо увеличение е регистрирано в „Професионални дейности и научни изследвания” - с  21.2%“, заяви Михаилка Григорова. \r\n \r\nРени АТАНАСОВА", "date": "2019.12.02", "title": "В края на третото тримесечие на 2019 г. в частния сектор са работили близо 69 % от всички наети в област Велико Търново"}
{"url": "http://www.focus-news.net/news/2019/12/02/2725381/horata-s-uvrezhdaniya-v-burgas-shte-uchastvat-v-praznichna-programa-posvetena-na-spetsialniya-za-tyah-3-dekemvri.html", "text": "За поредна година в Бургас празнично ще бъде отбелязан 3 декември - Международен ден на хората с увреждания. Това съобщиха от пресцентъра на  Община Бургас . Събитието ще се проведе под патронажа на кмета Димитър Николов в голямата зала на Младежкия културен център, с начало в 13.30 часа. Програмата ще бъде изпълнена с много настроение. Самите бургаски хора с увреждания ще са сред артистите, които ще покажат на сцената своите певчески, танцови и актьорски умения. Нека ги зарадваме с нашите аплодисменти. \r\n \r\nВ публиката ще присъстват много приятели, представители на институции и неправителствени организации, полагащи грижа за добруването на хората с увреждания. Заповядайте и вие! \r\n \r\nПосланията на тази дата са различни. Но 3 декември винаги ни задължава, когато говорим и обсъждаме проблемите на хората с увреждания, да поставяме ударението върху самия човек с неговата индивидуалност и лично достойнство, а не да се акцентира върху неговото увреждане. Това е европейският модел на политики към и за хората с увреждания, който Бургас следва.", "date": "2019.12.02", "title": "Хората с увреждания в Бургас ще участват в празнична програма, посветена на специалния за тях 3 декември"}
{"url": "http://www.focus-news.net/news/2019/12/02/2725382/aktsenti-v-predavaneto-sofiyska-tribuna-po-radio-fokus.html", "text": "Днешното издание на предаването „Софийска трибуна“, продукция на БСП-София, което се излъчва на честотите на софийската програма на  Радио „Фокус“ , посвещаваме на големия Стефан Данаилов. 60 минути са прекалено малко за личности като него, но днес ще се върнем назад във времето, когато дамите канеха, ще посетим всеки километър, за да съхраним онзи топъл спомен за Стефан Данаилов – Ламбо, който оставя след себе си близо 150 роли на театралната сцена, на малкия и големия екран, както и ключова роля в политиката – като депутат в няколко Народни събрания и министър на културата от 2005 г. до 2009 г.  \r\n \r\nЧасове продължи поклонението пред паметта на Стефан Данаилов в Народния театър „Иван Вазов“ днес. От колегата Деница Китанова ще разберем как България се сбогува с актьора. Гост в предаването ще бъде Иван Токаджиев – председател на Съвета по духовна сфера, култура и медии към НС на БСП, приятел и съратник на Стефан Данаилов.  \r\n \r\n Това ви очаква на честотите на софийската програма на Радио „Фокус“ от 17.00 часа в предаването „Софийска трибуна“ с водещ Веселка Иванова.", "date": "2019.12.02", "title": "Акценти в предаването „Софийска трибуна“ по Радио „Фокус“"}
{"url": "http://www.focus-news.net/news/2019/12/02/2725376/sashko-dimitrov-kmet-na-skrachimir-obshtina-belogradchik-samo-6-dushi-ostavat-da-zhiveyat-v-seloto-prez-zimata.html", "text": "Само 6 души остават да живеят в селото през зимата, каза за  Радио „Фокус“ – Видин  Сашко Димитров, кметски наместник. Той посочи, че от 150 къщи в селото в момента са обитаеми само  пет. \r\n \r\n“От тези, които остават през зимата има едно семейство, а останалите четирима са самотно живеещи. Всички са пенсионери, но няма сред тях болни на легло.  С дърва за огрев са снабдени  още преди месец. Всички живеят на главната улица,  което ни улеснява при  чистенето на сняг през зимата. От общината ни изпращат една машина, която чисти улицата“, обясни кметският наместник.  \r\n \r\nТой допълни, че в работните дни всеки ден от Домашния патронаж доставят хляб на хората в селото. „Стоки от първа необходимост  пазаруват в Белоградчик. Автобус идва в Крачимир три пъти в седмицата, но лекар не е стъпвал в  селото повече от 7 години. Викаме линейка, за лекарства и при личния си лекар хората отиват в Белоградчик“, каза Сашко Димитров.  През зимата в селото, което е в планината, често слизат вълци. „В началото на годината  пребиха един вълк в центъра на Крачимир. Чакали  постояно ги чуваме да вият около къщите, а лисици целогодишно се разхождат из улиците. Голяма напаст са белките, които нападат кокошките на хората“, допълни кметският наместник.  \r\nАнна ЛОЗАНОВА", "date": "2019.12.02", "title": "Сашко Димитров, кмет на с.Крачимир, Община Белоградчик: Само 6 души остават да живеят в селото през зимата"}
{"url": "http://www.focus-news.net/news/2019/12/02/2725385/promenyat-chastichno-marshruta-i-razpisanieto-na-liniya-15-v-burgas.html", "text": "\"Бургасбус\" уведомява своите клиенти, че с цел оптимизиране на транспортното обслужване, считано от 04.12.2019 г. (сряда), се въвеждат частични промени в маршрута и разписанието на линия № 15, съобщиха от пресцентъра на  Общината . \r\n \r\nПрез зимните месеци автобусите, обслужващи линията, няма да влизат на територията на аеропорта, а ще спират двупосочно на спирка Летище Бургас (на кръговото кръстовище). \r\n \r\nСамо в определени часове за дните от понеделник до събота курсовете от Бургас ще се извършват с влизане в летището, като тогава автобусите ще пътуват с номер А15. \r\n \r\nРазписание от Бургас, Автогара Юг /в сила от 04.12.2019 г./ \r\n \r\nот понеделник до събота \r\n05:30; 05:50; 06:05; 06:15; 06:35; 06:45; 07:05; 07:20; 07:35*; 07:50; 08:05; 08:25; 08:45; 09:10; 09:35; 10:00; 10:20; 10:40; 11:00; 11:20; 11:40; 12:00; 12:20; 12:40; 13:00; 13:20; 13:40*; 14:00*; 14:20*; 14:40*; 15:00*; 15:20*; 15:40*; 16:00*; 16:20*; 16:40*; 17:00; 17:20; 17:40; 18:00; 18:15; 18:30; 18:45; 19:00; 19:20*; 19:40; 20:00; 20:30; 21:00; 21:30; 22:15; 23:00 \r\n* курсовете се изпълняват по маршрут на линия А15, с влизане на територията на Летище Бургас, Терминал 2 \r\n \r\nнеделя (празник) \r\n06:05; 06:40; 07:05; 07:30; 07:55; 08:20; 08:50; 09:25; 09:55; 10:20; 10:45; 11:10; 11:35; 12:00; 12:25; 12:50; 13:15; 13:40; 14:10; 14:50; 15:20; 15:45; 16:05; 16:35; 17:00; 17:30; 18:10; 18:30; 19:00; 19:30; 20:00; 20:30; 21:00; 21:30; 22:00; 23:00 \r\n \r\nРазписание от кв. Сарафово, ул. \"Ангел Димитров\" /в сила от 04.12.2019 г./ \r\n \r\nот понеделник до събота \r\n05:00; 06:05; 06:25; 06:40; 06:50; 07:10; 07:20; 07:40; 07:55; 08:15; 08:25; 08:40; 09:00; 09:20; 09:45; 10:10; 10:35; 10:55; 11:15; 11:35; 11:55; 12:15; 12:35; 12:55; 13:15; 13:35; 13:55; 14:20; 14:40; 15:00; 15:20; 15:40; 16:00; 16:20; 16:40; 17:00; 17:20; 17:35; 17:55; 18:15; 18:35; 18:50; 19:05; 19:20; 19:35; 20:00; 20:15; 20:35; 21:05; 21:35; 22:05; 22:50 \r\n \r\nнеделя (празник) \r\n05:30; 06:40; 07:15; 07:40; 08:05; 08:30; 08:55; 09:25; 10:00; 10:30; 10:55; 11:20; 11:45; 12:10; 12:35; 13:00; 13:25; 13:50; 14:15; 14:45; 15:25; 15:55; 16:20; 16:40; 17:05; 17:35; 18:00; 18:40; 19:00; 19:35; 20:00; 20:30; 21:00; 21:30; 22:00; 22:30.", "date": "2019.12.02", "title": "Променят частично маршрута и разписанието на линия №15 в Бургас"}
{"url": "http://www.focus-news.net/news/2019/12/02/2725387/bchk-plovdiv-zapochna-razdavaneto-na-paketi-s-hranitelni-produkti-na-nuzhdaeshti-se-litsa.html", "text": "БЧК - Пловдив започна раздаването на пакети с хранителни продукти на нуждаещи се лица. Това съобщиха за  Радио „Фокус“ – Пловдив  от Областния съвет на хуманитарната организация. В област Пловдив раздаването ще се извършва от служители и доброволци на БЧК в 23 пункта, като всеки правоимащ ще получава хранителните продукти срещу подпис и документ за самоличност. \r\n \r\nРаздаването ще продължи до 28 февруари и всички правоимащи, включени в списъците на Агенция „Социално подпомагане“, ще получат по над 24 килограма от 16 вида хранителни продукти – пшенично брашно – 2  кг; ориз – 1 кг; спагети – 1 кг; лютеница – 0,500 кг; зелен фасул консерва – 2,400 кг; домати белени   – 1,600 кг; грах зелен  – 1,600 кг; гювеч консерва – 1,600 кг; конфитюр – 0,500 кг; говеждо в собствен сос консерва – 0,300 кг; говежди кюфтета в бял сос консерва  – 0,600 кг; пиле фрикасе консерва – 0,300 кг; консерва риба  – 0,170 кг; зрял фасул – 3 кг; леща – 4 кг; олио – 4 литра. \r\n \r\nВ изпълнение на Оперативната програма за храни и/или основно материално подпомагане по Фонда за европейско подпомагане на най-нуждаещите се лица (ФЕПНЛ), Българският Червен кръст започва поетапно раздаване на индивидуални пакети с хранителни продукти на близо 543 000 нуждаещи се български граждани. В област Пловдив правоимащи са 25 805 лица.", "date": "2019.12.02", "title": "БЧК - Пловдив започна раздаването на пакети с хранителни продукти на нуждаещи се лица"}
{"url": "http://www.focus-news.net/news/2019/12/02/2725383/ministar-temenuzhka-petkova-i-npr-florans-robin-obsadiha-energiynoto-satrudnichestvo-mezhdu-balgariya-i-frantsiya.html", "text": "Бъдещото развитие на енергийните системи в България и в региона на Западните Балкани в контекста на предизвикателствата, свързани с изискванията за декарбонизация на икономиката, бе основна тема на разговора между министъра на енергетиката Теменужка Петкова и посланика на Република Франция в България Н. Пр. г-жа Флоранс Робин. Това съобщиха от пресцентъра на министерството на енергетиката.  \r\nПреходът към нисковъглеродна икономика е важен приоритет на ЕС и България стриктно го следва, заяви Петкова и поясни, че този преход следва да бъде справедлив, плавен и съобразен със спецификите на всяка държава.   \r\nЕнергийният министър очерта перспективата за бъдещ недостиг на базови мощности в региона, тъй като най-голям дял от електроенергията тук се произвежда от въглищните централи, които имат лимитиран живот. Това развитие е посочено и в анализа, който преди около две години направи Българската академия на науките. Само в България става въпрос за 4 хил. мегавата.  \r\nВ интегрирания план „Енергетика и климат“ сме предвидили въглищните ни централи да участват в енергийния микс до 2030 г., а в преходния период до 2026 г. ще се възползваме от механизма за капацитет, който осигурява допълнителен финансов ресурс на тези централи, поясни Теменужка Петкова. По нейните думи, една от възможностите за справяне с предизвикателствата за декарбонизация на икономиката, е свързана с изграждане на втора АЕЦ у нас. Министър Петкова запозна своя гост с настоящия етап на процедурата за избор на стратегически инвеститор за АЕЦ „Белене“.  \r\nОбект на интерес от страна на френския посланик бе нуждата от електроенергия в региона на Западните Балкани и перспективата България да отговори на тази нужда. В отговор на това министър Петкова запозна посланик Робин с интереса на Република Северна Македония да участва миноритарно в процедурата за изграждане на АЕЦ „Белене“ и да изкупува електроенергия от бъдещата централа. Черна гора също проявява интерес да продава електроенергия чрез подводния кабел към Италия, стана ясно по време на срещата.  \r\nН.пр. Флоранс Робин декларира силния ангажимент на своята страна да подкрепи прехода към нисковъглеродна икономика в България. Като пример в тази посока бе изтъкнато доброто сътрудничество между АЕЦ „Козлодуй“ и Фраматом. \r\nЕнергийният министър и нейният гост се съгласиха, че енергетиката е един от секторите, които разполагат с най-голям потенциал за задълбочаване на двустранните отношения. Предстои двете страни да подпишат съвместна декларация, която ще конкретизира перспективите за сътрудничество в областта на енергетиката.", "date": "2019.12.02", "title": "Министър Теменужка Петкова и Н.Пр. Флоранс Робин  обсъдиха енергийното сътрудничество между България и Франция"}
{"url": "http://www.focus-news.net/news/2019/12/02/2725389/suha-e-patnata-nastilka-na-prohoda-petrohan.html", "text": "Суха е пътната настилка на прохода Петрохан, съобщиха за  Радио „Фокус“ – Видин  от Областно пътно управление – Монтана. Температурата на прохода е положителна, духа слаб вятър, времето е облачно. Сутринта е имало слаби заледявания на места, но е разхвърлян пясък. Трафикът през прохода е с нормална интензивност и в двете посоки. Остава забраната за преминаване на тежкотоварни автомобили над 12 тона през Петрохан, обходният маршрут е през гр.Своге.  \r\n   \r\nАнна ЛОЗАНОВА", "date": "2019.12.02", "title": "Суха е пътната настилка на прохода Петрохан"}
{"url": "http://www.focus-news.net/news/2019/12/02/2725390/", "text": "Както на територията на цялата страна, така и в Пазарджишки регион ще се проведе 24-часова специализирана полицейска операция за контрол над водачите, които използват места за спиране, предназначени за лица с трайни увреждания. Това съобщи за Радио \"Фокус\" - Пазарджик говорителят на ОД на МВР в Пазарджик Мирослав Стоянов. Той обясни, че тя ще започне от 6:00 часа на 3 декември и ще продължи до 6:00 часа на 4 декември. \"Полицейски служители ще осъществяват контрол в населените места, в районите на места за паркиране около обществени сгради, търговски обекти или пазари. Полицейските служители ще следят с особено внимание за това дали на предназначените места за паркиране и престой на хора с трайни увреждания не спират други водачи\", коментира Стоянов. Той припомни, че санкцията за нарушителите, които паркират на инвалидно място е в размер на 200 лева.", "date": "2019.12.02", "title": "В област Пазарджик ще се проведе специализирана полицейска операция за контрол на паркирането на места за хора с увреждания"}
{"url": "http://www.focus-news.net/news/2019/12/02/2725384/", "text": "Кметът Николай Мелемов поздрави хората с увреждания по повод 3 декември, когато се отбелязва Международния им ден. Това съобщиха от пресцентъра на   община Смолян . „Един ден в годината не е достатъчен, за да засвидетелстваме нашето внимание към всички вас, които ежедневно преодолявате трудности, непознати за останалата част от обществото. Винаги може да разчитате на моята подкрепа за решаване на вашите проблеми. Пожелавам ви здраве , достоен живот и много сили, за да посрещате трудните моменти, които животът ви поднася. Бъдете все така сплотени, а заедно ще преодоляваме всякакви препятствия“, каза в поздрава си Мелемов. \r\nНа тържеството на инвалидите, което се проведе тази неделя, присъстваха още зам.-областният управител Владимир Гърбелов, секретарят Момчил Николов, директорът на Дома за стари хора във Фатово Живко Билянов, председателят на Общинската организация на хората с увреждания в Чепеларе Милена Меркова и др. \r\nВсички те поздравиха инвалидите  по повод празника им. На тържеството присъстваха 180 човека. Председателката на регионалната структура на Съюза на инвалидите в Смолян Захаринка Славчева благодари на Мелемов, че винаги помага на хората с увреждания. Тя благодари и на всички , които са помогнали, за да се осъществи празника на инвалидите. В община Смолян те са 800 от които над 100 са деца.", "date": "2019.12.02", "title": "Кметът на Смолян Николай Мелемов поздрави хората с увреждания по повод Международния им ден – 3 декември"}
{"url": "http://www.focus-news.net/news/2019/12/02/2725386/sport-rodzhar-federer-shte-bade-uvekovechen-na-moneta.html", "text": "Тенис: Легендарният бекхенд с една ръка на Роджър Федерер ще бъде увековечен на сребърна монета от 20 франка, съобщи швейцарското правителство. Това е първият случай, в който страната оказва подобна чест на неин жив гражданин, отличил се с особени успехи в сферата си. От правителството добавят, че през 2020-а година ще бъде изсечена и златна монета с лика на бележития тенисист.", "date": "2019.12.02", "title": "Спорт: Роджър Федерер ще бъде увековечен на монета"}
{"url": "http://www.focus-news.net/news/2019/12/02/2725367/kaloyan-pargov-poiska-bulevard-ili-ploshtad-v-sofiya-da-nosi-imeto-na-stefan-danailov.html", "text": "Булевард или площад в София да бъде именуван на иконата на българските театър и кино Стефан Данаилов. Това предложи лидерът на БСП - София и председател на групата на социалистите в СОС Калоян Паргов по време на днешната сесия, съобщиха от пресцентъра на  БСП - София . Тя започна с минута мълчание в памет на Ламбо, който напусна този свят на 27-ми ноември. Поклонението в Народния театър \"Иван Вазов\" съвпадна със заседанието на общинските съветници в София. Веднага след сесията Калоян Паргов се прости с легендата. \r\n\"Ламбо обичаше да казва, че достойните хора ходят изправени. Той ходеше с високо вдигната глава. Беше респектираща личност с всеки жест. Беше истинско богатство да общуваш с него\", каза Калоян Прагов, след като отдаде последна почит пред Маестрото и поднесе съболезнованията си на близките му. \"Той вярваше безрезервно, че колкото повече обич даваш, толкова повече получаваш. Затова и хората го обожават\", каза още Паргов. \r\nПо време на днешната сесия на СОС Калоян Паргов, който е член на Постоянната комисия по образование, култура, наука и културно многообразие, предложи също в рамките на следващата година да бъде обсъдена и реализирана идеята за поставяне на барелеф или бюст-паметник на Стефан Данаилов на подходящо място в столицата. \r\n\"В деня, в който България се прощава с великия Ламбо, сме длъжни да направим така, че ние, а и следващите поколения, да не забравяме тази светла личност, каза Калоян Паргов. - Освен именуването на булевард или площад и поставянето на барелеф или бюст-паметник, да помислим дали Столична община не може да организира конкурс или да връчи награда на името на Стефан Данаилов. С Ламбо си отиде цяла епоха от българската култура. А ние сме призвани да направим така, че поколенията да знаят за нея и да я помнят\", подчерта Паргов.", "date": "2019.12.02", "title": "Калоян Паргов поиска булевард или площад в София да носи името на Стефан Данаилов"}
{"url": "http://www.focus-news.net/news/2019/12/02/2725391/izvarshva-se-rehabilitatsiya-na-patya-avtomagistrala-struma-lozenitsa.html", "text": "Извършва се рехабилитация на пътя автомагистрала „Струма“ – Лозеница от км 0+000 до км 10+754. Това съобщиха за  Радио „Фокус“ – Пирин  от Областно пътно управление – Благоевград. \r\n \r\nДо 31 декември преминаването е ограничено за всички моторни превозни средства и ще се извършва по обходен маршрут както следва: АМ „Струма“ – п.в. „Ново Кономлади” – по общински път през селата Ново Кономлади – Капатово – Кромидово – Хърсово – Виногради – път ІІІ-109 Лозеница – Мелник и обратно. В Област Благоевград няма въведени други ограничения за движението на леки и товарни автомобили. \r\n \r\nТрафикът по основните пътни направления – автомагистрала „Струма“, главен път Е-79 и второкласен път – 19 Симитли – Гоце Делчев е нормално натоварен. \r\nПрез деня не са регистрирани тежки пътни инциденти. \r\n \r\nПовишена опасност от падащи камъни има в Кресненското дефиле, също и в района на проходите Предел и Папаз Чаир. \r\n \r\nЛивия НИНОВА", "date": "2019.12.02", "title": "Извършва се рехабилитация на пътя автомагистрала „Струма“ – Лозеница"}
{"url": "http://www.focus-news.net/news/2019/12/02/2725393/v-dupnitsa-zapochna-priem-na-dokumenti-za-nastanyavane-v-obshtinski-zhilishta.html", "text": "В Дупница започна прием на документи за настаняване в общински жилища. Това съобщи за  Радио „Фокус” – Кюстендил  Христо Апостолов, пресаташе на Община Дупница. Към момента свободните апартаменти са - един двустаен и два тристайни, а подаването на документите е със срок до 2 януари 2020 година. 9-членна комисия, в която влизат 5-има общински съветници и 4-ма от администрацията ще определят класирането, както и резервите, които своевременно ще бъдат настанявани след освобождаване.  \r\n \r\nСред условията към кандидатите са - да нямат собствено жилище, вила или друго годно за живеене място, да не са прехвърляли имоти за живеене в последните 10 години, да нямат имот, който е предназначен за жилищно или вилно строителство и други.  \r\n \r\nНеобходимите документи, които се входират в деловодството на администрацията са: удостоверение за извършени сделки с имоти от Служба по вписвания за 10 години, служебни бележки за доходите през миналата година от трудово или служебно правоотношение, а при наличие на други доходи - копие от данъчна декларация, удостоверение за получаване/неполучаване на детски и социални надбавки от Дирекция „Социално подпомагане”, копие от решение на ТЕЛК. Наемната месечна цена е 1,50 лв/кв.м.  \r\nВенцеслав ИЛЧЕВ", "date": "2019.12.02", "title": "В Дупница започна прием на документи за настаняване в общински жилища"}
{"url": "http://www.focus-news.net/news/2019/12/02/2725395/tass-obviniha-vulkana-krakatau-za-tsunami-s-visochina-do-100-metra.html", "text": "Японски и британски учени са открили , че цунамито, възникнало в резултат на миналогодишното изригване на индонезийския вулкан Кракатау, е било много по-опасно, отколкото учените по-рано са предполагали. Височината на вълната му първоначално е била над сто метра, пишат изследователите в научното списание Pure and Applied Geophysics, цитирано от  TACC . \r\n \r\n„За щастие никой не живее на съседните острови, но ако там е имало населени места по техните брегове, те биха били ударени от вълна с височина 50–70 м. За сравнение, изригването през 1883 г. е породило цунами с височина 42 метра, което е причинило смъртта  на 36 хиляди души\", коментира един от автори на изследването Мохамед Хайдарзаде, професор в Лондонския университет „Брюнел“. \r\nВулканът Кракатау е един от най-известните центрове на геоложката активност на Земята. Сега той се намира в центъра на едноименния островен архипелаг, възникнал през 1883 г. в резултат на факта, че Кракатау буквално е експлодирал и е унищожил острова, на който се намира. \r\n \r\nВ резултат на това около две трети от територията на този остров са се озовали на дъното на морето, а десетки хиляди жители на този остров и съседните острови в Югоизточна Азия са загинали или по време на самото изригване, или в резултат на мощното цунами. Това прави експлозията на Кракатау най-смъртоносният катаклизъм от този вид в човешката история след експлозията на планината Тамбора на индонезийския остров Сумбава през 1815 година. \r\n \r\nКракатау напомни на човечеството за своето съществуване в края на миналата година, когато неговият кратер, вулканичният атол Анак-Кракатау, неочаквано се срути по време на ново изригване. В резултат на това възникна мощно цунами, чиято височина на вълната вероятно е била от 5 до 13 метра. Той отне живота на повече от 430 жители на Индонезия и други азиатски страни, други 15 хиляди бяха ранени, а 40 хиляди останаха без дом. \r\n \r\n  Юлиян Марков", "date": "2019.12.02", "title": "ТАСС: Обвиниха вулкана Кракатау за цунами с височина до 100 метра"}
{"url": "http://www.focus-news.net/news/2019/12/02/2725394/normalno-se-osashtestvyava-dvizhenieto-po-patishtata-v-oblast-burgas.html", "text": "Бургас. Нормално се осъществява движението по пътищата в областта. Това съобщи за  Радио „Фокус“ – Бургас  дежурният от Областно пътно управление. Видимостта е добра, пътищата са нормално проходими. Движението е спокойно. \r\n \r\nВ града трафикът е натоварен. Интензивно е движението около Бургаската болница, в района на кръстовището между улиците „Спортна“ и „Индустриална“, между улиците „Цар Симеон“ и „Генерал Гурко“, както и в района на кръстовището с кръгово движение „Трапезица“. Натоварен е трафикът и по входно-изходните пътни артерии на града – в района на пътен възел „Юг“ и по пътя в посока кв. „Сарафово“. \r\nМария КУРТЕВА", "date": "2019.12.02", "title": "Нормално се осъществява движението по пътищата в област Бургас"}
{"url": "http://www.focus-news.net/news/2019/12/02/2725388/rabotna-sreshta-po-proekt-transgranichno-planirane-i-infrastrukturni-merki-za-zashtita-ot-navodneniya-se-sastoya-v-kardzhali.html", "text": "Работна среща по проекта „Трансгранично планиране и инфраструктурни мерки за защита от наводнения“ се състояв Кърджали, съобщиха от  Областта администрация-Кърджали . Областният управител Никола Чанев бе домакин на работна среща по проекта „Трансгранично планиране и инфраструктурни мерки за защита от наводнения“, който Областна администрация Кърджали изпълнява по Програмата за трансгранично сътрудничество Интеррег Гърция – България 2014-2020. Партньори по него са  четири администрации от българска страна и три от гръцка. Общата стойност на проекта е 11 499 960 евро. Основната цел е да се повиши нивото на защита от наводнения в рисковите трансгранични райони, попадащи в речните басейни на Струма и Марица. Дейностите включват укрепване на съществуващата инфраструктура, изграждане на бетонни стени и диги, система за оценка на водите и почвите за овладяване на ерозионните процеси и др. На форума присъстваха областните управители на Кърджали, Смолян, Хасково и Благоевград с екипи от експерти, гости от Регион  Централна Македония и Регион Източна Тракия и Македония, както и представители на секретариата на Програмата за трансгранично сътрудничество. Специален гост на работната среща бе председателят на Народното събрание Цвета Караянчева, която поздрави партньорите и подчерта, че проектът е от изключителна важност за качеството на живот и подобряването  на инфраструктурата в пограничните региони. Подобни мащабни инвестиции са доказателство за преките ползи от европейската солидарност. Те създават условия за повишаване на взаимодействието между българските и гръцките власти, заяви Караянчева. Проектът е с продължителност 36 месеца и следва да приключи през септември 2020 г. Всяка от страните представи напредъка на дейностите на своя територия. Областна администрация Кърджали е готова предсрочно със своите обекти – укрепването на дигата на р. Крумовица на входа на Крумовград и изграждането на защитно съоръжение на р. Джебелска в района на с. Тютюнче", "date": "2019.12.02", "title": "Работна среща по проект „Трансгранично планиране и инфраструктурни мерки за защита от наводнения“ се състоя в Кърджали"}
{"url": "http://www.focus-news.net/news/2019/12/02/2725397/normalno-prohodimi-sa-patishtata-v-oblast-smolyan.html", "text": "Нормално се осъществява движението по пътищата в област Смолян, съобщи за   Радио „Фокус“ – Смолян  дежурният в Областно пътно управление – Смолян. Времето е ясно, а температурите на въздуха са в интервала от минус 5 до 7 градуса. Пътните настилки по проходите са заледени на места, но обработени. Повишена и опасността от падащи камъни по всички пътища в област Смолян. През деня не са получавани сигнали за инциденти по пътищата в региона. По проходите в областта няма въведени ограничения, единствено през прохода „Пампорово“ целогодишно е забранено движението на автомобили над 3,5 тона.  \r\nДо 19.00 часа остава ограничено движението на всички превозни средства по третокласния път III-866 Девин – Кричим в отсечката от област Смолян до Кричим. Това съобщиха от пресцентъра на Агенция „Пътна инфраструктура“. Спирането на трафика в делничните дни е за полагането на последния асфалтов пласт на настилката. Обходният маршрут ще е по пътя Девин - Смолян - Асеновград - Пловдив и обратно. \r\nДвижението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т.поради пропадане и стеснение на една от пътните ленти. Движението в района се регулира с пътни знаци.  \r\nДвижението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. През светлата част на денонощието пътният участък ще бъде временно затварян на определени участъци за интервали от 20 до 40 минути. Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци.  \r\nВ Смолян пътните настилки са сухи. Автомобилният трафик в края на работния ден е по-интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.12.02", "title": "Нормално проходими са пътищата в област Смолян"}
{"url": "http://www.focus-news.net/news/2019/12/02/2725413/predstoyashti-mezhdunarodni-sabitiya-za-3-dekemvri-agentsiya-fokus.html", "text": "*** \r\n  Международен ден на хората с увреждания \r\n \r\n*** \r\n  Среща на върха на НАТО, посветена на 70-годишнината на Алианса \r\n \r\n*** \r\n  Среща на лидерите на Турция, Великобритания, Франция и Германия за Сирия \r\n \r\n*** \r\n  Рафаел Гроси поема поста директор на Международната агенция за атомна енергия на ООН \r\n \r\n*** \r\n  Първо заседание на новоизбрания парламент \r\n \r\n*** \r\n  Заседание на международния олимпийски комитет", "date": "2019.12.02", "title": "Предстоящи международни събития за 3 декември (Агенция \"Фокус\")"}
{"url": "http://www.focus-news.net/news/2019/12/02/2725392/kathimerini-turski-diplomat-pokaza-karta-s-vizhdaneto-na-ankara-za-granitsite-v-sredizemno-more.html", "text": "Турският дипломат Чагатай Ерчиес в понеделник публикува карта, на която се вижда очертаването на континенталния шелф в Източното Средиземноморие вследствие на така нареченото „споразумение“ с  непризнатата Турска република  Северен Кипър през 2011 г. и неотдавнашната сделка на Турция с Либия за разграничаване на морските зони между двете страни, пише електронното издание на гръцкия вестник  Kathimerini . \r\n \r\nВ публикация в социалната мрежа „Туитър“ Ерчиес, който е ръководител на отдела на турското външно министерство по въпросите на военновъздушните сили и флота, твърди, че линията, маркирана от А до B на картата, обозначава разграничаването с Северен Кипър през 2011 г., докато разделителната линия C-D-E представлява границата между турска и египетска акватория. Междувременно линията E-F е разграничаването, което възниква от сделката на Турция с Либия. \r\n \r\nГръцкият външен министър Никос Дендиас заяви в понеделник, че споразумението, подписано между Турция и Либия, очевидно очертаващо морските зони, вероятно нарушава ембарго, което Съветът за сигурност на ООН наложи на доставката на оръжие за Либия. \r\n \r\nТой добави, че Файез Сарадж, като председател на министерския съвет на Либия, няма правомощието да подписва споразумения и счита, че парламентът на Либия е малко вероятно да го ратифицира . \r\n \r\n  Юлиян Марков", "date": "2019.12.02", "title": "Kathimerini: Турски дипломат показа карта с виждането на Анкара за границите в Средиземно море"}
{"url": "http://www.focus-news.net/news/2019/12/02/2725396/propadnal-uchastak-zatrudnyava-dvizhenieto-v-otsechka-po-patya-mezhdu-gabrovo-i-selo-stomanetsite.html", "text": "Пропаднал участък затруднява движението в отсечка по пътя между Габрово и село Стоманеците, съобщават за  Радио „Фокус“ – Велико Търново  от Областно пътно управление. От там съветват шофьорите да са внимателни в участъка  при км 7+060, където една от лентите за движение е стеснена, като е поставена необходимата сигнализация. Ремонтните дейности продължават до края на месеца.  \r\n \r\nУсловията за пътуване в Габровска област са нормални. Времето е ясно, а настилките – сухи. На някои по-усойни места има и мокри отсечки. За изминалото денонощие няма нови въведени ограничения.  \r\n \r\nОтворен за движение е проходът Шипка, но остава в сила забраната за ТИР-ове над 12 тона.  \r\n \r\nОграничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до 20 юни 2020-та. Обходният маршрут е по път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в село Малки Вършец.  \r\n \r\nРени АТАНАСОВА", "date": "2019.12.02", "title": "Пропаднал участък затруднява движението в отсечка по пътя между Габрово и село Стоманеците"}
{"url": "http://www.focus-news.net/news/2019/12/02/2725419/d-r-decho-dechev-nzok-parite-za-zdrave-kato-tsifra-sa-mnogo-no-nie-doplashtame-nay-mnogo-v-evropa.html", "text": "Парите за здраве като цифра са много, но ние доплащаме най-много в Европа. Това каза проф. Дечо Дечев – управител на НЗОК, в интервю за предаването „Още от деня“ по  БНТ .  „Парите за здравеопазване догодина са 4 милиарда и 700 хиляди лева. В съзнанието на нашите потребители се насажда мисълта, че тези пари някой ги дава, някой ги взима. Тези пари ги събираме всички ние, в смисъл така е направена системата, че толкова колкото съберем като здравно осигурени лица, толкова ще ни бъде бюджетът. Ако някой си представя, че плюс тези пари, които събираме всички ние отнякъде се наливат още пари, това е погрешно схващане. Бюджетът се формира по две пера- едното е от осигурените лица, които осигурява държавата- пенсионери, деца, военнослужещи, полицаи, съди и т.н.. И другата група лица, които се самоосигуряват. Тези, които се самоосигуряват, внасят около две трети от този бюджет. Тези, които осигурява държавата, за тях се внася една трета от тази част. Тази една трета потребява около две трети от този бюджет. Това са рамките на нашия разговор. Какво да очакваме? Ние  като общество сме решили да похарчим за здраве около 4 милиарда и 700 милиона. Доплащаме, защото сме решили. В системата под формата на услуги и на дейности се заплащат около 8, 5 милиарда лева.  Оплакваме се, защото се насажда твърдението, че парите били много. Парите като цифра са много, не нека да видим как стои българинът спрямо европееца. Не са малко пари, даже не сме на последно място, което е учудващо. В Румъния се отделят по-малко средства на глава от населението от България. Но там, където сме на последно място е частта на това доплащане, т.е. частта над 4,7 милиарда, които събираме на вноски до тези 8,5 милиарда. Ние доплащаме най-много в Европа. Не трябва да прехвърляме вината на някой друг, а тя е в нас. Т.е. ние сме решили така – да плащаме около 50% от всички здравни услуги“, допълни още д-р Дечев.", "date": "2019.12.02", "title": "Д-р Дечо Дечев, НЗОК: Парите за здраве като цифра са много, но ние доплащаме най-много в Европа"}
{"url": "http://www.focus-news.net/news/2019/12/02/2725421/sport-uotford-naznachi-vremenen-trenyor.html", "text": "Футбол: Уотфорд назначи временен треньор след като уволни Кике Санчес Флорес. Треньорът от академията на клуба Хейдън Мълинс ще води отбора в предстоящия мач от Премиерната лига срещу Лестър в сряда. Флорес се завърна начело на Уотфорд за втори път през септември, но бе отстранен от поста си след загубата от Саутхемптън в събота. За постоянен мениджър на тима се разглежда Крис Хютън.", "date": "2019.12.02", "title": "Спорт: Уотфорд назначи временен треньор"}
{"url": "http://www.focus-news.net/news/2019/12/02/2725415/ivan-tokadzhiev-bsp-nay-golyamata-rolya-koyato-stefan-danailov-izigra-e-tazi-na-samiya-sebe-si.html", "text": "Най-голямата роля, която Стефан Данаилов изигра, е тази на самия себе си. В негово лице България загуби не един от най-големите, а може би най-големият на българската сцена и в българското кино. Това каза за предаването  „Софийска трибуна“  по  Радио „Фокус“  Иван Токаджиев, председател на Съвета по духовна сфера, култура и медии към Националния съвет на БСП. По думите му Стефан Данаилов е личност, която оставя дълбока следа. Него ще го има, докато има българи, които си спомнят, че са такива, добави Токаджиев. \r\n \r\n“Днес е тъжен ден, макар че самият Стефан би казал нещо друго. Лично за мен това беше човекът, който се раздаваше повече, отколкото беше необходимо. Последната година доказва това най-добре. Той дори направи свръхусилието да стъпи на сцената, та макар и за последен път. Това е най-блестящият пример за това какъв човек беше Стефан Данаилов. Нашето познанство датира от далечната 1995-1996 година, когато бях в Националната телевизия, и ще го запомня като човек, който винаги идваше заради колегите си и най-вече заради студентите си, но никога заради себе си. Той доведе в БНТ Георги Мамалев, Павел Попандов, Ути Бъчваров. Никога не е идвал, за да поиска нещо за себе си, а винаги е давал”, обясни Токаджиев.  \r\n \r\nСпоред него Стефан Данаилов не се е различавал като политик от това, което е бил като творец и човек в живота. „Той, за разлика от много други, минали като случайно метеори на българския политически небосклон, е съхранил себе си като личност, като човек с мисия. Стефан Данаилов нямаше за цел да „търка депутатската банка“, а беше там, за да защитава българската култура, духовност и преди всичко социална правда“, добави председателят на Съвета по духовна сфера, култура и медии към Националния съвет на БСП. \r\n \r\nВ живота си Стефан Данаилов нямаше врагове, коментира Иван Токаджиев. „Той имаше опоненти, с които дебатираше, оспорваше и защитаваше каузи. Умееше да се съгласява, когато това беше необходимо за постигането на някаква цел, но никога не е правил компромиси, които са толкова присъщи за днешното време. Той никога не търсеше врага, търсеше истината заедно с другите“, отбеляза Токаджиев. \r\n \r\n \r\nСтефан Данаилов беше баща за своите студенти, си спомни той. „Обикаляше сцените в България, за да им създаде възможността да се изявят. От всичко най-много обичаше студентите си. Стефан Данаилов ни научи на отдаденост. Този човек винаги е носил в себе си благородството на първите християни“, посочи председателят на Съвета по духовна сфера, култура и медии към Националния съвет на БСП. \r\n \r\nНай-любимото нещо на Стефан Данаилов беше да бъде обграден от свои съмишленици, с които да изживее най-прекрасните си мигове, добави Иван Токаджиев. „Да си в неговата компанията, означава, че винаги е забавно и много интересно, до голяма степен и комично. Ако човек внимава, обаче, винаги има и какво да научи“, си припомни той. „Гордея се, че този човек никога не изневери първо на себе си. Така искам да го запомня“, обобщи Токаджиев.  \r\n \r\nВеселка ИВАНОВА", "date": "2019.12.02", "title": "Иван Токаджиев, БСП: Най-голямата роля, която Стефан Данаилов изигра, е тази на самия себе си"}
{"url": "http://www.focus-news.net/news/2019/12/02/2725422/d-r-decho-dechev-nzok-az-ne-sam-spryal-techovete-v-zdravnata-sistema-no-s-moya-ekip-varvim-v-pravilnata-posoka.html", "text": "Аз не съм спрял течовете в здравната систем, но с моя екип вървим в правилната посока. Това каза д-р Дечо Дечев, управител на НЗОК, в интервю за предаването „Още от деня“ по  БНТ .  \r\n \r\n„Аз мога да поема отговорност и ангажименти за частта от тези 8,5 милиарда, която се формира чрез вноската, т.е. за 4,7 милиарда. Затова отговарям аз. Аз не казвам, че съм спрял течовете, нито съм на път да ги спра, но с екипа, който сме в Касата, сме в правилната посока. Докато отидем до крайния етап и да кажа от днес няма да има повече течове, има доста път да извървим. Но мисля че сме по правилния път. Поставят се основите на нещо, което беше разрушавано през тези 20 г. – разрушаване в полза на определени хора, които чрез това разрушаване искаха да си решат партийни интереси, на една по-голяма група които искаха да си решат корпоративни интереси и на едно бездействие от страна на МЗ, казвам го едно към едно, в тези 20 г., които единствената цел беше ангажименти, които по закон би трябвало да върши то, да ги прехвърля на касата\", допълни още д-р Дечев.", "date": "2019.12.02", "title": "Д-р Дечо Дечев, НЗОК: Аз не съм спрял течовете в здравната система, но с моя екип вървим в правилната посока"}
{"url": "http://www.focus-news.net/news/2019/12/02/2725414/vitsepremierat-mariyana-nikolova-se-sreshtna-s-poslanika-na-niderlandiya.html", "text": "„Искаме да утвърдим България като атрактивна инвестиционна дестинация и перспективен пазар за холандските фирми“, заяви заместник министър-председателят по икономическата и демографската политика Марияна Николова по време на срещата си с извънредния и пълномощен посланик на Кралство Нидерландия Берендина Мария Тен Тъшър. Това съобщиха от  правителствената информационна служба . \r\n \r\nВицепремиерът отбеляза, че има потенциал за двустранно сътрудничество в областта на IT, киберсигурността, иновациите, привличане на инвеститори във високотехнологични производства, изграждането на технологични и индустриални паркове. Николова сподели, че усилено работи за налагане на кибер етика в информационните процеси.  \r\n \r\nВ рамките на разговора беше обсъдена идеята за провеждане на събитие, посветено на бизнеса, което да допринесе за засилването на икономическите връзки. Посланик Тъшър запозна вицепремиера и с инициатива, насочена към учащите млади хора, която има за цел да ги мотивира да се завърнат в родината си след завършване на обучението си в чужбина.  \r\n \r\nПосланик Тъшър подари на вицепремиера специално селектираните лалета „Сердика” по повод на 110-та годишнина от установяването на дипломатически отношения между България и Нидерландия.", "date": "2019.12.02", "title": "Вицепремиерът Марияна Николова се срещна с посланика на Нидерландия"}
{"url": "http://www.focus-news.net/news/2019/12/02/2725423/tass-ek-ne-potvardi-tristrannite-gazovi-pregovori-nasrocheni-za-5-dekemvri.html", "text": "Европейската комисия (ЕК) не потвърди съобщенията за тристранна министерска среща между Русия, ЕС и Украйна на 5 декември относно доставките и транзита на руски газ за ЕС след 1 януари 2020 г., когато изтича настоящият десетгодишен договор между Москва и Киев. Това съобщи пред  ТАСС  официалният представител на Европейската комисия Анна-Кайса Итконен. \r\n \r\n„От наша страна не можем да потвърдим фиксираната дата на следващата среща на министрите“, каза тя в отговор на искане за коментар на изявлението на Министерството на енергетиката на Украйна относно възможността да се проведе тази среща на 5 декември. „Възнамеряваме да проведем тези консултации в началото на декември“, продължи тя. \r\n \r\nПо-рано министърът на енергетиката и опазването на околната среда на Украйна Алексей Оржел заяви, че следващият етап от консултациите относно условията за транзит и доставка на руски природен газ за Украйна може да се проведе на 5 декември. Според източници в Брюксел тази дата е предложена от Европейската комисия през ноември, но оттогава няма официално потвърждение за това. \r\n \r\nОржел също потвърди, че Киев обмисля възобновяване на директните доставки на руски газ за Украйна, при условие че цената на ресурса не е „политическа“ и се осигури компенсация, свързана с прилагането на решението на Стокхолмския арбитраж.  \r\nТристранните министерски консултации с газ бяха възобновени през септември в Брюксел след повече от шест месеца пауза заради президентските и парламентарни избори в Украйна. Последната среща се проведе на 28 октомври, но тя не доведе до значителен напредък. \r\n \r\n  Юлиян Марков", "date": "2019.12.02", "title": "ТАСС: ЕК не потвърди тристранните газови преговори, насрочени за 5 декември"}
{"url": "http://www.focus-news.net/news/2019/12/02/2725416/d-r-decho-dechev-nzok-za-da-ima-promyana-na-tozi-zdravnoosiguritelen-model-tryabva-da-ima-politicheski-konsensus.html", "text": "За да има промяна на този здравноосигурителен модел, трябва да има политически консенсус. Това каза д-р Дечо Дечев, управител на НЗОК, в интервю за предаването „Още от деня“ по  БНТ .  \r\n \r\n„Нито една политическа сила сама не може да го промени. Т.е. този, който отговаря за политически консенсус трябва да го направи, а всички знаем кой е  - парламентът. На второ място, трябва да се спре даването на разрешителни, което продължава и в момента, за нови дейности медицински в региони, в които има достатъчно болници. И трето, това нищо правене, което продължава години, т.е. не се подхожда към промяна на този модел, трябва да спре. Отговорният за това нещо всички го знаем кой е, и най-сетне трябва да се предприемат мерки за промяна на този модел“, каза още д-р Дечев.", "date": "2019.12.02", "title": "Д-р Дечо Дечев, НЗОК: За да има промяна на този здравноосигурителен модел, трябва да има политически консенсус"}
{"url": "http://www.focus-news.net/news/2019/12/02/2725424/predstoyashti-sabitiya-v-stranata-za-3-dekemvri-agentsiya-fokus.html", "text": "*** \r\n \r\nПрезидентът Румен Радев ще ръководи българската делегация на Срещата на държавните и правителствени ръководители на страните-членки на НАТО  \r\n \r\n*** \r\n \r\nМинистър-председателят Бойко Борисов ще участва в Срещата на върха между държавните и правителствени ръководители на страните-членки от НАТО. \r\n \r\n*** \r\n \r\nВицепремиерът и министър на външните работи Екатерина Захариева ще участва на срещата на върха на НАТО. \r\n \r\n*** \r\n \r\nОт 11:00 часа Народното събрание ще проведе извънредно заседание.  \r\n \r\n*** \r\n \r\nОт 09.00 часа в зала „Запад“, Комисията за борба с корупцията ще изслуша кандидатите за председател на Антикорупционния орган. \r\n \r\n*** \r\n \r\nОт 09.30 часа в заседателната зала в сградата на ВСС на ул. „Екзарх Йосиф“ № 12 ще се проведе заседание на Съдийската колегия на ВСС. \r\n \r\n*** \r\n \r\nОт 09:30 в хотел InterContinental Sofia, Бална зала, ще се проведе форум под наслов: „Българската икономика в края на 2019. Перспективи пред малкия бизнес за 2020“. \r\n \r\n*** \r\n \r\nОт 11.00 часа по повод Международния ден на хората с увреждания в институцията на омбудсмана по покана на доц. Диана Ковачева ще бъде представена изложбата „И ние можем!“, организирана от Гражданска формация „Родители в действие“, в подкрепа на правото на труд на млади хора с интелектуални затруднения. \r\n \r\n*** \r\n \r\nОт 11.30 часа в залата на 5 етаж в Министерство на образованието и науката ще се проведе брифинг във връзка с резултатите на българските ученици от проведеното през 2018 г. международно изследване на образователните резултати PISA. \r\n \r\n*** \r\n \r\nОт 11:00 часа в „Изложбена зала“ – ЦУМ, ще се проведе Вторият регионален форум за социално предприемачество. \r\n \r\n*** \r\n \r\nОт 11.00 часа в Информационния център срещу Румънското посолство, „София – европейска столица на спорта“ и Столична община ще отличат талантливи млади спортисти по Програмата за закрила на деца с изявени дарби. \r\n \r\n*** \r\n \r\nОт 11:00 часа ще се проведе церемония  по символично вземане шепа пръст близо до Паметника-костница на съветските воини в кв. „Лозенец“ в рамките на международна акция „Шепа пръст“, посветена на увековечаване на съветски войници, загинали на територията на Русия и чужди държави. \r\n \r\n*** \r\n \r\nОт 12.00 часа във фоайето на втория етаж на Министерство на труда и социалната политика Бисер Петков ще предаде поста на Деница Сачева. \r\n \r\n*** \r\n \r\nОт 13:00 часа в централата на ПП АБВ на улица „Врабча“-23, ще се проведе пресконференция на партията. \r\n \r\n*** \r\n \r\nОт 15.00 часа в Аула Максима на УМБАЛ \"Света Екатерина\" ще бъде изнесена информационна лекция относно донорството и трансплантацията. \r\n \r\n*** \r\n \r\nОт 17:00 часа в Американския център към Столичната библиотека, списание „Светът на физиката“ – Съюз на физиците в България организират лектория: „Светът на физиката на живо“. \r\n \r\n*** \r\n \r\nОт 18:00 часа в хотел Хилтън, зала „Мусала 1“, ще се проведе кръгла маса на тема: „Тридесет години демокрация – откъде започнахме, какво постигнахме и къде искаме да бъдем?“. \r\n \r\n*** \r\n \r\nОт 19:00 часа в зала „Средец“ на хотел „Балкан“, ще се състои церемония по награждаване на победителите в XII годишно издание на конкурса \"ИТ мениджър на годината\". \r\n \r\n*** \r\n \r\nВ 13.30 часа в голямата зала на Младежкия културен център празнично ще бъде отбелязан 3 декември - Международен ден на хората с увреждания. \r\n \r\n*** \r\n   \r\nОт 18.30 часа в зала \"Георги Баев\" в КЦ \"Морско казино\" ще започне Премиерата на проекта \"С гласа на Бургас\".  \r\n \r\n*** \r\n \r\nОт 16.30 часа на Вътрешна сцена на НЧ „Просвета 1888”, гр. Поморие ще се състои откриване на коледно-новогодишните празници и запалване светлините на Коледната елха, заря. \r\n17.30 часа – Коледен поздрав за децата на Община Поморие и гости на град Поморие. Запалване  светлините на коледната елха и заря. \r\n18.00 часа – Поздравителен концерт на деца от ЦПЛР – ОДК Поморие, 2.ДГ „Детелина”, 1.ДГ „Веселушко”, 3.ДГ „Слънчо” и Общински духов оркестър. \r\n18.50 часа – Празничен   концерт на поп изпълнителката Христина Миленова Христова „ТИТА”. \r\n \r\n*** \r\n \r\nОт 11.00 часа, в залата на Областния информационен център-Варна, на пл. „Св. Св. Кирил и Методий“ №2 /Козирката/, ще се проведе пресконференция по повод създаването на иновативно социално предприятие, което ще се погрижи за съхраняване и популяризиране на културно-историческото наследство на Бяла и Долни чифлик чрез създаване и поддържане на специален информационен уеб-сайт. То ще бъде финансирано с европейски средства и ще осигури препитание на хора в неравностойно положение. Освен да дигитализират местните забележителности и култура, наетите ще помагат и за подобряване на административното обслужване в двете общини. \r\n \r\n*** \r\n \r\nОт 13.00 ч. в офиса на ул. Сава Радулов № 14 Морски клуб \"Приятели на морето\" ще представи на пресконференция работа си по проект \"Морска академия 2019 -2020\". \r\n \r\n*** \r\n \r\nМежду 14 и 15 часа в пространството на Градската художествена галерия - Варна A&G Art Meeting представя необикновена артистична проява – под кураторството на Анна Халамян се разгръщат три експозиции на четирима особено значими за съвременната ни пластична култура артисти – Милко Божков, Веселин Начев, Мими Добрева и Гълъб Гълъбов. \r\n \r\n*** \r\n \r\nОт 19.30 часа в Галерия Графит Варна на бул. Княз Борис № 1 ще се състои благотворителен коктейл в помощ на деца, лишени от родителска грижа „Изкуството за деца в нужда“, организиран от Фондация „Св. Св. Константин и Елена“. Със специалното участие на Васил Петров. \r\n \r\n*** \r\n \r\nОт 10.00 часа в Община Велико Търново ще бъде открита изложба по случай Международния ден на хората с увреждания.  \r\n \r\n*** \r\n \r\nОт 10.30 часа в Дневен център на ул. „Поп Харитон 4“ ще бъде отбелязан Международния ден на хората с увреждания. \r\n \r\n*** \r\n \r\nОт 16.00 часа в конферентната зала на хотел „Алегро“ ще се проведе отбелязване на 10-годишината на Център за социална рехабилитация и интеграция на деца и младежи.  \r\n \r\n*** \r\n \r\nОт 19.00 часа в МДТ „Константин Кисимов“ ще бъде представена „Българи от старо време“ – оперета от Асен Карастоянов, по Любен Каравелов.  \r\n \r\n*** \r\n \r\nОт 10.00 часа в Заседателната зала на Областната администрация, областният управител Малина Николова ще проведе работна среща с кметовете на общини и представители на териториалните звена относно координиране на дейностите в образователната система на областта.  \r\n \r\n*** \r\n \r\nОт 11.00 часа в градския парк „Свети Георги“ ще бъде засадено дърво, което да напомня за хората, след чиято смърт, благодарение на дарените органи, са спасени човешки животи. \r\n \r\n*** \r\n \r\nОт 11.00 часа в залата на читалище „Братство” ще се състои Празничен концерт, посветен на Международния ден на хората с увреждания.  – отразява Венцеслав.  \r\n \r\n*** \r\n \r\nОт 15.00 часа в кабинета на председателя на ОбС – Кюстендил ще се състои пресконференция във връзка с извънредно заседание на Общинския съвет.  – отразява Венцеслав.    \r\n \r\n*** \r\n \r\nОт 14.00 часа в заседателна зала \"Струма\" на Областната администрация, ще се проведе заседание на Областния съвет за сътрудничество по етническите и интеграционни въпроси. \r\n \r\n*** \r\n \r\nОт  18.00 часа във Военен клуб  ще се проведе открита среща-дискусия с Михаил Заимов- подводен фотограф, водолаз, пътешественик, журналист. \r\n \r\n*** \r\n \r\nОт 9:30 часа в Голямата Аула на Аграрния университет, министърът на земеделието, храните и горите Десислава Танева ще присъства на представянето на SWOT анализа за околна среда и климат. \r\n \r\n*** \r\n \r\nОт 11.00 часа Областен информационен център - Пловдив организира информационна среща, на която Представители от Централното координационно звено към Министерски съвет ще демонстрират обновения публичен модул на Информационната система за управление и наблюдение (ИСУН) 2020 . \r\n \r\n*** \r\n \r\nОт 13.00 часа на официална церемония в Регионалния природонаучен музей на ул. „Христо Г. Данов“ № 34 ще бъдат връчени наградите за 2018 година на Сдружение „Български музеи“ „Наследство“. \r\n \r\n*** \r\n \r\nОт 17:30 часа в галерия „Пловдив“, ще бъде представена самостоятелната изложба на Деян Иванов Маргус от Дружество на македонските художници. \r\n \r\n*** \r\n \r\nОт 17.30 часа в Градската художествена галерия, живописецът Юрий Калоферов ще представи повече от 50 творби в самостоятелната си изложба „Цвят и настроение“. \r\n \r\n*** \r\n \r\nОт 13.00 часа в зала „Русе“ на Историческия музей ще бъде открита изложбата „Готови за приключение. Автомобилно рали Будапеща – Константинопол, 1912 г.“ \r\n \r\n*** \r\n \r\nОт 14.00 часа в Зала 1 на Областна администрация Русе ще се проведе Ден на отворените врати. \r\n \r\n*** \r\n \r\nОт 10.00 часа в зала „Дружба“, ще се проведе спортно-развлекателно програма за деца и младежи в неравностойно положение. \r\n \r\n*** \r\n \r\nОт 11.00 часа в ДКТ „Иван Димов“ ще се проведе концерт по повод Международния ден на хората с увреждания. \r\n \r\n*** \r\n   \r\nОт 10.00 ч. в зала 2 на Областна администрация ще се проведе  заседание на Областната епизоотична комисия. \r\n \r\n*** \r\n \r\nОт 10:00 часа на Шуменското езеро ще се проведе пожаро -тактическо учение, в което ще участват служители на РСПБЗН- Шумен и на сектор „Специализирани оперативни дейности“ към РДПБЗН- Варна. \r\n \r\n*** \r\n \r\nОт 11.00 часа в Националния пресклуб на БТА ще се състои пресконференция на ръководството на „Фикосота“ на тема: „Внедряване на енергийна ефективност в производствата на компанията“.", "date": "2019.12.02", "title": "Предстоящи събития в страната за 3 декември (Агенция „Фокус“)"}
{"url": "http://www.focus-news.net/news/2019/12/02/2725425/sport-bresha-shte-dade-vazmozhnost-na-baloteli-da-napusne-prez-yanuari.html", "text": "Футбол: Собственикът на Бреша - Масимо Челино е заявил, че на Марио Балотели ще бъде разрешено да  напусне отбора със свободен трансфер през януари. Балотели, който е роден в Бреша, се присъедни към състава през лятото, но е вкарал само два гола в  шест мача за тима, който е последен в Серия \"А\" със само 2 победи от 13 мача. Същевременно президентът на тима изрази надежда, че Балотели няма да напусне отбора.", "date": "2019.12.02", "title": "Спорт: Бреша ще даде възможност на Балотели да напусне през януари"}
{"url": "http://www.focus-news.net/news/2019/12/02/2725420/protestirashtite-sreshtu-izbora-na-ivan-geshev-za-glaven-prokuror-tragnaha-kam-largoto.html", "text": "Протестиращите срещу избора на Иван Гешев за главен прокурор тръгнаха към ,,Ларгото\", предаде репортер на  Агенция ,,Фокус\"  . Те скандират ,, Гешев е позор\". \r\nБояна МАРКОВА", "date": "2019.12.02", "title": "Протестиращите срещу избора на Иван Гешев за главен прокурор тръгнаха към ,,Ларгото\""}
{"url": "http://www.focus-news.net/news/2019/12/02/2725427/detsa-i-roditeli-izrabotvat-koledni-kartichki-i-suveniri-blagotvoritelno-za-da-zakupyat-knigi-za-detskiya-otdel-v-biblioteka-iskra-v-kazanlak.html", "text": "Деца и родители изработват коледни картички и сувенири в творчески ателиета „Вълшебна Коледа“, които организира Библиотека „Искра“, каза за  Радио „Фокус“  директорът на библиотеката Анна Кожухарова. Тя поясни, че традиционно в инициативата участват деца от детските градини и ученици от основните училища, читалищата, Дневния център за деца и младежи с увреждания, школите по приложни и изобразителни изкуства в община Казанлък.  \r\n \r\nАтелиетата се провеждат в дните до 17 декември, всеки ден от 10 до 17 часа в Детско-юношеския отдел на Библиотека „Искра“. \r\nИзработените коледни картички, играчки, сувенири ще бъдат разпродадени с благотворителна цел. Със събраните средства ще бъдат закупени нови книги за най-малките читатели на библиотеката. \r\nСлавяна ГАЙДАРОВА", "date": "2019.12.02", "title": "Деца и родители изработват коледни картички и сувенири благотворително, за да закупят книги за Детския отдел в Библиотека „Искра“ в Казанлък"}
{"url": "http://www.focus-news.net/news/2019/12/02/2725428/priklyuchi-protestat-sreshtu-izbora-na-ivan-geshev-za-glaven-prokuror.html", "text": "Приключи протеста срещу избора на Иван Гешев за главен прокурор, предаде репортер на  Агенция ,,Фокус\"  . Протестиращите се разотидоха мирно, протестът премина спокойно. Имаше засилено полицейско присъствие.", "date": "2019.12.02", "title": "Приключи протестът срещу избора на Иван Гешев за главен прокурор"}
{"url": "http://www.focus-news.net/news/2019/12/02/2725430/vzglyad-ukrayna-izbra-podhodyasht-moment-da-shantazhira-gazprom.html", "text": "Преговорите между „Газпром“ и „Нафтогаз“ по отношение на транзита на руски газ през Украйна в Европа очевидно стигнаха до задънена улица. Страните си поставят взаимно изключващи се изисквания. Но ако от политическа гледна точка аргументите на Киев са напълно абсурдни, то чисто търговската позиция на Украйна, за съжаление на „Газпром“, изглежда много убедително, коментира руският вестник  „Взгляд“ , представен без редакторска намеса. \r\n \r\nСвикнали сме с факта, че Украйна се стреми да политизира проблемите с газа. И като цяло има причини да се мисли така Например, според украинските служители, \"Северен поток\" е лош, защото увеличава зависимостта на Европа от Русия. Но получаване на руски газ от украинската гаотранспортна система (ГТС) изглежда не засилва тази зависимост (в действителност това добавя и зависимостта от традиционно неадекватното украинско ръководство и от САЩ зад това ръководство). За да докаже истинността на твърдението си, Украйна купува руски газ от Европа на много по-високи цени. \r\n \r\nВ момента в Киев се обсъждат три политически тези, свързани с газа. \r\n  \r\nПърво, запазването на транзита на газ през територията на Украйна е необходимо, тъй като това е единственият фактор, който спира пълномащабната руска агресия. В Украйна твърдят , че руснаците се страхуват да не повредят тръбите и да осуетят плановете си за влияние върху Европа. Интересен момент - за разлика от предишната администрация, тази на Владимир Зеленски се опитва да не разгласява тази теза. \r\n \r\nВсъщност, дори да се предположи, че Русия има плановете, които са й приписани, това е пълна глупост - след пълното запълване на всички изградени „потоци“, има недостиг на транзитни мощности от около 15-20 милиарда кубически метра годишно. Така че в следващите няколко години украинският транзит може да бъде отказан само ако Европа значително намали консумацията на газ (има такава вероятност, но тя не е голяма). \r\n \r\nВторо, Украйна вероятно ще използва темата за газа за преговори около уреждането в Донбас. Предполага се, че ако Украйна заплаши да блокира транзита, тя ще принуди Меркел да се съгласи с Зеленски, който не иска да се съобрази със споразуменията от Минск относно предоставянето на поне някои гаранции на Донбас. \r\nТеоретично такъв аргумент има право да съществува - до ден днешен Меркел винаги е била на страната на украинските власти, които не са изпълнили споразумението. Защо сега да не застане на страната на Зеленски, особено след като той наистина може да блокира тръбата? \r\n \r\nТрето, смята се, че лидерите на \"Нафтогаз\" представляват сили, свързани с Демократическата партия на САЩ, и могат да свалят президента Зеленски, който се опитва да установи отношения с Русия. \r\nВсъщност Коболев и Витренко наистина са ориентирани към Демократическата партия на САЩ, но други твърдения са несигурни. От една страна, цялото правителство на Зеленски е пълно с „соросоиди“, ориентирани към Демократическата партия. От друга страна, кой е казал, че Зеленски иска да установи отношения с Русия? \r\n \r\n \r\nНо ако политическите мотиви на Украйна изглеждат очевидно объркани, тогава чисто търговската позиция на \"Нафтогаз\" е съвсем логична и оправдана - от гледна точка на интересите на Киев. \r\n \r\n„Газпром“ предлага на „Нафтогаз“ да удължи стария договор или да сключи нов за една година, при условие че двете страни оттеглят взаимните искове в международния арбитраж; да бъде отменено решението на Антимонополната  комисия на Украйна да глоби „Газпром“ за „нарушаване на икономическата конкуренция“; Петицията на Нафтогаз да започне разследване на Европейската комисия срещу „Газпром“ да бъде оттеглена. Освен това „Газпром“ предлага да сключи пряко споразумение за доставки на газ за Украйна с 25% отстъпка. В същото време цената на газа ще намалее от 196 на 147 долара за хиляда кубически метра. \r\n \r\n„Нафтогаз“ категорично не е съгласен с всички тези изисквания и предложения. Още на 25 ноември изпълнителният директор на \"Нафтогаз\" Юрий Витренко заяви, че \"страните трябва да продължат да обсъждат продължаването на транзита по европейски правила в тристранен формат с участието на Европейската комисия\". Освен това Киев очаква да получи 2,6 милиарда долара спечелени в Стокхолм. По отношение на съдебните дела Коболев по-рано заяви, че „руската страна предлага на „Нафтогаз“да„ обезсили “почти 3 милиарда долара съгласно решенията от Стокхолм и да откаже делото за още 12 милиарда долара. Освен това Антимонополната комисия на Украйна е поканена да се откаже от глоба в размер на около 7 милиарда долара . \". \r\n \r\nЗа ръководството на „Нафтогаз“ това е неприемливо. Напротив, тя затрупва „Газпром“ с допълнителни искове „да компенсира загубата на транзит на газ“, а общият размер на исковете достига 22 милиарда долара. Лесно е да се разберат мотивите на Киев. \r\nПърво става дума за голяма сума пари, които могат да бъдат изразходвани, например, за закупуване на „джевлини“ и други оръжия за отблъскване на „руската агресия“. В краен случай Украйна се съгласи да приеме плащането на този дълг с подходящо количество газ, пряко доставено от Русия. \r\n \r\nВторо, когато \"Нафтогаз\" осъди за 4,6 милиарда долара \"Газпром\", Коболев си предвиди премия от 7,9 милиона долара. С 22 милиарда долара наградата му ще бъде 37,4 милиона долара. Кой от тях отказва от такива пари? \r\n \r\nИзвестно е, че международните съдилища подхождат към частните икономически въпроси от гледна точка на „Русия винаги е виновна“. В случая на споменатия арбитраж това беше нарушение на договора от страна на Украйна, но Русия беше посочена за виновна за това. Между другото, това, което кара Русия и руските организации, знаейки това, да се обръщат към „авторитета“ на международните съдилища, е напълно неразбираемо. Но защо Украйна се обръща към тях, това е просто разбираемо - колкото и абсурдни да са исканията на украинската страна, те вероятно ще бъдат удовлетворени. \r\n \r\nРусия, разбира се, може да не даде пари, но Коболев ще получи премията си. \r\n \r\nЩо се отнася до споразумението за доставки на газ, „Нафтогаз“ по принцип не е против, но смята, че 25% отстъпка не е достатъчна, тъй като в този случай се получава „нормална цена“ (защо смятат така, не е ясно - в Европа цената на руския газ през първото тримесечие беше 254 долара за хиляда кубически метра). Анонимните източници предполагат, че „Нафтогаз“ иска отстъпка от 35%. Тогава газът за Украйна ще бъде 127 долара, което е равно на цената на газа за Беларус. \r\n \r\nОсновното, което „Нафтогаз“ иска да постигне, е транзитните гаранции за поне десет години предварително. Всъщност има пълен консенсус - Украйна се нуждае от пари, Европа иска да поддържа киевския режим за сметка на Русия, а Русия, както вече споменахме, има недостиг на транзитни мощности. Така че е много вероятно страните да се споразумеят за транзита на руски газ през Украйна. \r\n \r\nОсновният въпрос обаче е обемът на украинския транзит. Тоест -  по чии условия? \r\n \r\nРусия е заинтересована да достави толкова количество газ, колкото е необходимо за попълване на дефицита в транзитните мощности и собственото потребление на Украйна. И да се направи това, докато не влязат в сила допълнителни транзитни мощности. С други думи, говорим за 15-20 милиарда кубически метра европейски транзит + 14 милиарда внос (Украйна е закупила толкова миналата година) година или две предварително. Украинската  ГТС обаче е разчетена за транспортиране на приблизително 60 милиарда кубически метра. В случай на по-малки обеми печалбата се губи и най-важното - налягането в тръбата намалява, което води до невъзможност за снабдяване на потребителите в Украйна. И, разбира се, Украйна би искала максималният обем газ да бъде транспортиран възможно най-дълго. \r\n \r\n \r\nПрез 2018 г. украинската система за транспортиране на газ транспортира 87 милиарда кубически метра газ, и е получила около 3 милиарда долара за това (около 1% от БВП на Украйна, който миналата година според МВФ възлиза на 390 милиарда долара). Според наличната информация \"Нафтогаз\" търси споразумение, съгласно което Русия ще бъде задължена да транспортира поне 90 милиарда кубически метра годишно (87 милиарда кубически метра мина през украинската тръба миналата година), което би гарантирало рентабилността на украинската газопреносна система. Ако Украйна в резултат получи споразумение, съгласно което ще бъде гарантиран само 60 милиарда транзит, това ще бъде отстъпка, но отстъпка, която е напълно задоволителна за Украйна. \r\n \r\nКакто виждаме, позицията на „Нафтогаз“ е напълно оправдана от икономическа гледна точка. И най-важното е, че моментът за оказване на натиск върху „Газпром“ беше избран много добре: „Северен поток 2“ все още не е готов и няма да бъде готов до момента, в който приключи настоящият транзитен договор. Но дори след старта му Русия все още ще се нуждае от украински транзит. А това означава - преговорната позиция на Киев в тази ситуация изглежда по-силна. \r\n \r\n  Юлиян Марков", "date": "2019.12.02", "title": "„Взгляд“: Украйна избра подходящ момент да шантажира „Газпром“"}
{"url": "http://www.focus-news.net/news/2019/12/02/2725429/zapaliha-svetlinite-na-kolednata-elha-v-plovdiv.html", "text": "6-годишната София Папазова запали светлините на коледната елха пред Община Пловдив, предаде репортер на  Радио \"Фокус\" - Пловдив . Асистираше й кметът Здравко Димитров. На площада се събраха стотици пловдивчани и гости на града. 5-минутни фойерверки озариха небето на Пловдив. А след това празнично настроение създадоха децата от вокална формация „Омайниче“. \r\n„Този празник е за Вас деца. Наближава най-светлият празник - Коледа, който ни връща топлината на детството. Нека всички ние да запазим детската си вяра в чудесата и доброто“, каза кметът Здравко Димитров и пожела весели празници. \r\nЗа доброто настроение се погрижиха и деца от фолклорен състав „Луди млади“ към НЧ „Проф. Кирил Дженев 2019“. \r\nЦветана ТОНЧЕВА", "date": "2019.12.02", "title": "Запалиха светлините на Коледната елха в Пловдив"}
{"url": "http://www.focus-news.net/news/2019/12/02/2725417/politico-zelenski-obvini-sasht-che-tretirat-stranata-mu-kato-shahmatna-figura.html", "text": "Украинският президент Владимир Зеленски заяви в неотдавнашно интервю, че разглеждал разговорите си с президента на САЩ Доналд Тръмп за потенциално посещение в Белия дом и разследвания на политическите съперници на Тръмп като политическо изнудване, но той обвини САЩ , че третират страната му като шахматна фигура в политиката, цитира думите ми американското авторитетно издание  Politico . \r\n \r\nВ интервю за списание TIME и няколко други европейски издания, Зеленкси отново се опита да се дистанцира от разследването за импийчмънт, съсредоточено върху това дали Тръмп е използвал лоста на военната помощ и потенциалното посещение на украинския президент в Белия дом, за да окаже натиск върху Зеленски да се ангажира да разследва семейството на Байдън и събития около изборите през 2016 г. \r\n \r\n„Вижте, никога не съм разговарял с президента от позицията на политическа размяна. Това не е моето нещо“, каза той в някои от най-обширните си коментари за настоящата политическа буря. \r\nВсе пак Зеленски е изразил раздразнението си, че помощта ще бъде отказана. „Не искам да изглеждаме като просяци. Но трябва да разберете. Ние сме във война. Ако сте наш стратегически партньор, не можете да блокирате нищо за нас. Мисля, че става въпрос само за справедливост. Не става въпрос за размяна. Това просто означава „не““, продължи Зеленски. \r\n \r\nТръмп в публикация в „Туитър“ в понеделник погрешно характеризира коментарите на Зеленски, приветствайки интервюто като оневиняване и обявявайки неточно, че Зеленски „още веднъж обяви, че президентът Тръмп не е направил нищо лошо по отношение на Украйна и нашите взаимодействия или разговори“. \r\nВ изказване пред репортери в Белия дом Тръмп повтори твърдението си, че думите на Зеленски го оневиняват, заявявайки, че интервюто трябва да означава, че „случаят е приключен“ по отношение на разследването за  импийчмънт, като той подчерта, че Зеленски е казал, че Тръмп „не е направил абсолютно нищо нередно“. \r\n \r\nНо докато Зеленски подчертава независимостта на Киев през цялото разследване, украинският президент отвори по време на интервюто през уикенда за важността на американската подкрепа в по-общ план. \r\n \r\n\"Никога не бих искал Украйна да бъде пионка на картата, на шахматната дъска на големите световни играчи, така че някой да ни хвърля насам-натам, да ни използва като прикритие, като част от някакъв пазарлък\", каза той, въпреки че изрази благодарност за подкрепата, която Киев е получил досега. „Наистина бих искал - и ние чувстваме това, истина е - те да ни помогнат, да ни разберат, да видят, че ние сме играчи сами по себе си, че те не могат да сключват сделки за нас с някой зад гърба ни.“ \r\n \r\nОсвен това той твърди, че подкрепата на САЩ на световната сцена е изключително важна и той се оплака, че критиките, че Украйна е корумпирана, както рутинно отправя Тръмп, могат да имат пагубни последици. \r\n„Съединените американски щати са сигнал в света за всички. Когато Америка каже, например, че Украйна е корумпирана страна, това е най-лошият сигнал “, каза той. \r\n„Не само Украйна има корумпирани чиновници и политици в своето правителство,“ аргументира се той, като добавя, че няма да спре усилията си да убеди САЩ, „при всичко, което могат да направят за нас, да разберат наистина, че сме различна страна, че сме различни хора.“ \r\n \r\n  Юлиян Марков", "date": "2019.12.02", "title": "Politico: Зеленски обвини САЩ, че третират страната му като шахматна фигура"}
{"url": "http://www.focus-news.net/news/2019/12/02/2725431/nimh-utre-se-ochakvat-valezhi-v-tsyalata-strana-koito-na-mesta-shte-preminat-v-snyag.html", "text": "Утре се очакват валежи в цялата страна, които на места ще преминат в сняг. Това съобщи за  Агенция „Фокус“  дежурният синоптик  Боряна Маркова от  Националния институт по метеорология и хидрология . През следващото денонощие от север на юг през страната ще премине студен атмосферен фронт.  Ще е облачно. През нощта в северните райони ще има валежи от дъжд, които през деня ще обхванат и Южна България. С умерен северозападен вятър ще нахлува студен въздух. Още в сутрешните часове, главно в Североизточна България и планинските райони дъждът ще преминава в сняг и там на много места ще има заледявания. В Предбалкана и по високите котловинни полета ще се образува тънка снежна покривка. Привечер, на места и в Южна България дъждът ще се примесва със сняг, а в Северна валежите ще спират и облачността ще се разкъсва. Минималните температури ще са между минус 2° и 3°. Максималните температури ще са между 2° и 7°. Атмосферното налягане ще се повишава и ще бъде по-високо от средното за декември. \r\n \r\nНад Черноморието ще е облачно, с валежи от дъжд. След обяд от север валежите ще спират. Ще духа умерен вятър от север-северозапад, който през деня постепенно ще отслабва. Максимални температури на въздуха: 4°-7°. Температурата на морската вода ще е 13-15°. Вълнението на морето ще бъде 2-3 бала. \r\n \r\nНад планините ще е облачно с валежи от сняг. Ще духа умерен, по високите части временно силен вятър от север-северозапад. По високопланинските проходи ще има условия за виелици и навявания. Максималната температура на височина 1200 метра ще бъде около 2°, на 2000 метра - около минус 1°. \r\n \r\nПрез нощта срещу сряда на места в Южна България ще вали дъжд и сняг, от север облачността ще продължи да се разкъсва и намалява. В сряда ще бъде студено, с минимални температури между минус 6° и минус 1° и максимални - от 1° до 6°. Вятърът ще отслабне и ще се ориентира от североизток. В четвъртък в отделни райони в Северна България и котловините минималните температури ще бъдат до минус 8°, минус 10°. Над по-голямата част от страната ще бъде предимно слънчево. В петък от югозапад ще се затопля. Сутринта минималните температури ще останат ниски, между минус 5° и 0°, дневните ще се повишат. В сутрешните часове на места в низините ще се образува мъгла или ниска облачност; в северозападните райони, по поречието на Дунав и в западната част от Горнотракийската низина ще се задържат по-дълго; там дневните температури ще остават ниски: 4°-7°. В източната половина от страната вятърът ще е умерен и максималните температури ще достигат, на места и ще надхвърлят 10°. Предимно слънчево ще бъде в планините, там ще се затопли повече.", "date": "2019.12.02", "title": "НИМХ: Утре се очакват валежи в цялата страна, които на места ще преминат в сняг"}
{"url": "http://www.focus-news.net/news/2019/12/02/2725435/otlichiha-pr-studenti-ot-yuzu-neofit-rilski-na-natsionalen-konkurs.html", "text": "Преподаватели и студенти от специалност „Връзки с обществеността“ в Югозападния университет „Неофит Рилски“ участваха в ежегодното национално издание „Денят на Бернайс“. Това съобщиха от пресцентъра на  висшето учебно заведение.  В рамките на събитието, организирано от Българското дружество за връзки с обществеността, съвместно със СУ „Св. Климент Охридски“ се състоя и студентският конкурс „Като Бернайс“.  \r\n   \r\nЮгозападният университет бе представен от два отбора, в които участваха второкурсниците Антония Танчева, Никол Цветкова, Теодор Димитров с ментор ас. д-р Милена Янкова и Изабел Иванова, Анна-Мария Цолова и Силвия Соколова с ментор доц. д-р Димитрина Стефанова. Вторият отбор бе отличен със Специалната награда в конкурса.  \r\n   \r\nСтудентите трябваше да представят и защитят своите креативни идеи на тема \"Ерата на инфлуенсърите – идентичност и измеримост\" пред 8-членно жури, съставено от представители на практиката и университетски преподаватели.  \r\n   \r\nДоц. д-р Димитрина Стефанова и ас. д-р Милена Янкова, освен като ментори на отборите и участници в журито, бяха панелисти в кръглата маса „Етика на влиянието – инфлуенсъри и последователи“. Те заедно с колеги преподаватели от други университети и изявени представители на практиката дискутираха академичния подход и изследванията на етичната страна на комуникациите в ерата на социалните мрежи, отговорността на инфлуенсърите и компаниите, връзките инфлуенсър-скандал – бизнес-етичност.  \r\n   \r\nВ последния ден на изданието в „Деня на Бернайс 2019“ представителите на Югозападния университет се включиха активно в конференцията \"Ерата на инфлуенсърите – край или ново начало\" с участието на популярни влогъри и инфлуенсъри.  \r\n   \r\nТалантливите и мотивирани студенти от специалност „Връзки с обществеността“ за пореден път доказаха своята отлична университетска подготовка на национално ниво. Това е поредната награда, която студентите по PR печелят. Успехите им са резултат и на непрестанната и целенасочена работа на катедра „Връзки с обществеността“, ръководена от доц. д-р Славянка Ангелова.", "date": "2019.12.02", "title": "Отличиха PR студенти от ЮЗУ „Неофит Рилски“ на национален конкурс"}
{"url": "http://www.focus-news.net/news/2019/12/02/2725432/aneliya-kozleva-gl-ekspert-rzi-blizo-550-dushi-sa-se-izsledvali-za-spin-vav-velikotarnovska-oblast-ot-nachaloto-na-godinata-do-sredata-na-noemvri.html", "text": "542-ма души са изследвали за СПИН експертите от РЗИ – Велико Търново от началото на годината до средата на ноември. През Кабинета за анонимно и безплатно консултиране и изследване /КАБКИС/ са преминали 343 човека,  а 199 са се тествали в мобилния кабинет по време на кампании. Това обобщи за  Радио „Фокус“ – Велико Търново  Анелия Козлева, гл. експерт в Регионалната здравна инспекция. Тя допълни и, че именно това е най-сигурният начин да се разбере дали даден човек е носител на вируса – с кръвен тест.  \r\n \r\nСПИН е заболяване, причинено от вирус, наречен ХИВ (от английското: HIV – Human Immunodeficiency Virus – човешки имуннодефицитен вирус), който уврежда защитните сили на човека, вследствие на което се развиват тежки заболявания, водещи до смърт. Важно е да се знае, че човек може да носи в себе си вируса ХИВ, но да не боледува от СПИН. СПИН сам по себе си не убива, но когато защитните сили на организма са унищожени, дори най-безобидно заболяване може да бъде смъртоносно. „Вирусът ХИВ може да се открие в различни телесни течности на болните – кръв, кръвни продукти, семенна течност, сълзи, слюнка, пот и др. Предаването на инфекцията се осъществява по три начина - при полов контакт; при преливане на кръв, кръвни продукти, присаждане на органи или използване на общи венозни игли и от болната майка на новороденото й (чрез плацентата, по време на раждането или с кърмата)“, обясни експертът.  \r\n \r\nТя напомни и, че профилактиката включва контрол на всички кръвни продукти, органи за присаждане, дарена сперма за оплождане и майчина мляко; контрол върху използването на индивидуални спринцовки и игли, и ефикасна дезинфекция на всички инструменти, които могат да бъдат преносители на вируса и използване на презерватив при всички полови контакти. \r\nЛуиза ТРАНЧЕВА", "date": "2019.12.02", "title": "Анелия Козлева, гл. експерт РЗИ: Близо 550 души са се изследвали за СПИН във Великотърновска област от началото на годината до средата на ноември"}
{"url": "http://www.focus-news.net/news/2019/12/02/2725436/prokuraturata-e-nalozhila-myarka-za-neotklonenie-parichna-garantsiya-na-trima-ot-uchastnitsite-v-boya-na-macha-lokomotiv-sofiya-i-hebar-obzor.html", "text": "Прокуратурата е наложила мярка за неотклонение „парична гаранция“ на трима от участниците в боя по време на мача „Локомотив“ - София и „Хебър“-Пазарджик. Това обяви на брифинг  директорът на СДВР ст. комисар Георги Хаджиев . Образувано е било досъдебно производство по чл. 131 от Наказателния кодекс за причиняване на лека телесна повреда с хулигански подбуди, като по самото производство са направени и съдебно-медицински експертизи и освидетелствания, въз основа на което впоследствие са повдигнати обвинения на три от лицата. Размерът на паричната гаранция за едно от трите лица е в размер на 2 000 лева и 1 000 лева за другите две. Хаджиев обясни, че по сега действащото законодателство служители на СДВР не са отговорни за охраната на стадиона и посочи, че длъжен да осигури спазването на обществения ред е клубът-организатор на спортната среща. По думите му от СДВР имат сключени договори с по-голяма част от отборите от Първа професионална футболна лига в столицата и в тази връзка при провеждане на спортни събития, оценени с висока степен на обществена опасност, СДВР предприема абсолютно всички мерки за спазване на обществения ред. Като парадокс Хаджиев определи факта, че в случая клубът-организатор, който отговаря за реда на стадиона и обществения ред, се оказва, че е и инициатор на инцидента. \r\n \r\nДиректорът на СДВР припомни, че сигналът за хулиганските прояви при изравнителния гол на „Хебър“ е подаден на 112 в 16.20 часа на 30 ноември, като веднага са били пренасочени екипи на Второ районно управление. При пристигането на служителите на реда незабавно са предприети оперативно-издирвателни мероприятия, като установените нарушители на обществения ред са пет. Двама от тях са били призовани по телефона и се явяват във Второ районно управление, а другите три лица са издирени и също са доведени в управлението. И на петимата им е била наложена мярка за задържане от 24 часа по Закона за МВР. \r\n \r\n Главният секретар на МВР гл. комисар Ивайло Иванов  от своя страна заяви, че държавата и в частност МВР в никакъв случай няма да толерират подобни хулигански прояви и обясни, че намесата на полицията винаги е незабавна дори когато не съществуват договорни отношения за охрана на определено спортно мероприятие. По думите му служителите на частната охранителна фирма, която е била отговорна за опазването на обществения ред на стадиона, категорично не са си свършили работата. \r\n \r\nИванов обясни държанието на феновете на „Локомотив“-София като следствие от провокация от ръководството на клуба. Той напомни, че един от задържаните, на когото е повдигнато и обвинение, е изпълнителният директор, а и служител по сигурността на „Локомотив“ - София.  \r\nГл. комисар Иванов обърна внимание и на вчерашния мач ЦСКА - \"Лудогорец\", като посочи, че към момента във връзка с него има седем задържани лица. В две от тях са били открити наркотични вещества, а в други две: хладни оръжия. Останалите са били без документи и с маски за прикриване на тяхната самоличност.  \r\n \r\nНа журналистически въпрос докъде е стигнало разследването за икономически престъпления в Българския футболен съюз Иванов посочи, че към момента от МВР проверяват цялостната дейност на БФС в страната. Той припомни и, че вече има образувано досъдебно производство, но отказа да даде подробности, тъй като извършващите се дейности по проверката са  под ръководството на наблюдаващ прокурор от Специализираната прокуратура , който не е дал разрешение на този етап да се коментират подробности по случая.  \r\nТеодора ПАВЛОВА", "date": "2019.12.02", "title": "Прокуратурата е наложила мярка за неотклонение „парична гаранция“ на трима от участниците в боя на мача „Локомотив“ - София и „Хебър“ (ОБЗОР)"}
{"url": "http://www.focus-news.net/news/2019/12/02/2725434/afp-pri-eskalatsiya-na-nasilieto-v-siriya-zaginaha-30-dushi.html", "text": "В резултат на въздушни удари загинаха 19 цивилни граждани в понеделник в последния голям опозиционен бастион в Сирия – провинция Идлиб, която се превърна в мястото на най-ожесточени сблъсъци между правителствената армия и въоръжените групировки след влизането в сила на примирието през август, съобщи Сирийската обсерватория за човешки права, базирана в Лондон и цитирана от  AFP \r\n \r\nВ провинция Идлиб, до голяма степен под контрола на групировки, доминирани от бивш филиал на \"Ал Кайда\", въздушните нападения на режима убиха 13 цивилни на пазар в град Маарет ал Нуман, съобщи Обсерваторията със седалище във Великобритания. \r\n \r\nНа повече от 100 километра на север, в отделна артилерийска атака на турската армия срещу кюрдите в провинция Алепо, загинаха 11 цивилни, включително осем деца, съобщи Обсерваторията. \r\n \r\nКървавият осемгодишен конфликт в Сирия е довел до смъртта на над 370 хиляди души и е прогонил милиони от домовете им от началото му през 2011 г. \r\n \r\n  Юлиян Марков", "date": "2019.12.02", "title": "AFP: При ескалация на насилието в Сирия загинаха 30 души"}
{"url": "http://www.focus-news.net/news/2019/12/02/2725440/zapochnaha-proverkite-na-babh-za-kachestvoto-na-ribata-pokray-nikulden-obzor.html", "text": "От днес започнаха проверките на Българската агенция по безопасност на храните (БАБХ) във връзка с наближаването на Никулден. Те ще продължат до 6 декември, предаде репортер на  Агенция \"Фокус\"  . \r\n \r\nНачалникът на отдела по контрол на храните в БАБХ за София-град д-р Галя Викьова обясни кои са показателите, по които се гледа дали една риба е прясна. По думите ѝ първо се гледат очите на рибата - те трябва да са изпъкнали и бистри. „Другият показател са хрилете. Те трябва да бъдат с розово-червен цвят. Слузта по тялото ѝ трябва да бъде бистра и в да не бъде в обилно количество. Плътно прилепналите люспи към тялото също е признак на прясната риба, също така коремчето не трябва да бъде издуто\", поясни д-р Викьова. Тя подчерта, че има разлика между замразената и размразената риба. По думите ѝ цветът на размразената риба е малко по-сив, а хрилете са сиви към бели. \r\nД-р Викьова заяви, че размерът на санкциите за нарушения варира от 1500 до 3000 лв., в зависимост от това дали е физическо или юридическо лице. По думите ѝ, ако има съмнение, че рибата не е прясна, се взима проба за лабораторни изследвания, възбранява се съответната партида и след излизане на резултатите се предприемат съответните административно-наказателни мерки, ако има нарушения. Тя допълни, че най-честите нарушения, които са констатирали предходните години, са продажба в нерегистрирани обекти, неправилно съхранение на рибата и необявяване на това, ако е била размразена. \r\n \r\nД-р Викьова отправи съвет към потребителите да пазаруват от регламентирани места и ако има нарушения, да сигнализират навреме. Това става като подадат сигнал на телефоните или интернет страницата на БАБХ, както и на място в Областната дирекция\", поясни тя. \r\nЕдин от проверените търговски обекта днес беше магазинът на търговеца на риба Димитър Христов. Проверката не констатира нарушения в правилата за продажба на риба. По думите му най-продавани са шаранът и скумрията. Христов посочи, че цените на рибата тази година са същите като миналата. Той поясни, че търсенето на риба не се увеличава само около Никулден, а е целогодишно. \r\nЗорница КОСТАДИНОВА", "date": "2019.12.02", "title": "Започнаха проверките на БАБХ за качеството на рибата покрай Никулден (ОБЗОР)"}
{"url": "http://www.focus-news.net/news/2019/12/02/2725439/izlozhba-postroenotonepostroenoto-na-dots-d-r-arh-stancho-vekov-gostuva-vav-vidin.html", "text": "Изложба „Построеното/непостроеното“  на доц. д-р арх. Станчо Веков гостува във Видин, предаде репортер на  Радио \"Фокус\" - Видин . В изложата, кото е експонирана в Даржавен архив - Видин са подредени 43 табла, представени са фотографски и графични изображения,  макети и 3D-визии. При представянето на юбилейната изложба доц. д-р арх. Станчо Веков посочи, че се е стремил да обхване широк спектър от архитектурната типология на сградите. Специално внимание е отделено на интериора, дизайна и синтеза на архитектурата с другите пластични изкуства и работата по проекти  в екип с художници, скулптори, дизайнери, фотографи и др. \r\n \r\nПредмет на изложбата е  професионалната дейност на автора, за период от  45 години  (1974 – 2018). Показани  са обекти, определящи творческия път на видинския архитект преди и след демократичния преход. Биографията на автора на изложбата . орх.Станчо Веков бе представена от Светлана Кръстева, директор на Държавен архив - Видин. На събитието присъстваха заместник–кметът на Община Видин Борислава Борисова,  заместник областният управител Анжело Методиев, председателят на видинската камара на архитектите арх. Галя Антова, представители на институции и граждани.  \r\n   \r\nОт името на кмета на Община Видин д-р Цветан Ценков Борислава Борисова връчи поздравителен адрес на доц. д-р арх. Станчо Веков. В поздравителния адрес, който Брисова прочете се посочав:  „Пожелавам Ви и за напред да разгръщате идеите и да утвърждавате ролята на архитектурата за създаване на по-достъпна и здравословна градска среда, която да подобри благосъстоянието на гражданите. Гордея се, че личност като Вас е родом от нашия край. Пожелавам Ви здраве, щастие и нови успехи във Вашето поприще. Нека житейската мъдрост Ви помага в осъществяването на нови цели и мечти, а постигнатото от Вас да носи удовлетворение и радост!“. Заместник кметът Борисова поздрави Веков за 45-годишната му архитектурна дейност, половината от която е свързана с Видин и за 70-годишния му юбилей, който наскоро отпразнува.  \r\n   \r\nАнна ЛОЗАНОВА", "date": "2019.12.02", "title": "Изложба „Построеното/непостроеното“  на доц. д-р арх. Станчо Веков гостува във Видин"}
{"url": "http://www.focus-news.net/news/2019/12/02/2725433/georgi-harizanov-v-balgariya-ima-komunikatsionna-bezpomoshtnost-a-ne-sotsialna-kriza.html", "text": "В България има комуникационна безпомощност, а не социална криза. Това каза за предаването  „Това е България“  на  Радио „Фокус“  политическият анализатор Георги Харизанов, по повод смяната в управлението на социалното министерство. Той обясни, че оставката на министър Бисер Петков се дължи на липсата на диалог с гражданите и системното отсъствие на становище по много и различни теми.  \r\n \r\n„Като се започне от дебата около Истанбулската конвенция, от който социалното министерство отсъстваше, та до кризисните центрове за жени жертви на домашно насилие. Цялата политика по протекция, по защита, по извеждането от рисковата среда на тези жени, прототип на социалното министерство. Социалното министерство отсъстваше от този дебат. В последствие кризата около родителите на  деца с увреждания. Социалното министерство в лицето на министъра в голяма степен отсъстваше от публичния дебат. Чак след като му беше поискана оставката от премиера, изведнъж се оказа, че хората, които протестират срещу него, всъщност много го харесват, което за мен беше малко странно“, добави политическият анализатор.  \r\n \r\nГеорги Харизанов каза още, че оставките и смените по ръководните органи показват наличието на проблеми. Според него ако не бъдат извършвани промени то това ще говори за политически чадър, протекции и управление на инат. Харизанов допълни, че министър Бисер Петков не е политическо лице, не преследва рейтинг, не е ключова фигура в някоя от водещите партиите и ще продължи да бъде възприеман като добър експерт. \r\n \r\nЦоня СЪБЧЕВА", "date": "2019.12.02", "title": "Георги Харизанов: В България има комуникационна безпомощност, а не социална криза"}
{"url": "http://www.focus-news.net/news/2019/12/02/2725438/sport-kristiyano-ronaldo-nyama-da-prisastva-na-tseremoniyata-za-zlatnata-topka-v-parizh.html", "text": "Футбол: Кристиано Роналдо няма да присъства на церемонията за “Златната топка” в Париж, която започва в 21:30. Според италиански журналисти тази вечер нападателят на Ювентус ще се появи на друго събитие - Гала вечерта на калчото в Милано, което се организира от Асоциацията на италианските футболисти. На нея португалецът ще получи награда, като се очаква тя да е за “Най-полезен футболист” в Серия “А” за миналия сезон. Призьорите на това събитие се избират след гласуване между професионалните играчи в Италия.", "date": "2019.12.02", "title": "Спорт: Кристияно Роналдо няма да присъства на церемонията за „Златната топка“ в Париж"}
{"url": "http://www.focus-news.net/news/2019/12/02/2725437/nalozhiha-uslovni-nakazaniya-na-dvama-mazhe-za-izvarshena-v-sauchastie-krazhba-na-avtomobil-vav-varna.html", "text": "Районният съд във Варна наложи условни наказания на двама мъже за извършена в съучастие кражба на автомобил. Това съобщават от пресслужбата на  Варненския районен съд\r\nДвамата подсъдими - 27-годишен и 41-годишен, неосъждани досега, получиха еднакви наказания - по 8 месеца лишаване от свобода, отложени с 3 години изпитателен срок. Наказанията бяха наложени по силата на постигнато между страните и одобрено от съда споразумение.  \r\nДвамата бяха признати за виновни, че на 18 септември миналата година в съучастие помежду си, съответно като извършител и помагач, отнели лек автомобил. Колата е била открадната с помощта на набавен преди това от единия от подсъдимите резервен ключ. Заедно с автомобила са били отнети и намерените в него чужди движими вещи – спортно яке, комплект автомобилни кабели за подаване на ток и други аксесоари. Двамата подсъдими опитали да продадат в автоморга инкриминирания автомобил, след което били разкрити. \r\nКъм момента причинените от деянието имуществени вреди са възстановени на пострадалия собственик. Подсъдимите бяха осъдени солидарно да заплатят направените по делото разноски. Съдебният акт е  окончателен.", "date": "2019.12.02", "title": "Наложиха условни наказания на двама мъже за извършена в съучастие кражба на автомобил във Варна"}
{"url": "http://www.focus-news.net/news/2019/12/02/2725426/veche-chas-prodalzhava-protestat-sreshtu-izbora-na-ivan-geshev-za-glaven-prokuror.html", "text": "Вече  час продължава протестът срещу избора на Иван Гешев за главен прокурор, предаде репортер на  Агенция ,,Фокус\"  .  \r\nПротестът започна  пред Съдебната палата. Протестиращите се отправиха в шествие до ,,Ларгото\", където продължиха със скандиранията си \"Свобода\" против избора на Иван Гешев за главен прокурор. \r\nБояна МАРКОВА", "date": "2019.12.02", "title": "Вече  час продължава протестът срещу избора на Иван Гешев за главен прокурор"}
{"url": "http://www.focus-news.net/news/2019/12/02/2725380/", "text": "23-годишна жена е откарана в болница след катастрофата в участъка между км 108 и км 109 на АМ „Тракия“ в посока София. Това каза за  Радио „Фокус“ – Пловдив  говорителят на Областната дирекция на МВР.  \r\n \r\nДвижението по магистралата е възстановено. Работи се изясняване на причините за пътния инцидент. \r\n \r\nТони МИХАЙЛОВ", "date": "2019.12.02", "title": "23-годишна жена е откарана в болница след катастрофата в участъка между км 108 и км 109 на АМ „Тракия“"}
{"url": "http://www.focus-news.net/news/2019/12/02/2725442/nad-30-balgarski-zanayatchii-sa-predlozheni-za-uchastie-v-svetovno-izlozhenie-vav-venetsiya.html", "text": "Повече от 30 предложения за участие на български занаятчии в световното изложение Homofaber във Венеция, организирано от фондация „Микеланджело” през 2020 година, изпраща проф. д-р Светла Димитрова. Директорът на музей „Етър” представя страната ни в Културния съвет, който консултира голямата европейска неправителствена организация, поясняват за  Радио „Фокус“ – Велико Търново  от културната институция. \r\n \r\nФондацията започва своята дейност преди две години, а още първата експозиция Homofaber във Венеция е с много силно участие. 410 специалисти – занаятчии и дизайнери, са включени в събитието. Представени са 36 страни, а изложението е разгледано от внушителен брой посетители – над 62 000. На това изложение обаче български занаятчии не са включени. \r\nНаправените в края на 2019 година предложения от проф. Димитрова са придружени със снимки на изработени от съответния майстор изделия – всяко от които с висока художествена стойност, независимо дали става въпрос за бижу или за предназначен за битова употреба предмет.   \r\nВ Културния съвет към фондацията с по един представител участват 30 европейски държави. Всеки има роля на посланик на занаятчиите от своята страна. Задачата му е да открие и представи пред организацията най-добрите майстори, за да се прецени възможността те да участват със свои произведения на следващото изложение.  \r\n \r\nСпоред проф. Димитрова повечето от българските занаятчии се придържат към традиционното производство, което е пречка изделията им да достигнат до изложения от типа на организираното от фондация „Микеланджело”. Връзката с художествените занаяти у нас е нарушена със снижаване на ролята на Съюза на българските художници по отношение на занаятчийското производство.   \r\nЛуиза ТРАНЧЕВА", "date": "2019.12.02", "title": "Над 30 български занаятчии са предложени за участие в световно изложение във Венеция"}
{"url": "http://www.focus-news.net/news/2019/12/02/2725441/georgi-harizanov-promyana-na-varha-v-balgarskata-politika-nyama-da-ima.html", "text": "Промяна на върха в българската политика няма да има. Това каза за предаването  „Това е България“  на  Радио „Фокус“  политическият анализатор Георги Харизанов. Той обясни, че гъвкавостта на ГЕРБ и смените, които се извършват на ръководни постове при грешки помагат на партията да поддържа добър имидж. Харизанов добави, че позицията на ДПС за оставка на правителството е насочена срещу „Обединени патриоти“ заради противопоставянето между двете формации.  \r\n \r\n„Политическият конфликт, политическата конкуренция, размяната на реплики, взаимното искане на оставки и на забрана, и на изчезване от политическия живот между тези партии ще продължи. Това ги легитимира и според мен им дава някакви сили. Силният конкурент е много важно нещо в политиката. И ясният противник. Трусове в управляващото мнозинство аз поне не съм видял“, уточни политическият анализатор. \r\n \r\nГеорги Харизанов каза още, че съгласията на ГЕРБ с предложения на патриотите е показател за желанието за запазване на управляващата коалиция.  \r\n \r\nЦоня СЪБЧЕВА", "date": "2019.12.02", "title": "Георги Харизанов: Промяна на върха в българската политика няма да има"}
{"url": "http://www.focus-news.net/news/2019/12/02/2725444/nimh-zhalt-kod-za-opasno-vreme-e-obyaven-utre-za-17-oblasti-v-stranata.html", "text": "Жълт код за опасно време е обявен утре за 17 области в страната. Това сочи справка на сайта на  Националния институт по метеорология и хидрология . Областите, за които е обявен жълт код са: Шумен, Разград, Търговище, Велико Търново, Габрово, Ловеч, Враца, Монтана, София град, София област, Пловдив, Кърджали, Смолян, Благоевград, Кюстендил, Перник и Пазарджик. Жълтият код за опасно време означава, че със застудяването в планинските части от областите, в които е обявен, дъждът ще преминава в сняг. Ще се образува тънка снежна покривка между 1 и 4 см. Има риск от заледяване по пътищата.", "date": "2019.12.02", "title": "НИМХ: Жълт код за опасно време е обявен утре за 17 области в страната"}
{"url": "http://www.focus-news.net/news/2019/12/02/2725443/rossiyskaya-gazeta-ot-rusiya-kam-kitay-poteche-reka-ot-gaz.html", "text": "Лидерите на Русия и Китай Владимир Путин и Си Дзинпин взеха участие в пускането на газопровода „Силата на Сибир“. Това е най-големият инвестиционен проект в световната газова индустрия. Специално за това събитие беше организиран телемост между двете страни, който свързваше Сочи, Пекин и компресорни станции в Русия и Китай. Директорът  на \"Газпром\" Алексей Милер даде командата за пускане газопровода, след като получи разрешение от руския президент, пише руският вестник  “Российская газета“ . \r\n \r\nДокато Европа обсъжда диверсификацията на енергийните доставки, за да не зависи от газ и нефт от Русия, руското „синьо гориво“ отиде на изток. Сега износът на руски газ няма да бъде засегнат от променящия се политически климат в страните от ЕС под натиск от страна на САЩ. И това е само едната страна на монетата. Доставките за Китай традиционно са по-икономични от износа на запад. Въпреки че значението на европейския пазар за руския газ едва ли може да се оспори, през последните години той практически не нараства, за разлика от китайския пазар. \"Силата на Сибир\" извежда енергийното взаимодействие между Русия и Китай на ново ниво и приближава страните до постигането на целта за достигане на 200 милиарда долара стокооборот до 2024 г., каза Путин. „Договорът, подписан от нашите страни през 2014 г., беше най-голямото споразумение в историята на вътрешния газов отрасъл. За 30 години над трилион кубически метра газ ще бъде доставен в Китай по газопровода „Силата на Сибир“. \r\n \r\nСпоред Путин със сключването на този договор в Източна Русия е стартиран безпрецедентен по своя мащаб високотехнологичен проект. \r\nСпоред него за Русия този проект също е важен, тъй като газът ще минава по тръбопровода не само за износ, но и до Амурския завод за преработка на газ, който ще стане един от най-големите в света. \r\nОт своя страна президентът Си Дзинпин отбеляза, че стратегическото взаимодействие между Москва и Пекин навлезе в нова ера. Той призова за безопасност, надеждност и екологичност по време на експлоатацията на \"Силата на Сибир\". \"Въвеждането в експлоатация на газопровода е важен междинен резултат и началото на нов етап в нашето сътрудничество\", отбеляза Си Дзинпин. Китайският лидер подчерта, че този проект е пример за дълбока интеграция и взаимноизгодно сътрудничество между двете страни. \r\n \r\nЗа Китай стартирането на \"Силата на Сибир\" също ще има голямо значение по отношение на опазването на околната среда. Пекин прави всичко възможно да премине от въглища, които все още доминират в тяхното производство, към по-чисти енергийни източници, а доставката на руски газ ще намали емисиите на въглероден диоксид в атмосферата. \r\nПреди това \"Газпром\" съобщи, че планира да достави най-малко пет милиарда кубически метра газ в Китай чрез \"Силата на Сибир\" през 2020 г., 10 милиарда през 2021 г. и 15 през 2022 г. Максималният капацитет, който трябва да достигне тръбопровода, е 38 милиарда кубически метра газ годишно. Компанията очаква да постигне такива обеми на натоварване през 2025г. \r\n \r\n„Пускането на газопровода ще увеличи доставките на газ за Китай и ще се конкурира с втечнения природен газ (ВПГ) от Австралия, както и с тръбопровода от Туркменистан “, заяви Александър Крилов, партньор и ръководител на отдела Русия и ОНД на Делойт в Китай. \r\n \r\nСтартирането на „Силата на Сибир“ ще допринесе за газифицирането на регионите, през които преминава - южната част на Република Саха (Якутия) и Амурска област \r\nПредвижда се и допълнително разширяване на капацитета на тръбопровода до 60 милиарда кубически метра годишно. \r\nМиналата година Китай е консумирал около 280 милиарда кубически метра природен газ и според прогнозите за тази година трябва ще премине границата от от 300 милиарда кубически метра. Втечнен газ, който се закупува активно в Китай, се доставя главно в крайбрежните райони на югоизток, а Силата на Сибир ще доставя газ на север от Китай и в района на Пекин. В същото време газопроводът от Русия без съмнение ще спечели от цената в сравнение с ВПГ. \r\n \r\n\"Първоначално делът на руския газ на китайския пазар ще бъде малък. Проектът \"Силата на Сибир\" трябва да достигне договорните обеми до 5 години\", обясни Алексей Гривач, заместник-ръководител на Националния фонд за енергийна сигурност. Освен това не може да се изключи, че Китай ще поиска удължаване на договора. От гледна точка на ресурсната база и инфраструктурата, обемът на доставките за \"Силата на Сибир\" може да бъде увеличен с 20%.  \r\n \r\n  Юлиян Марков", "date": "2019.12.02", "title": "„Российская газета“: От Русия към Китай „потече река от газ“"}
{"url": "http://www.focus-news.net/news/2019/12/02/2725446/tarzhestvena-promotsiya-na-diplomantite-ot-fakultet-meditsina-se-sastoya-v-pleven-obzor.html", "text": "Тържествена промоция на дипломантите от факултет ,,Медицина” се състоя в Плевен в зала „Магнум“, в присъствието на академичното ръководство, предаде кореспондент на  Радио   „Фокус“  .  \r\n \r\nПоздрав към дипломантите отправи ректорът на Медицинския университет проф. д-р Славчо Томов. Той подчерта, че това е специален ден за всички, защото Университетът изпраща своя юбилеен, 40-ти випуск млади лекари. Той отбеляза и технологичната революция, която поставя нови предизвикателства пред медицината. „Живейте така, че да заслужите доверието на хората, да се гордеете, че сте българи“,  призова проф. д-р Славчо Томов.   \r\n \r\nСпециален гост на тържеството бе проф. Пламен Джуров - композитор, диригент и общественик, професор по дирижиране в Националната музикална академия „Панчо Владигеров“. ,,Лекарите и музикантите работят с една цел за хората - да бъде техният живот по-добър и по-пълноценен\". В отговор на приветствията и поздрав към колегите си отправиха първенците на Випуск 2019, д-р Виктор Петров и д-р Венелина Гандилева. Те завършват с пълно отличие от курса на обучение и държавните изпити. Д-р Петров и д-р Гандилиева получават и позлатен плакет „Златен Хипократ“. Хипократовата клетва бе произнесена от проф. д-р Аспарух Аспарухов, декан на факултет ,,Медицина”. \r\nВиолета КРЪСТЕВА", "date": "2019.12.02", "title": "Тържествена промоция на дипломантите от факултет ,,Медицина” се състоя в Плевен (ОБЗОР)"}
{"url": "http://www.focus-news.net/news/2019/12/02/2725450/balgariya-se-sboguva-sas-stefan-danailov-obzor.html", "text": "\"Не ме жалете, живял съм, както трябва\". Щурчо, прекрасен, талантлив, обичлив, той не е виновен, че беше толкова прекрасен\", бяха емоционалните думи на актрисата Татяна Лолова за своя приятел и колега Стефан Данаилов. Въпреки призива - актьорът Башар Рахал си спомни за Лабмо със сълзи на очи. \"Имаше два вида хора - Стефан Данаилов и останалите\", заяви Рахал. Той посочи, че се чувства късметлия, че се е докоснал до него. \"Дано тази доброта, която носеше, да може да се предава нататък. Той променяше хората, събуждаше добротата в тях, да я предават към останалия свят\", посочи актьорът. Това бяха само сред спомените и сълзите на актьорите, които бяха дошли да се сбогуват със своя колега и учител.  \r\nХиляди хора,  актьори, политици и държавници се стекоха на поклоненето на Стефан Данаилов. То се проведе в Народния театър „Иван Вазов“ и продължи часове. Опашката от хора се виеше в градинката на театъра. Въпреки студеното декемврийско време, хората чакаха да се сбогуват със своя приятел, учител, водач и ментор.  Там бяха представители на различни политически сили.  \r\n Лидерът на БСП Корнелия Нинова  заедно с цялата парламентарна група на „БСП за България“ и ръководството на партията си взеха последно сбогом със  своя другар.  Корнелия Нинова обясни каква е загубата на социалистите след кончината на Стефан Данаилов.  \r\n Председателят на Градския съвет на БСП  - София Калоян Паргов  си спомни за своята последна среща с Ламбо. \"Последната ни среща беше август месец в неговата лятна вила на морето. Тогава нямахме много възможност да говорим. Той знаеше, че върви към своя край. С него си отиде една цяла епоха. Днес в СОС призовах следващата година да направим, каквото е необходимо, за да може бъдните поколения да го помнят\", заяви Паргов. Той обясни, че е призовал в Столичния общински съвет следващата година да се направи необходимото, за да може идните поколения да го помнят.    \r\n Бившият министър на културата Георги Йорданов  изтъкна, че изкуството на Стефан Данаилов е нетленно.  \r\nДруг  бивш министър на културата и настоящ председател на Комисията по културата и медиите Вежди Рашидов  подчерта, че изпращаме един голям актьор.  Той е доказателство, че няма министри, няма партии, изкуството обединява. Изпращаме един приятел, който си го обичаме. Съжаляваме, че си отива. Довиждане, скоро ще се съберем отново, когато е рекъл Господ\", заяви Рашидов.  \r\n Настоящият министър на културата Боил Банов  каза, че по-харизматичен човек от Стефан Данаилов не съм познавал. \"Той притежаваше рядкото качество освен таланта на сцената и на екрана, да бъде такъв и в живота. Липсата е страхотна. За всички хора и е огромна тъга. Невероятен човек, толкова позитивен, толкова интуитивен, толкова положителен във всички моменти от живота си. По-харизматичен човек от него не съм познавал\", заяви министърът.  \r\n Зам.-председателят на ГЕРБ и кмет на София Йорданка Фандъкова  изтъкна, че ще запомни Стефан Данаилов като голям артист, учител и личност. „Като гледам неговите ученици, съм сигурна, че е бил изключително добър към тях. Всички разказват сега своите спомени. Аз го познавам и като министър на културата. С него работихме по някои проекти. Беше изключително сърдечен и отзивчив, голяма личност\", каза Фандъкова.  \r\nПо-късно към сбогуващите се със Стефан Данаилов се присъедини и  държавният глава Румен Радев . „Много е трудно да вкараме Стефан Данаилов в някакви рамки, за да го опишем с думи: огромният му принос към българското кино и театър, безрезервната му любов към хората, безкрайната отдаденост на неговите ученици“, заяви Радев.  \r\n Президентът в периода 2002-2012 г. Георги Първанов  също се сбогува с Ламбо. Той посочи, че Стефан Данаилов е помагал на българската политика.  Ивайло Калфин  от своя страна каза, че Стефан Данаилов е един от колосите на българската култура, на българския дух и на българщината. \r\nЗаедно с него да си вземе последно сбогом със Стефан Данаилов бе и лидерът на АБВ Румен Петков.  \r\nДеница КИТАНОВА", "date": "2019.12.02", "title": "България се сбогува със Стефан Данаилов (ОБЗОР)"}
{"url": "http://www.focus-news.net/news/2019/12/02/2725449/evtim-stefanov-agentsiya-za-regionalno-razvitie-vidin-festivalat-nasladete-se-na-romskata-kultura-sabira-na-stsena-romski-zhivi-sakrovishta-ot-vidinsko-montansko-i-okrag-dolzh-ot-rumaniya.html", "text": "Фестивалът “Насладете се на ромската култура!” събира на сцена ромски живи съкровища от Видинско, Монтанско и Окръг Долж от Румъния, каза  Радио „Фокус“ – Видин  Евтим Стефанов, председател на „Агенция за регионално развитие“-Видин. Той посочи, че на фестивала  ще се представят  местните жители, гости и туристи, автентични и интересни песни, танци и занаяти, характерни за региона, от който идват. „На сцена ще чуете и видите танците и песните на ромите и можете да се насладите на красотата и магията на ромската култура. В специално подготвени изложбени площи посетителите ще видят някои от най-традиционните ромски занаяти“, каза Евтим Стефанов .Той допълни, че откриването на фестивала е на 3-ти декември в 18:00часа и фестивалната програма е до 20:00ч. В програмата ще вземат участие местните ромски звезди Братя Ангелови, както и децата от читалищата в Макреш и квартал „Нов път“. Гостуващи ще са ромски ансамбли от област Монтана и състави от Румъния.", "date": "2019.12.02", "title": "Евтим Стефанов, „Агенция за регионално развитие“-Видин: Фестивалът “Насладете се на ромската култура!” събира на сцена ромски живи съкровища от Видинско, Монтанско и Окръг Долж от Румъния"}
{"url": "http://www.focus-news.net/news/2019/12/02/2725454/yoana-bukovska-i-yambolskiyat-teatar-gostuvat-na-velikotarnovska-stsena.html", "text": "Актрисата Йоана Буковска-Давидова и ямболският театър гостуват на сцената на МДТ „Константин Кисимов”. Те ще представят спектакъла „Мъжете предпочитат да излъжат” на френския драматург Ерик Асус, който се поставя за първи път в България. Това уточняват за  Радио „Фокус“ – Велико Търново  от МДТ.  \r\n \r\nПреводът и постановката са на Владимир Петков, а сценограф  е Жанета Иванова. В актьорския състав влизат още Георги Ружичка, Яна Бобева, Анатолий Ставрев, Галина Иванова, Волен Митев, Мария Панайотова. \r\n \r\n„Нищо не е такова, каквото изглежда... И как да е иначе, когато за някои хора е жизнено важно да са винаги на границата на позволеното и непозволеното. Други пък си живеят вечно неудовлетворени от това, което имат. А трети се страхуват от мнението на другите толкова, че биха прикривали същността си до края на дните си. Дали това се отнася само за мъжете? Едва ли, но щом гледате комедията „Мъжете предпочитат да излъжат” ще разберете, че ако на лъжата краката са къси, то тя със сигурност е стоножка! Иначе как ще успее да премине през толкова много перипетии и забавни ситуации, че и на жените да им е трудно да й хванат края“, обещават от търновския театър.    \r\n \r\nБилети за постановката се продават на касата на МДТ „Константин Кисимов”. Пиесата ще бъде поставена в голяма зала на 13 декември (петък) от 19.00 часа.   \r\nРени АТАНАСОВА", "date": "2019.12.02", "title": "Йоана Буковска и ямболският театър гостуват на великотърновска сцена"}
{"url": "http://www.focus-news.net/news/2019/12/02/2725451/sadii-ot-varna-sabirat-sredstva-v-pomosht-na-bolno-dete-s-blagotvoritelen-koleden-bazar.html", "text": "За поредна година Административният съд във Варна организира коледен базар с благотворителна цел, като този път средства се набират в помощ на болно момченце. От днес до 13-ти декември в съдебната инстанция се предлагат ръчно изработени изделия. Това съобщи за  Радио „Фокус“ – Варна  Жана Андреева от Административния съд.  \r\n \r\nИнициативата и този път се провежда съвместно с Комплекса за социални услуги за деца и семейства – Варна. За четвърта поредна година четирите звена на Комплекса, които работят с деца и техните семейства, изработват коледни изделия – сувенири, играчки, картички, които предоставят за благотворителните базари. Така служителите повишават значително уменията на децата за справяне с ежедневието, като с арт терапия развиват техния потенциал.  \r\n \r\nТази година средствата, събрани от коледните изделия, ще бъдат приведени на сметката на Мартин Даниелов Илиев – на 1 година и 6 месеца, от Варна. Момченцето е със заболяване остра лимфобластна левкемия. Средствата са необходими за извършването на животоспасяваща трансплантация на детето на стволови клетки в Турция. Сумата за трансплантацията е 120 000 евро. \r\nДиана СТОЕВА", "date": "2019.12.02", "title": "Съдии от Варна събират средства в помощ на болно дете с благотворителен коледен базар"}
{"url": "http://www.focus-news.net/news/2019/12/02/2725445/a1-on-makedoniya-liderite-na-samoopredelenie-i-dlk-ne-se-dogovoriha-za-sastavyane-na-pravitelstvo.html", "text": "Лидерите на Движението „Самоопределение“ и Демократическата лига на Косово (ДЛК) Албин Курти и Иса Мустафа не успяха да постигнат съгласие за съставяне на коалиционно правителство, информира македонският портал  A1 On . \r\n \r\nСлед днешната среща при закрити врати в косовския парламент, на която се очакваше подписването на коалиционно споразумение, двете партии, спечелили изборите през октомври, обявиха, че преговорите ще продължат \"през следващите дни\". \r\nКурти каза след срещата, че е постигнат известен напредък. \r\n„Няма обаче споразумение. Все още има проблеми, по които не сме се споразумели,\" каза лидерът на „Самоопределение“, който се очаква да получи мандат за съставяне на правителство. \r\n \r\nМустафа отбеляза, че са провели \"съдържателни разговори\" с Курти. \r\n„Споразумяхме се за правителствената програма. Днес няма коалиционно споразумение, но ние се разбрахме да продължим да работим. Ще обявим различията си, когато нашите позиции се приближат“, каза Мустафа. \r\n \r\n  Юлиян Марков", "date": "2019.12.02", "title": "A1 On (Македония): Лидерите на „Самоопределение“ и ДЛК не се договориха за съставяне на правителство"}
{"url": "http://www.focus-news.net/news/2019/12/02/2725452/nezakonen-prevoz-na-55-zhivotni-s-chetiri-koli-e-bil-ustanoven-v-kardzhali.html", "text": "Незаконен превоз на 55 животни са установили полицейски служители от РУ-Кърджали в хода на специализирана операция за противодействие на престъпността в малките и отдалечени населени места, проведена през почивните дни. Това съобщиха от   ОДМВР-Кърджали  . При проверки на четири товарни коли с кърджалийска регистрация е било констатирано, че няма издадени необходимите документи и разрешителни за транспортираните общо 55 животни. Експерти от Областната дирекция по безопасност на храните са съставили актове по Закона за ветеринарномедицинската дейност.", "date": "2019.12.02", "title": "Незаконен превоз на 55 животни с четири коли е бил установен в Кърджали"}
{"url": "http://www.focus-news.net/news/2019/12/02/2725456/tass-ot-kabineta-na-ruskiya-prezident-podariha-chereshov-pay-na-pilotite-na-prezidentskiya-samolet-prizemili-mashinata-pri-gasta-magla-v-bishkek.html", "text": "Президентската администрация на Русия предостави черешов пай на екипажа на специалния летателен отряд „Россия“, който приземи самолета на президента на Руската федерация Владимир Путин в Бишкек на 28 ноември в условия на силна мъгла. Това съобщи прессекретарят на администрацията на президента на Руската федерация Елена Крилова на страницата си в социалната мрежа „Инстаграм“, цитирана от  TACC . \r\n \r\n„Имаме традиция - всеки, който спасява животи, майсторски върши работата си и просто като специални благодарности,  като приятелски жест, получава подарък от ръцете на готвачите от президентската канцелария –в случая черешов пай от кремълския сладкарски готвач\", - казва Крилова \r\n \r\nСпоред нея те решили да дадат такъв подарък на екипажа, „защото при трудни метеорологични условия, когато други самолети се отказаха и кацнаха на алтернативното летище, момчетата от „Россия“ приземиха борд номер 1.“ \"Донесохме им и вишнев пай\", каза тя. \r\n \r\nКрилова обърна внимание на факта, че случилото се с президентския самолет „от страни изглежда съвсем обикновено“ и това е заслугата и истинското умение на екипажа. \r\n \r\nПо-рано телевизионният канал Life съобщи, че самолетът на Путин, който е летял за Бишкек, за да участва в срещата на върха на ОДКБ на 28 ноември, е трябвало да бъде приземен в силна мъгла. В същото време, поради трудни метеорологични условия, самолетът на министъра на отбраната Сергей Шойгу не можа да кацне в столицата на Киргизстан. Самолетът на ръководителя на Министерството на отбраната кацна на алтернативното летище в Алма-Ата (Казахстан). Разстоянието между двата града по магистралата надхвърля 200 км, въпреки това ръководителят на руското министерство на отбраната успя да пристигне навреме за форума. \r\n \r\n  Юлиян Марков", "date": "2019.12.02", "title": "ТАСС: От кабинета на руския президент подариха черешов пай на пилотите на президентския самолет, приземили машината при гъста мъгла в Бишкек"}
{"url": "http://www.focus-news.net/news/2019/12/02/2725453/daily-sabah-nad-100-dushi-sa-zaginali-v-siriya-prez-poslednite-48-chasa.html", "text": "Северозападната провинция на Сирия Идлиб преживя един от най-жестоките 48 часа, след като сблъсъците между опозиционните сили и правителствената армия на Башар Асад оставиха 96 загинали през уикенда, пише турското англоезично издание  Daily Sabah . \r\n \r\nСпоред Сирийската обсерватория за човешки права (СОЧП),правителствените сили , подкрепени от руски изтребители, са се сблъскали с опозиционни групи на няколко фронта в югоизточната част на провинция Идлиб през последните два дни. \r\nБазираната в Лондон Обсерватория заяви, че това е най-голямото кръвопролитие от влизането в сила на примирието за прекратяване на огъня в края на август, постигнато с посредничеството на Русия. \r\n \r\nМиналия септември Турция и Русия се съгласиха да превърнат Идлиб в зона за деескалация, където актовете на агресия бяха изрично забранени. Сирийският режим и неговите съюзници обаче последователно нарушават условията на това прекратяване на огъня, като започват чести атаки вътре в зоната и нарушават процеса в Астана. Понастоящем зоната за деескалация е дом на около 4 милиона цивилни, включително стотици хиляди, разселени през последните години от режимните сили в цялата страна, изтощена от войната. \r\n \r\nСпоред активисти, базирани в Идлиб, сраженията и авиационните удари от правителствените сили са довели до нова вълна от бежанци към турската граница. Те добавиха, че районите в югоизточната част на провинцията са подложени на стотици въздушни удари от петък. \r\n \r\nАнкара често предупреждава международната общност и държавите в региона, че атаките могат да предизвикат нова бежанска вълна към Запада. Въпреки рисковете от големи бежански потоци и като цяло хуманитарна криза, правителството и неговите поддръжници продължават да обстрелват региона. \r\n \r\nОсвен сблъсъците, от действията на правителствените сили и техните руски съюзници  страдат много цивилни в последната опозиционна крепост. Турското министерство на отбраната съобщи в понеделник, че по време на нападенията, извършени в понеделник, са били убити 14 цивилни, включително жени и деца, докато 20 други са ранени. \r\n \r\nРуските военни самолети са извършили въздушни удари по областите Маарат Ал-Нуман, Саракиб и редица села в северозападната провинция Идлиб, според Белите каски. \r\n \r\nТези продължаващи авиационни удари са една от основните причини за разселването на местните жители в Идлиб. През първата половина на ноември атаките на войските на Асад и неговата поддръжници от Русия принудиха около 40 000 цивилни в зоната за деескалация на Идлиб да тръгнат към турската граница, според Сирийската координационна група за реагиране, местна неправителствена организация. \r\n \r\nМеждувременно Сирийската мрежа за правата на човека публикува доклад в неделя, показващ, че общо 277 цивилни са били убити в Сирия само през месец ноември. \r\n \r\nДокладът разкрива, че 72 от убитите цивилни са деца, а 32 от тях са жени. Той също така показа, че по-голямата част от цивилните са били убити от правителствената армия  и или руските сили. Според правозащитната група трима от убитите цивилни са медицински персонал, докато двама от тях са медийни работници, всички от които са били убити от правителствените сили. Съобщено е било също така, че в допълнение към убитите цивилни лица, 27 души са били измъчвани до смърт през ноември, 25 от представители на правителствените  сили, докато другите двама бяха от кюрдските отряди за народна самоотбрана. \r\n \r\n\"Докладът подчертава, че сирийското правителство е нарушило международното хуманитарно право и обичайното право - всички резолюции на Съвета за сигурност на ООН, по-специално резолюция 2139, резолюция 2042 и резолюция 2254, без да носи никаква отговорност\", казват от Мрежата  в доклада, заявявайки, че правителствените сили или Русия не са предупреждавали за нападенията. \r\n \r\n  Юлиян Марков", "date": "2019.12.02", "title": "Daily Sabah: Над 100 души са загинали в Сирия през последните 48 часа"}
{"url": "http://www.focus-news.net/news/2019/12/02/2725457/the-times-mozhe-li-napadenieto-na-londonskiya-most-da-povliyae-na-izborite.html", "text": "Може ли нападението на Лондонския мост да повлияе на изборите, коментира британският вестник  The Times . \r\n \r\nИзборната кампания на Борис Джонсън се ръководи от обикновено правило: каквото и да е направила Тереза Мей през 2017 г., направете обратното. Тогава едва ли е изненадващо, че премиерът веднага продължи в нападателен стил заради терористичната атака на Лондонския мост, обвинявайки лейбъристите и Джереми Корбин за закон от 2008 г., който предвижда затворниците, излежаващи продължителни присъди,да бъдат освобождавани условно след средата на присъдата им. \r\n \r\nКаквито и да са достойнствата на този аргумент  - Джонсън също се разграничи от премахване от Консерваторите на  типа неопределена присъда, първоначално дадена на Усман Кан, извършителя на атаката на Лондонския мост в петък и има ясна политическа логика. През 2017 г. Тереза Мей беше подложена на критики след атаките на Лондонския мост и в Манчестър  и тогава Корбин я обвини, че се опитва да „защити обществото евтино“, като съкрати 20 000 полицаи. Има малко твърди доказателства за това какво влияние е оказвало това върху резултата от изборите, но това беше доминираща тема \r\n \r\nБорис Джонсън, неслучайно, многократно се ангажира да увеличи броя на полицаите с 20 000 и атакува „неуспешните подходи от миналото“, като източници от Консервативната партия  говорят за „заключване на терористите и изхвърляне на ключа“. \r\nПрестъпността и сигурността са въпроси, по които консерваторите имат солидна публична преднина спрямо лейбъристите - с 36% срещу 19%. В съчетание с предишното подозрение на  Корбин към службите за сигурност, консерваторите може да очакват да се възползват. \r\n \r\nИ въпреки това, очакваната промяна на приоритетите на избирателите винаги е риск. Повече от една четвърт от избирателите не са изградили позицията по въпросите на престъпността и сигурността, въпроси, които вероятно ще станат бързо актуални. \r\n \r\nМиналия месец само 9 % посочиха сигурността като ключов проблем, което е по-малко от 41 % при изборите през 2017 г. след двете атаки през тази година. Престъпността вече заема по-важно място в съзнанието на обществеността и е посочена като основен въпрос от 24% през миналия месец в сравнение с 10% на последните избори. И тези пропорции вероятно ще се увеличат. \r\n \r\nПочти невъзможно е да се знае колко хора ще променят гласа си директно в резултат на атаката в петък. Това, което може да направи, обаче е промяна на политическото настроение за последната седмица на кампанията. Ето защо и двете страни се борят толкова усърдно, за да дефинират проблема: дали на обществото ще се хареса твърдият подход на консерваторите или амбивалентността на Корбин по въпросите на тероризма \r\n \r\nАко хората в крайна сметка гласуват съгласно отговора на този въпрос, а не за Брекзит, изборният резултат може да стане внезапно по-труден за прогнозиране. \r\n \r\n  Юлиян Марков", "date": "2019.12.02", "title": "The Times: Може ли нападението на Лондонския мост да повлияе на изборите"}
{"url": "http://www.focus-news.net/news/2019/12/02/2725447/mazh-ot-varnensko-opital-da-otkradne-golyama-suma-pari-otiva-v-zatvora.html", "text": "Варненският окръжен съд одобри споразумение на прокуратурата и 22-годишния Веселин Димитров, с което той се признава за виновен, в това, че е направил опит да извърши грабеж, при условията на опасен рецидив.  Това съобщават от пресслужбата на  Варненския окръжен съд . \r\n \r\nНа 26-ти май тази година в град Белослав, Веселин Димитров се опитал да отнеме 1500 лв. от жена, като средствата били фирмени. За това 22-годишният мъж употребил заплахи, като деянието останало недовършено, поради независещи от дееца причини.   \r\nВеселин Димитров е от Игнатиево с основно образование, понастоящем изтърпява наказание лишаване от свобода в Затвора във Варна, неженен е и е осъждан.  \r\n \r\nСъс споразумението се прекратява наказателното производство срещу него, като Веселин Димитров приема да му бъде наложено наказание „лишаване от свобода\" за срок от 2 години, което да търпи при първоначален строг режим.  \r\nОпределението на Окръжен съд – Варна е окончателно и не подлежи на обжалване.", "date": "2019.12.02", "title": "Мъж от Варненско, опитал да открадне голяма сума пари, отива в затвора"}
{"url": "http://www.focus-news.net/news/2019/12/02/2725448/sport-katarski-napadatel-e-izbran-za-futbolist-na-aziya.html", "text": "Футбол: Катарският нападател Акрам Афиф  бе избран за футболист номер 1 за 2019-а година на Азия. Церемонията на Азиатската футболна конфедерация се състоя днес в Хонконг. \r\nАфиф беше сочен за абсолютен фаворит, въпреки немалкия брой азиатци, които играят в Европа. За основни заслуги бяха посочени спечелената титла на Азия с националния отбор тази година, както и достигането до полуфинал в азиатската Шампионска лига и титла на страната с  Ал Сад. Тимът ще играе и на Световното клубно първенство, което стартира другата седмица в Катар.", "date": "2019.12.02", "title": "Спорт: Катарски нападател е избран за футболист на Азия"}
{"url": "http://www.focus-news.net/news/2019/12/02/2725458/tass-sasht-razglezhdat-vazmozhnostta-za-prodalzhenie-na-dogovora-start-3.html", "text": "САЩ обмислят да продължат действието на руско-американския договор за мерки за по-нататъшно намаляване и ограничаване на стратегическите нападателни оръжия (СТАРТ-3), но все още не е взето решение по този въпрос. Това съобщи помощник държавният секретар на САЩ по въпросите на международната сигурност и неразпространението Кристофър Форд, цитиран от  TACC . \r\n \r\nПо въпроса за продължаването на Договора, бих казал, и моите колеги, по мое мнение,дадоха ясно да се разбере, че това със сигурност се обмисля. Ние не сме взели едно или другото решение\", заяви Форд, изказвайки се на семинар в центъра „Хенри Стимсън“ във Вашингтон.  \r\n \r\nВ същото време Форд вярва, че е дошъл моментът за разработване на нови режими за контрол на оръжията, тъй като съществува опасност от ядрена надпревара между Русия, Китай и САЩ. „Ние разглеждаме този въпрос (относно удължаването на срока на действие на СТАРТ 3) отчасти през призмата на това как и до каква степен удължаването на този договор може да допринесе за постигането на по-важната цел според нас: разработване на рамка за контрол на оръжията, която потиска възникващото тристранно състезание на ядрената арена, което, опасявам се, е застрашено от руската и китайската ядрени доктрини и регионални военни стратегии, както и заплахи за нашите съюзници“, заяви Форд. \r\n \r\n  Юлиян Марков", "date": "2019.12.02", "title": "ТАСС: САЩ разглеждат възможността за продължение на договора СТАРТ-3"}
{"url": "http://www.focus-news.net/news/2019/12/02/2725459/sport-lionel-mesi-specheli-zlatnata-topka-za-shesti-pat.html", "text": "Футбол: Аржентинският нападател на Барселона  Лионел Меси спечели Златната топка за рекорден шести път. Той има една повече от най-големия си конкурент през последните години - Кристиано Роналдо. Меси е печелил отличието през 2009, 2010, 2011, 2012 и 2015 година. Втори в класацията на France Football  е защитникът на Ливърпул Върджил ван Дайк.  На трета позиция се нареди Кристиано Роналдо, който обаче реши да не уважи церемонията в Париж. \r\nНаградата за най-добър вратар на името на легендарния съветски вратар Лев Яшин, която се връчва за първи път спечели стражът на Ливърпул – Алисон.", "date": "2019.12.02", "title": "Спорт: Лионел Меси спечели Златната топка за шести път"}
{"url": "http://www.focus-news.net/news/2019/12/02/2725461/afp-edin-turski-voynik-e-zaginal-sled-artileriyski-obstrel-ot-siriyskite-kyurdi.html", "text": "Един турски войник е загинал след минометен обстрел от кюрдските сили в районите, контролирани от Турция в Северна Сирия, съобщи Министерството на националната  отбрана на Турция, цитирано от  AFP . \r\n\"Един от нашите героични другари беше тежко ранен след минометен обстрел ... от членове на терористичната организация\", заяви Министерството, имайки предвид сирийските кюрдски сили, считани за терористична групировка от Анкара. \r\nТурската армия е отговорила на нападението, се добавя в изявлението. \r\nМинистерството не съобщи точното местоположение на турския войник в момента на нападението. \r\n \r\n  Юлиян Марков", "date": "2019.12.02", "title": "AFP: Един турски войник е загинал след артилерийски обстрел от сирийските кюрди"}
{"url": "http://www.focus-news.net/news/2019/12/02/2725455/koledno-kino-valshebnata-koleda-na-franklin-be-organizirano-v-regionalna-biblioteka-dimitar-talev-blagoevgrad.html", "text": "В Читалнята на Детски отдел в Регионална библиотека „Димитър Талев“ - Благоевград бе организирано коледно кино – прожекция на детския анимационен филм „Вълшебната Коледа на Франклин”, предаде репортер на  Радио „Фокус“ – Пирин.    \r\nЗрители на прожекцията  бяха деца от ДГ № 12 „Алени макове“ - ІІІ „б“ група „Сърчица“ с ръководители г-жа Емилия Цекова и г-жа Ирина Никулкина. \r\n  \r\nБиблиотекар от отдела разказа на децата за предстоящите коледни празници и как празнуват хората по света. Малчуганите чуха и беседа за поредица от книги за костенурчето Франклин и неговите приключения.  \r\nЗа децата бе избран коледен филм за костенурчето Франклин, сестричката му Хариет и вълшебните елени на дядо Коледа. \r\n  \r\nДецата с вълнение гледаха филма за Франклин. Те разгледаха детски панорамни книжки, снимаха се около елхата и изявиха желание да дойдат отново в библиотеката, за да рисуват картини и да слушат приказки.  \r\nЛивия НИНОВА", "date": "2019.12.02", "title": "Коледно кино „Вълшебната Коледа на Франклин” бе организирано в Регионална библиотека „Димитър Талев“ - Благоевград"}
{"url": "http://www.focus-news.net/news/2019/12/02/2725460/the-guardian-dzho-suinsan-zayavi-che-nyama-da-podkrepi-pravitelstvo-na-korbin-no-shte-y-se-nalozhi.html", "text": "Джо Суинсън заяви, че няма да подкрепи правителство на Корбин, но ще й се наложи, пише британският вестник  The Gyardian \r\n \r\nИма само два вероятни резултата в предстоящите общи избори - или консервативно мнозинство, или висящ парламент. Ако е първото, пътят е ясен: Брекзит до края на януари и още пет години консервативно управление. \r\n \r\nНо какво ще стане, ако има висящ парламент? Борис Джонсън ще загуби мнозинството си. Той може да подаде оставка веднага, тъй като шансовете му да осигури подкрепа от други партии, вероятно дори от ирландските юнионисти, са малки. И дори ако той беше склонен към обрат като предложи на либералдемократите втори референдум, неговите депутати вероятно биха наложили вето на толкова ярко преобръщане на политиката, за която са избрани. \r\n \r\nАко Джонсън подаде оставка, от кралицата обикновено се очаква да се обади на лидера на най-голямата опозиционна партия - почти сигурно лейбъристите. Единственият начин, по който при тези обстоятелства може да бъде избегнато правителството на Джереми Корбин, е ако мнозинството от членовете на парламента посочат на хартия, че ще подкрепят алтернативен кандидат за премиерството. Това е малко вероятно, но не и невъзможно, в Камара на общините, която да включва рекорден брой депутати без привързаност нито към лейбъристите, нито към консерваторите. \r\n \r\nИ все пак Борис Джонсън няма да бъде конституционно задължен да подаде оставка, докато не бъде отстранен при вот на недоверие в парламента; и докато той не подаде оставка, мястото му не е свободно. \r\n \r\nАко Джонсън бъде отстранен, депутатите ще трябва да открият алтернативен премиер, който може да осигури доверието на Камарата на общините \r\nТогава би било по-добре политиците, а не кралицата да решат ситуацията. Ако Джонсън бъде победен при вот на недоверие, депутатите ще имат 14 дни, за да открият алтернативен премиер, който може да си осигури доверието на депутатите. Тази алтернатива почти сигурно би била Корбин. \r\n \r\nМоже ли либералните демократи да играят ключова роля във висящия парламент? На пръв поглед изглежда, че ще бъдат в основна позиция - както бяха през 2010 г., когато решиха да се присъединят към коалиция с Дейвид Камерън, вместо да позволят на Гордън Браун да продължи да управлява. \r\n \r\nНо прецедентът от 2010 г. е измамен. По-често в своята история либералите (предшественици на либералдемократите) се оказват неспособни да упражняват контрол.  \r\nДейвид Стийл, бившият лидер на либералдемократите, каза веднъж, че искането неговата партия да избере между двете основни партии би било като да помолиш Пепеляшка да избере между двете грозни сестри; и в тази предизборна кампания лидерът на либералдемократите Джо Суинсън настоя, че няма да постави нито Джонсън, нито Корбин на власт. Но дали във висящ парламент партията й ще гласува против правителство на Корбин?  \r\n \r\nОсвен това Корбин предлага втори референдум за членство в ЕС. Това е стимул, на който либералдемократите  трудно биха могли да се противопоставят. Следователно те вероятно биха подкрепили правителство на Корбин за всеки конкретен случай до приемането на законопроекта за референдум. Това ще отнеме известно време. Най-напред трудът ще предоговори сделката , след което ще приеме законопроект за референдум. Законопроектът от 2015 г., за референдума за 2016 г., отне седем месеца, за да премине през парламента. След това избирателната комисия ще тества въпроса, след който кампанията ще започне. Така Корбин би бил в безопасност поне една година. \r\n \r\n  Юлиян Марков", "date": "2019.12.02", "title": "The Guardian: Джо Суинсън заяви, че няма да подкрепи правителство на Корбин, но ще й се наложи"}
{"url": "http://www.focus-news.net/news/2019/12/02/2725418/desetki-grazhdani-zapochnaha-da-se-sabirat-pred-sgrada-na-sadebnata-palata-v-sofiya-v-znak-na-protest-sreshtu-naznachavaneto-na-glaven-prokuror-ivan-geshev.html", "text": "Десетки граждани започнаха да се събират пред сграда на Съдебната палата в София в знак на протест срещу избора за назначаване на главен прокурор Иван Гешев, предаде репортер на  Агенция ,,Фокус\"  . Част от протестиращите разпънаха плакат, на който пише ,, Правосъдие за всеки\" . Има засилено полицейско присъствие. \r\nБояна МАРКОВА", "date": "2019.12.02", "title": "Десетки граждани започнаха да се събират пред сграда на Съдебната палата в София в знак на протест срещу назначаването на главен прокурор Иван Гешев"}
