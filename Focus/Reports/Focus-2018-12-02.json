{"url": "http://www.focus-news.net/news/2018/12/02/2597340/vidin-kolona-ot-tovarni-avtomobili-se-e-obrazuvala-na-gkpp-vidin-na-izhod-ot-stranata.html", "text": "Колона от товарни автомобили се е образувала на ГКПП Видин на изход от страната. В района има гъста мъгла. Това съобщи слушател на  Радио „Фокус“ .", "date": "2018.12.02", "title": "Видин: Колона от товарни автомобили се е образувала на ГКПП Видин на изход от страната"}
{"url": "http://www.focus-news.net/news/2018/12/02/2597344/aktsenti-v-sutreshniya-blok-dobro-utro-balgariya-na-radio-fokus-na-3-dekemvri.html", "text": "Oтбелязваме Световния ден на хората с увреждания. В цял свят се организират събития, които да напомнят, че е необходима ефективна промяна в условията на живот на хората с увреждания. Подобри ли се с годините дискусията за свободния и независим живот на хората с увреждания и тяхното пълноправно участие в обществото? Гост в сутрешния блок „Добро утро, България“ на Радио „Фокус“ ще бъде Минчо Коралски, председател на Агенцията за хора с увреждания. На 3 декември през 2006 г. е основана ПП ГЕРБ по инициатива на тогавашния кмет на София Бойко Борисов на основата на създаденото по-рано през същата година гражданско сдружение с име „Граждани за европейско развитие на България“ и абревиатура „ГЕРБ“. Как ГЕРБ се превърна във водеща политическа сила у нас? За промените през годините и предизвикателствата сега, ще разговаряме в минутите след 8:00 часа. Най-голямата жива елха в България – „Дървото на надеждата“ ще радва жителите на Димитровград. За инициативите на Общината във връзка със зимната забава, ще разговаряме с кмета Иво Димов. Асеновградският край е особено привлекателен с уникалното съчетание на природно богатство и културно-историческо наследство. На територията на Асеновград „сакралната мрежа” от християнски храмове включва над 10 църкви и над 50 параклиса. В цялата община християнските обекти са близо 300. Какво е състоянието им? Отговорът на този въпрос ще научим от колегата Тони Михайлов от Радио „Фокус“ – Пловдив. \r\nЗапочнете деня информирани! Тези и още теми - в „Добро утро, България“ от 06.00 до 10.00 часа на 3 декември, с водещ Йоланда Пелова.", "date": "2018.12.02", "title": "Акценти в сутрешния блок „Добро утро, България“ на Радио „Фокус“ на 3 декември"}
{"url": "http://www.focus-news.net/news/2018/12/02/2597372/reuters-kraynata-desnitsa-mozhe-da-specheli-mesta-v-parlamenta-na-andalusiya.html", "text": "Проучване публикувано след края на изборите предполага, че испанската крайно-дясна партия „Вокс“ може да спечели между 8 и 10 места в местния парламент, което ще я направи първата парламентарно представена крайно-дясна партия от десетилетия, съобщава агенция  Reuters . \r\nСпоред проучвания, направени между 19 и 30 ноември, социалистите губят подкрепа, но все още получават най-много гласове. \r\nИзборите в най-гъсто населеният регион на Испания стартират натоварен избирателен сезон, който може да обърне държавната политика на четвъртата по големина икономика в еврозоната. През май ще последват редица общински, регионални и европейски избори.    \r\nТова беше първи електорален тест за премиерът социалист Педро Санчес и за новия лидер на консервативната Народна партия Пабло Касадо. \r\nАко се потвърди, че „Вокс“ печелят места, това ще бъде първия признак за националистическото надигане, което помете други европейски държави, достигайки Испания. \r\n„Това не са добри новини за Андалусия и за държавата“, заяви Андер Хил, представителят на социалистическата партия в Сената. \r\nАндалусия има едни от най-високите нива на безработица в Европа и е главна точка за пристигащите мигранти през Средиземно море. \r\nПревод и редакция: Калоян Пенков", "date": "2018.12.02", "title": "Reuters: Крайната десница може да спечели места в парламента на Андалусия"}
{"url": "http://www.focus-news.net/news/2018/12/02/2597342/afp-slovashki-sad-otkaza-da-osvobodi-pod-garantsiya-12-aktivisti-na-griynpiys-uchastvali-v-protest-sreshtu-vagledobiva.html", "text": "Съдът в неделя отказа да освободи под гаранция 12 активисти от \"Грийнпийс\", които организираха протест в най-голямата и най-старата мина за кафяви въглища на Словакия, което глобалната екологична група нарече \"позор\", предава  AFP . \r\nАктивистите бяха задържани, след като издигнаха знамето \"Сложете край на Епохата на въглищата\" на кулата на лигнитна мина в Новаки, Централна Словакия, в сряда. \r\n\"Съдията разпореди  превантивно задържане на 12-те обвинени, като причината е страхът, че те ще продължат да извършват престъпления\", заяви в неделя Роман Тарабус, говорител на окръжния съд в Привидза. \r\nРешението на съда съвпадна със стартирането на конференцията на ООН по въпросите на климата в съседна Полша на фона на спешните предупреждения на учените за бързия темп на глобалното затопляне. \r\nАктивистите - от Белгия, Чехия, Финландия, Германия и Словакия - са обвинени в престъпни действия и може да бъдат осъдени на до пет години затвор, ако бъдат признати за виновни.  Юлиян Марков", "date": "2018.12.02", "title": "AFP: Словашки съд отказа да освободи под гаранция 12 активисти на „Грийнпийс“, участвали в протест срещу въгледобива"}
{"url": "http://www.focus-news.net/news/2018/12/02/2597341/predstoyashti-sabitiya-v-stranata-za-3-dekemvri-agentsiya-fokus.html", "text": "*** \r\nОт 09.00 часа вицепремиерът и министър на отбраната Красимир Каракачанов ще посети СОУ „Йордан Йовков“, където ще проведе открит урок по Русезнание. От 10.15 часа в зала 1 на Областна администрация Русе ще се състои брифинг. От 11.00 часа е предвидено Красимир Каракачанов да изнесе лекция пред академичната общност на Русенския университет и пред студенти по професионално направление „Национална сигурност“ на тема „Българските въоръжени сили в рамките на НАТО и ОПСО“.  \r\n*** \r\nОт 09.00 до 17.30 часа в зала 3 на НДК ще се проведе обществено обсъждане на наредбата, с която се въвежда системата „бонус-малус“. Събитието се организира от Комисията за финансов надзор (КФН), Министерство на вътрешните работи и Министерство на транспорта, информационните технологии и съобщенията.    \r\n*** \r\nОт 10.00 часа в зала „Джон Атанасов“ на София Тех Парк министърът на образованието Красимир Вълчев ще открие първия национален форум за иновации в образованието. На форума е поканен и заместник-министър председателят Томислав Дончев. \r\n*** \r\nОт 10.00 часа в Академична зала на ТУ-София, блок 1 в Ректората на Техническия университет – София ще бъдат представени резултатите от изпълнението на проект  „Университетски научноизследователски комплекс за иновации и трансфер на знания в областта на микро/нанотехнологии и материали, енергийната ефективност и виртуалното инженерство“ (УНИК).  \r\n*** \r\nОт 10.00 часа в Националния пресклуб на БТА пресконференция по проект „Модернизиране на пенитенциарната система в България“. В събитието ще вземе участие зам.-министърът на правосъдието проф. Николай Проданов. \r\n*** \r\nОт 10.00 часа 13 състав на Специализирания наказателен съд ще гледа делото срещу Радослав К., Генчо П., Венцислав П., Георги С. и др. за организиране и ръководене на организирана престъпна група.  \r\n*** \r\nОт 10.00 часа 15 състав на Специализирания наказателен съд ще гледа делото срещу Димитрина Р., Мария Ж., Нели К. и Надежда Т. за образуване и ръководене на организирана престъпна група.  \r\n*** \r\nОт 10.00 часа 12 състав на Специализирания наказателен съд ще гледа делото срещу Младен М., Мария Т., Полина Т., Николай Н. и др. за образуване и ръководене на организирана престъпна група.  \r\n*** \r\nОт 10.00 часа 7 състав на Специализирания наказателен съд ще гледа делото срещу Румяна Ч. за престъпление по служба.  \r\n*** \r\nОт 10.30 часа 14 състав на Специализирания наказателен съд ще гледа делото срещу Десислава И., Биляна П. и Петко Д. за подкуп. \r\n*** \r\nОт 11.00 часа пред паметника на загиналите медици пред ВМА ще бъдат положени венци и цветя по повод 127 г. от създаването на Академията.  От 11.25 часа, в киносалона на ВМА, ще се проведе тържествено събиране на личния състав, с участието и на официални гости. Началникът бригаден генерал проф. д-р Венцислав Мутафчийски, д.м.н., FACS, ще отчете резултатите от работата на болницата през 2018 година. \r\n*** \r\nОт 13.00 часа 11 състав на Специализирания наказателен съд ще гледа делото срещу Симеон Т., Добрин Д., Веселин Е. и др. за организиране и ръководене на организирана престъпна група.  \r\n*** \r\nОт 13.30 часа 1 състав на Специализирания наказателен съд ще гледа делото срещу Иван С., Янко К., Николай Х. и др. за организиране и ръководене на организирана престъпна група. \r\n*** \r\nОт 14.00 часа Специализирания наказателен съд ще гледа делото срещу Георги С., Георги С. и Георги М. за организиране и ръководене на организирана престъпна група.  \r\n*** \r\nОт 15.30 часа ще се проведе заседание на Прокурорската колегия на Висшия съдебен съвет. \r\n*** \r\nОт 16.00 часа в Конферентна зала на АИКБ ще се състои официално представяне на Института за устойчиво икономическо развитие (ИнУИР).  \r\n*** \r\nОт 17.00 часа в зала „Роял“ на „София хотел Балкан“ ще бъдат връчени годишните награди за постижения в икономиката на Българска търговско-промишлена палата (БТПП).   \r\n*** \r\nОт 18.00 часа в галерия „Класика“ ще се състои благотворителна изложба на картини на творци с увреждане.  \r\n*** \r\nОт 19.00 часа в кино „Люмиер Лидл“ ще се състои концерт на група „СПРИНТ“.  \r\n*** \r\nОт 19.00 часа в зала 1 на НДК ще се проведе коледният концерт на Веселин Маринов.  \r\n*** \r\nОт 17.30 часа на площад „Акад. Николай Хайтов“ ще бъдат запалени светлините на коледната елха. Церемонията ще бъде придружена от детския спектакъл на Боби шоу и артисти, озаглавен „Коледно сияние”.  Малко преди запалването на светлините на коледната елха, от 16.00 часа, в един от местните ресторанти ще се състои и Коледно тържество за деца в неравностойно положение. \r\n*** \r\nОт 11.00 часа във фоайето пред зала 114 на Югозападен университет „Неофит Рилски“ ще бъде представена постерна изложба, посветена на 85-годишнина от рождението на проф. Александър Фол.  \r\n*** \r\nОт 12.00 часа в зала 101 в сградата на община Благоевград ще се проведе пресконференция във връзка с програмата на Коледен фестивал 2018.  \r\n*** \r\nОт заседателна зала на общината ще бъдат връчени годишните литературни награди на Бургас. От 11.00 часа ще бъде изнесен доклад за бургаската поезия на литературния критик, преводач на книги от френски език и преподавател по български език в УНСС Юлиан Жилиев. От 14.00 часа писателят, литературовед и преподавател по нова българска литература в СУ „Св. Климент Охридски“ проф. Симеон Янев ще изнесе доклад за бургаската проза. Наградите за литература на Община Бургас за годината – „Пегас“, „Христо Фотев“ и „Петко Росен“ ще бъдат връчени в 16.30 часа. \r\n*** \r\nОт 13.30 часа в залата на Младежки културен център ще бъде отбелязан Международният ден на хората с увреждания.  \r\n*** \r\nОт 16.30 часа в Заседателната зала на Община Бургас в навечерието на празника на града - Никулден, по традиция ще бъдат отличени най-добре представилите се бургаски творци на словото, издали книга през 2018 година. \r\n*** \r\nОт 18.00 часа в зала „Петя Дубарова“ на КЦ „Морско казино“ бургаската художничка Радка Караиванова ще представи новата си изложба „Морски карнавал\" в навечерието на празника на Бургас.  \r\n*** \r\nОт 14.00 часа в клуба на ПП ГЕРБ (ул. „Г. Бенковски” №1), народният представител д-р Руслан Тошев ще има приемен ден за граждани.  \r\n*** \r\nОт 18.00 часа ще започне срещата, на която депутатите  от ПГ на „БСП за България“ Иван Иванов и Денчо Бояджиев ще представят проекта „Визия за България“ \r\nв зала на читалището „Васил Друмев – 1881“.  \r\n*** \r\nОт 18.00 часа зам.-председателят на ПГ на „БСП за България“ Весела Лечева и народният представител Жельо Бойчев ще се срещнат с гражданите в зала „Тържествена“ на община Велики Преслав, за да представят проекта „Визия за България“. \r\n***  \r\nОт 10.00 часа във фоайето на Община Велико Търново ще се проведе откриване на изложба-базар на Арт-ателие към Съюз на инвалидите – Велико Търново.   \r\n***  \r\nОт  12.00 до 14.00 часа в парк „Марно поле” доброволци от ЦМЕДТ „Амалипе” , клуб „Живей” към РЗИ - Велико Търново, БМЧК, и ГУП , ще раздават презервативи, балони и здравно образователни материали. По същото време там ще бъде позициониран мобилен кабинет „КАБКИС” за безплатно анонимно изследване, за ХИВ/ СПИН. Изследването е изключително бързо и в рамките на 10 минути хората ще могат да разберат резултатите си.  \r\n***  \r\nОт 12.30 часа в конферентната зала на хотел „Премиер“ ще се проведе Начална конференция  за стартиране дейностите по проект \"Изкуство и култура - общи трансгранични активи в подкрепа на устойчивото развитие на туризма\", съфинансиран от Европейския съюз чрез ЕФРР по Програма за трансгранично сътрудничество ИНТЕРРЕГ  V-А Румъния - България 2014 - 2020.  \r\n***  \r\nОт 19.00 часа в голяма зала на МДТ „Константин Кисимов“ ще бъде представен „Мистерията Дон Жуан“ – комедиен спектакъл. \r\n***  \r\nОт 19.00 часа в  Клуб 7 ще се проведе представяне на романа „Глиненият цар“ на автора Добромир Байчев.   \r\n***  \r\nОт 19.00 часа в театралния салон на НЧ „Надежда-1869“ ще бъде представена „Не вярвай на Лисицата” – театрална постановка.  \r\n*** \r\nОт 15.00 часа народните представители от ПГ на „БСП за България“ Александър Симов, Донка Симеонова и Иван Иванов ще разговарят с хората в с. Венец в залата на Общинския съвет, за да представят проекта „Визия за България“.  \r\n*** \r\nОт 17.30 часа на площад „Бдинци“ ще бъдат запалени светлините на коледната елха.  \r\n*** \r\nОт 17.30 часа народните представители от ПГ на „БСП за България“ Тодор Байчев и Кольо Милев ще представят „Визия за България“ в зала на Младежки дом. \r\n*** \r\nОт 18.00 часа в зала №1 на Община Горна Оряховица ще се проведе комедийно шоу (стенд ъп комеди), част от кампанията срещу агресията в училище – „БЪДИ АКТИВЕН, НЕ АГРЕСИВЕН\". \r\n***  \r\nОт 18.30 часа в НЧ „Напредък-1869“ Театър „Българска армия” София представя спектакълът „Декамерон“ по Джовани Бокачо. Участват: Анастасия Ингилизова, Антоанета Добрева-Нети, Георги Къркеланов, Радина Кърджилова, Стефка Янорова и др.   \r\n*** \r\nВ Регионална библиотека „Дора Габе“ ще бъдат представени изложби на библиотечни документи „Коледа - традиции и вярвания“ и „Коледно вълшебство“. В библиотеката ще се изработват коледни картичики, ще се пишат писма до Дядо Коледа и ще се  четат коледни приказки. \r\n*** \r\nВ Младежкия център ще бъде открита изложба „Коледни вълшебства“.  \r\n*** \r\nОт 17.30 часа на площад „Свобода” ще бъдат запалени светлините на коледната елха.  \r\n*** \r\nОт 17.00 часа народните представители от ПГ на „БСП за България“ Александър Симов, Донка Симеонова и Иван Иванов ще разговарят с жители на града в читалище „Просвета – 1934“, за да представят проекта „Визия за България“. \r\n*** \r\nОт 18.30 часа зам.-председателят на ПГ на „БСП за България“ Георги Свиленски и народният представител Таско Ерменков ще дискутират „Визия за България“ с хората от региона в  зала 105 на читалище „Пробуда – 1928“. \r\n*** \r\nОт 13.00 часа в залата на читалище „Братство” ще се проведе концерт по повод Международния ден на хората с увреждания.  \r\n*** \r\nОт 17.30 часа в Регионална библиотека „Гео Милев“ ще се състои среща-разговор с алпиниста Атанас Скатов.  \r\n*** \r\nВъв фоайето на Регионална библиотека „Гео Милев” ще може да бъде разгледана изложба „127 г. градски статут на Монтана“.  \r\n*** \r\nОт 18.00 часа народните представители от ПГ на „БСП за България“ Антон Кутев и Петър Витанов ще разговарят с хората от региона в зала на читалище „Пробуда – 1906“, за да представят проекта „Визия за България“. \r\n*** \r\nОт 17.00 часа народните представители от ПГ на „БСП за България“ доц. д-р Георги Йорданов и Пенчо Милков ще дискутират „Визия за България“ с хората от региона в Камерна зала на читалище „Христо Ботев – 1872“. \r\n***   \r\nОт 17.30 часа, в Младежкия дом в Пазарджик, ще бъде представена поетичната книга „Защото е студено“ на поетесата Валентина Радинска.  \r\n*** \r\nОт 17.00 часа на градския площад ще бъдат запалени светлините на коледната елха.  \r\n*** \r\nОт 17.00 часа зам.-председателят на ПГ на „БСП за България“ Георги Свиленски и народният представител Таско Ерменков ще дискутират „Визия за България“ с хората от региона в Клуб на пенсионера.  \r\n*** \r\nОт 09.00 часа в зала 2 на Окръжния съд ще се проведе заседание по делото срещу Йорданка Д. и Вълко З., обвинени съответно във взимане и даване на подкуп и последващо съставяне на официални документи с невярно съдържание.  \r\n*** \r\nОт 09.30 часа в зала 10 на Окръжния съд ще се проведе заседание по делото срещу Ивелин А., обвинен в умишлено убийство по особено мъчителен начин и с особена жестокост. \r\n*** \r\nОт 09.30 часа в зала 1 на Окръжния съд ще се проведе заседание по делото срещу Халина М. П., обвинена в избягване на  установяването и плащането на данъчни задължения по ЗДДС в особено големи размери и съставяне на документи с невярно съдържание. \r\n*** \r\nОт 15.00 часа в Лаборатория 4309 на Техническия университет ще се състои откриването на модерна база с промишлени роботи и съвременни индустриални технологии.  \r\n*** \r\nОт 17.00 часа във фоайе „Изкуствотека“ на библиотека „Иван Вазов“ ще бъде открита коледна изложба на художници от града. \r\n*** \r\nОт 17.30 часа ще бъдат запалени светлините на елхата в района на Лапидариума в Стария град. \r\n*** \r\nОт 17.30 часа на официална церемония ще бъдат включени светлините на коледната елха в новия парк в кв. „Тракия“. \r\n*** \r\nОт 18.00 часа в зала „Петър Стайков“ на Клуба на дейците на културата, на бул. „България” 43 ще бъде открита съвместна изложба живопис на художниците Живка Кисьова, Румен Найденов и Стефан Данчев.  \r\n*** \r\nОт 16.00 часа народните представители от ПГ на „БСП за България“ Кристина Сидорова и Явор Божанков ще дискутират Визията на левицата с жители и симпатизанти в зала на читалище „Съзнание – 1927. \r\n*** \r\nОт 18.00 часа народните представители от ПГ на „БСП за България“ Кристина Сидорова и Явор Божанков ще дискутират Визията на левицата с жители и симпатизанти в Музейния комплекс. \r\n*** \r\nОт 14.30 часа във фоайето на Община Стара Загора ще бъде открита изложба на ученически рисунки. \r\n*** \r\nОт 17.00 часа в РБ „Захарий Княжески“ ще се проведе 49 -ти Фестивал на оперното и балетното изкуство – съпътстваща програма Концерт-продукция на участници в майсторския клас на Теодора Късметска-Сороков. \r\n*** \r\nОт 17.30 часа на площада пред общината ще бъдат запалени светлините на коледната елха.  \r\n*** \r\nОт 18.00 часа в Художествената галерия ще бъде представена ретроспективна изложба на Васил Тодоров (1893-1977).  \r\n*** \r\nОт 19.00 часа в Драматичния театър ще се играе постановката „Щурчето – убиецът на Ботев?...“, по романа „Неговата любима“ от Неда Антонова.  \r\n*** \r\nОт 10.00 часа в зала „Дружба“ ще се проведе детски спортен празник под надслов „Да мечтаем заедно“ за всички деца с увреждания и техните родители.  В 11.00 часа в ДКТ „Иван Димов“ – Хасково ще започне празничен концерт посветен на Международния ден на хората с увреждания. \r\n*** \r\nОт 15.00 часа народните представители от ПГ на „БСП за България“ Анелия Клисарова и Иван Ченчев ще се срещнат с жители на Хитрино в залата на читалище „Пробуда 1929“, за да представят проекта „Визия за България“. \r\n*** \r\nОт 15.00 часа народните представители от ПГ на „БСП за България“ Георги Стоилов и Николай Цонков ще се срещнат с жители на с. Царев брод в Пенсионерския клуб на ул. „Христо Ботев“ 11, за да представят проекта „Визия за България“. \r\n*** \r\nОт 17.00 часа народните представители от ПГ на „БСП за България“ Георги Стоилов и Николай Цонков ще се срещнат с жители на с. Мадара в читалище „Просвета – 1908“, за да представят проекта „Визия за България“. \r\n*** \r\nОт 18.00 часа депутатите от левицата Анелия Клисарова, Иван Ченчев и Иван Иванов ще представят проекта „Визия за България“в зала на Регионален исторически музей, бул. „Славянски“ 17.", "date": "2018.12.02", "title": "Предстоящи събития в страната за 3 декември (Агенция „Фокус“)"}
{"url": "http://www.focus-news.net/news/2018/12/02/2597343/atanas-kambitov-radev-politicheski-subekt-nyama-da-e-uspeshen.html", "text": "Радев политически субект няма да е успешен. Това каза Атанас Камбитов, кмет на Благоевград, ГЕРБ, в разговор с Илиана Беновска в седмичното обзорно политическо предаване „Беновска пита“ по „Канал 3“ и „Радио К2“, съобщиха от  екипа на предаването . \r\nБеновска посрещна своя гост в студиото и отправи първия си въпрос към него - каква е ролята на гражданите и избирателите в партньорските отношения с управляващите. Кметът на ГЕРБ отговори, че разумният коректив е ролята на всички, тъй като и управляващите са избиратели и граждани на страната ни. „Търсейки вината – всеки един от нас трябва да погледне първо себе си, да види той какво е сгрешил и чак тогава да търси отговорност от другите“, коментира д-р Камбитов. Той цитира Морфов „Животът е прекрасен“ – „Живея, за да се оплаквам и се оплаквам, за да живея“ и коментира, че прехвърлянето на вината не е от полза за никого. Беновска уточни, че не задава тези въпроси в анонса си, за да оправдае или възхвали управляващите, но е важно къде е златното сечение между отговорността на гражданите да пазят изработеното от управляващите. „Трябва да има партньорски отношения, а не да търсим конфронтацията“, отговори Камбитов и подчерта, че трябва да се акцентира върху това, което се прави, а не само върху грешките, защото проблеми има навсякъде, например в ремонтите на улиците и не е добре да се вижда само една крива плочка, а да не се оценява целият площад. Камбитов призова двете страни – избиратели и управници, да вървят в една посока, защото целите на управлението са да подобряват живота на гражданите. Беновска припомни, че ГЕРБ са упреквани, че купуват гласоподаватели чрез санирането на блоковете. „Вие, Благоевград, сте първенец по брой санирани жилища. Така ли е?“, попита водещата. Кметът на Благоевград потвърди и подчерта, че санирането е една от най-удачните политики и съжалява, че процесът сега е замразен. Той обясни, че е провел скоро разговор с Българската банка за развитие (ББР), от Европейската банка за развитие (ЕБР) са идвали на проверка и всички имат желание програмата за саниране да продължи, заради социалния ефект, намаляване на замърсяването на въздуха е спаднало с 10%, изцяло промененият облик на града и т.н. Около 25 000 души са облагодетелствани от програмата за саниране в Благоевград, по думи на кмета Камбитов. Беновска попита с какъв екип работят – колко души, с каква квалификация, на каква възраст и срещу какво заплащане, защото работата е тежка. Общинският персонал се състои от 129 човека, но според Камбитов са малко за голям такъв голям град, тъй като общината прави документацията, контролира целия процес, отговаря за инвеститорския контрол и т.н., но няма нито един външен, нает човек, а средната възраст е под 35 години. Камбитов се пошегува, че той, председателят на общинския съвет и един от заместник кметовете са най-възрастните в екипа. Кметът сподели, че тези млади хора трябва да имат и достойно възнаграждение и затова смее да твърди, че заплатите в Благоевград са едни от най-високите в страната. \r\n„Какво ще кажете за желанието на БСП да се намалят заплатите на народните представители, на изпълнителната власт, без да споменават срамежливо заплатата на президента?“, попита водещата. Д-р Камбитов отговори, че това е популистко изказване и според него има две теми, по които 95% от българите ще са на едно мнение – 1. данъците и цените са високи и 2. Заплатите са ниски. Беновска коментира, че много хора искат да получават повече, но да работят по-малко. „Не мисля, че това е правилният начин. Хората какво искат – по-високи възнаграждения, да де, ама ние трябва да го вържем с друго – по-висока производителност. И когато върви икономиката добавената стойност е по-висока и работодателите ще имат възможност да дават по-високи заплати“ коментира кметът на Благоевград. Той подчерта, че в Благоевград работят много ефективно и компактно с малко души и това дава възможност за по-високите заплати. \r\n„Вие сте инициатор на единствената по рода си кампания в България, която е под наслов – „Ти предложи – кметът направи“. Разкажете ми как се роди тази кампания и какви са резултатите“, попита политическият журналист. „Идеята беше да имаме пряката връзка с хората, за да може ние да видим хората какво точно искат. Давам пример – правим депо, правим водопроводи, правим пречиствателна станция, да, но хората от еди-кой си блок в еди-кой си квартал искат да имат градинка, беседка, нещо, което всеки ден да го ползват. Нямаме, обаче, възможността да чуем всеки, да отидем всеки да попитаме. Ето, тази инициатива дава такава възможност – всеки да каже какво иска“, заяви Камбитов. Идеите се събират на общо събрание с домоуправителя, протоколират се, слагат се подписи и документите се предават в община Благоевград на изнесено работно място, което е само за инициативата. До 22-ри ноември са събрани 85 предложения, които са селекционирани по дейности. Беновска сподели, че децата ѝ я питат дали има хора, които установяват нередностите – разместени плочки, повредени пейки и т.н. и защо не се предложи на г-жа Фандъкова за град София група от няколко души деца да пообиколят града, запишат проблемите и занесат протоколите в общината, за да се улесни тяхната работа. Водещата попита събеседника си дали приема тази идея за Благоевград. Кметът отговори, че идеята е много добра, но пожела да довърши за предишната инициатива – всички постъпили предложения се преглеждат, преценява се кое може да бъде осъществено и кое не, но хората знаят по каква причина не може да се направи. Това, което ще се работи, се залага в бюджета за следващата година, описва се колко ще струва и се подава срок за изпълнение. „Кой е най-тежкият проблем в общината?“ попита водещата. Камбитов обясни, че депото за отпадъци, което е в процес на изграждане, а проблемът е с давност над 20 години, тъй като е много сложен проект. По негови думи в края на годината депото трябва да е готово и това ще реши един от най-сериозните проблеми на града и на 4 съседни общини. \r\n„Кое е най-голямото Ви постижение през изминалия кметски мандат дотук?“, попита Беновска. Кметът на Благоевград определи санирането като много сериозен успех, в момента се завършват проектите по програма „Региони в растеж“ – градска среда, социални жилища и политика, подпомагане на младите и семействата. Беновска отвори темата за образованието и за нуждата от квалифицирана работна ръка с техническо образование и попита каква е политиката на община Благоевград за дуалното и професионалното образование. Кметът Камбитов обясни, че бизнесът изпитва остра нужда от технически кадри и е необходимо да се обръща все повече внимание на професионалните гимназии, защото, може би, бъдещето е децата да се насочат към този вид обучение. „В момента имаме над 1300 ученици в професионални гимназии. Имаше професионална гимназия по текстил, която към днешна дата вече не е актуална и затова се създаде гимназия по туризъм, ресторантьорство – професии, които се търсят. В момента ще направим ресторант, в който децата да могат да прилагат това, което учат. В туризма има по-сериозно търсене и се стараем да отговаряме на нуждите на бизнеса“, обясни д-р Камбитов.  \r\n„Можете ли да направите един анализ на сегашното управление на ГЕРБ заедно с Петриотите? На централно равнище как се реализира и как се отразява на местно равнище“, попита Беновска. Кметът на Благоевград определи работата на управлението като успешна, което улеснява комуникацията на местната власт с централното ръководство. „За последните два мандата, за съжаление, ние преминахме през колко служебни кабинети. Истината е следната, когато има служебен кабинет – всичко спира да работи, а в момента сме в края на реализацията на оперативните програми и това означава, че почти никъде няма да се свърши работа на сто процента“, коментира д-р Камбитов. Беновска попита два пъти избирания за кмет на Благоевград Атанас Камбитов  какво би било обръщението му към гражданите, ако се кандидатира отново. „Категорично – да сме живи и здрави. Намерението ми е да се кандидатирам за трети мандат. Има още доста неща, които сме заложили като идеи, като планове, които искам да се реализират – конкретни планове, които са дългосрочни за развитието на града. Иначе, слоганът на Благоевград е „Древен и модерен“ отговори кметът. Водещата го попита как ще обори възраженията срещу него и управляващите по повод здравната реформа. Д-р Камбитов обясни, че това са наследени проблеми и наистина трябва да се промени нещо, но според него в България медицината е на много високо ниво.  \r\n„Често прехвърчат искри между двамата генерали, двамата първи мъже в България – президента Радев и министър-председателя Борисов. Е ли Румен Радев обединител на нацията“, бе въпросът на Беновска към д-р Камбитов. Той отговори, че искрите са ежедневно явление, а Радев е президент, но не и обединител, защото има разминаване между думите и действията му, които са конфронтационни. За финал на разговора Беновска попита кмета на Благоевград дали очаква президентът да създаде свой политически субект. „Смятам, че да, но не мога да говоря от негово име, но поне погледнато отстрани – това, което прави, така изглежда. Не смятам, че ще бъде с БСП“, отговори Камбитов, който смята, че проектът начело с Радев няма да е успешен.  \r\nТака завърши разговорът на Илиана Беновска с Атанас Камбитов в седмичното обзорно политическо предаване „Беновска пита“ по „Канал 3“ и „Радио К2“ на 2-ри декември 2018 година.", "date": "2018.12.02", "title": "Атанас Камбитов: Радев политически субект няма да е успешен"}
{"url": "http://www.focus-news.net/news/2018/12/02/2597348/nimh-v-6-oblasti-na-stranata-e-obyaven-zhalt-kod-za-niski-temperaturi-za-3-dekemvri.html", "text": "В 6 области на страната е обявен жълт код за ниски температури за 3 декември. Това сочи справка на сайта на  Националния институт по метеорология и хидрология (НИМХ) към Българската академия на науките (БАН).   Жълтият код ще е в сила за областите: Видин, Монтана, Враца, Плевен, Велико Търново и Русе. Жълтият код означава потенциална опасност. Метеоролозите съветват гражданите да бъдат внимателни, тъй като се очакват много ниски температури. Възможни са здравни проблеми за чувствителни и болни хора, възрастни, деца и бездомници.", "date": "2018.12.02", "title": "НИМХ: В 6 области на страната е обявен жълт код за ниски температури за 3 декември"}
{"url": "http://www.focus-news.net/news/2018/12/02/2597346/the-times-of-israel-politsiyata-preporachva-povdigane-na-obvineniya-v-podkup-na-benyamin-netanyahu.html", "text": "Полицията препоръчва повдигане на обвинения в подкуп на израелския премиер Бенямин Нетаняху, пише израелското електронно издание  The Times of Israel .  \r\nВ обвинение, което отново може да застраши стабилността на правителството, израелската полиция обяви в неделя, че препоръчва обвинения в подкуп срещу премиера Бенямин Нетаняху и съпругата му Сара Нетаняху във връзка с разследването „Безек“, известно като дело 4000. \r\nСледователи казват, че Беняамин Нетаняху е вземал решения в полза на Шаул Елович, контролиращия акционер в Безек, най-голямата телекомуникационна компания в страната - въпреки опозицията от длъжностните лица на Министерството на комуникациите - в замяна на положително отразяване от новинарския сайт на Елович. \r\nВ обвинението полицията заяви, че \"министър-председателят и неговите сътрудници са се намесвали по очевиден начин и понякога дори ежедневно в съдържанието, публикувано от уебсайта на Walla News, и също така са се опитвали да повлияят на назначаването на висши служители (редактори и репортери) чрез контактите си с Шаул и Ирис Елович \", съпругата на собственика на Безек. \r\n\"Основното подозрение е, че министър-председателят е взел подкупи и е действал в конфликт на интереси, като се e намесвал и действал в регулаторни решения, които са в полза на Шаул Елович и Безек Груп, като в същото време пряко и непряко се е намесвал в съдържанието на Walla News, което би било от полза за него \", каза полицията в съвместно изявление със службите за сигурност, които също участват в деветмесечното разследване.  Юлиян Марков", "date": "2018.12.02", "title": "The Times of Israel: Полицията препоръчва повдигане на обвинения в подкуп на Бенямин Нетаняху"}
{"url": "http://www.focus-news.net/news/2018/12/02/2597347/daniela-kaneva-regionalna-biblioteka-varna-edin-ot-nay-tsennite-ekzemplyari-ot-tsarkovnoslavyanskata-literatura-e-parvoto-izdanie-na-noviya-zavet-na-neofit-rilski.html", "text": "Едни от най-ценните екземпляри от църковнославянската литература са първото издание на Новия завет на Неофит Рилски от 1840 г., второто издание на „Неделник” на Софроний Врачански от 1856 г. Това каза за  Радио „Фокус” – Варна  Даниела Канева, завеждащ отдела за редки и ценни сбирки в Регионална библиотека „Пенчо Славейков” – Варна. От възрожденската периодика библиотеката притежава „Любословие” – списание на Константин Фотинов от 1846 г., което е първото периодично издание на български език. Друго интересно издание е списание „Местна китка“ и „Гайда“ на Петко Рачов Славейков, допълни Даниела Канева. Периодическо списание на българското книжовно дружество, предшественика на по-късната институция Българска академия на науките (БАН), посочи още Даниела Канева. В колекцията влиза и учебна литература от този период. Част от представените издания са „Българска граматика“ на Неофит Рилски от 1835 г. Тя се счита за първия филологически труд на българската литература. Колекцията съдържа и „Първичка българска граматика“ на Иван Богоров от 1844 г. и „Аритметическо ръководство за наставление на българските юноши“ от Неофит Бозвели от 1835 г, каза още Даниела Канева. Най-крупното произведение във възрожденската колекция на български учен-енциклопедист е „Панепистемия“  на д-р Петър Берон издадено на фрески език в Париж от 1831 до 1867.", "date": "2018.12.02", "title": "Даниела Канева, Регионална библиотека – Варна: Един от най-ценните екземпляри от църковнославянската литература е първото издание на Новия завет на Неофит Рилски"}
{"url": "http://www.focus-news.net/news/2018/12/02/2597349/yeni-safak-visokopostaven-komandir-na-talibanite-e-ubit-pri-vazdushen-udar.html", "text": "Високопоставен командир на талибаните е убит в южната провинция Хелманд в съвместна операция на афганистанските сили и специалните сили на САЩ, афганистански представители и членовете на талибаните заявиха в неделя, цитирани от турския вестник  Yeni Safak \r\nАбдул Манан, който отговаряше за провинция Хелманд в бунтовническата група, беше убит заедно с 29 други при въздушен удар в събота, докато се е срещал с местни командири и бойци в района на Навзад, заяви провинциалният губернатор на Хелманд Мохамед Ясин Хан. \r\nНеговата смърт бе потвърдена от членовете на талибаните в Хелманд и съседната провинция Кандахар, но нямаше първоначално потвърждение от американската армия, която заяви, че проучва информацията. \r\nСмъртта на Молла Манан, който командваше бойците на талибаните, като те непрекъснато увеличиха контрола си над Хелманд през годините след края на повечето международни бойни мисии през 2014 г., е смятана за голям успех от страна на афганистански сили за сигурност. \r\n\"Той беше най-висшият талибански командир на юг и смъртта му ще има общо въздействие върху сигурността\", каза един високопоставен служител по сигурността в Кабул. \r\nДокладът за смъртта на Манан идва на фона на чести сражения между Афганистанската армия и талибаните, като същевременно се засилиха усилията да се намери мирно решени за прекратяване на 17-годишната война в Афганистан.  Юлиян Марков", "date": "2018.12.02", "title": "Yeni Safak : Високопоставен командир на талибаните е убит при въздушен удар"}
{"url": "http://www.focus-news.net/news/2018/12/02/2597350/blagoevgrad-nebrezhnoto-boravene-s-otoplitelni-uredi-e-nay-chestata-prichina-za-pozhari-prez-zimnite-mesetsi.html", "text": "Небрежното боравене с отоплителни уреди е най-честата причина за пожари през зимните месеци, съобщават от  Регионална дирекция „Пожарна безопасност и защита на населението“ – Благоевград . От там препоръчват да не се поставят горими материали на по-малко от метър от нагревателните и отоплителни уреди, като печки, фурни, камини и други. Освен това уредите за отопление трябва да се използват само по предназначение. Също така е важно същите да бъдат проверявани най-малко веднъж годишно. От пожарната съветват, още когато закупуваме електроуред да проверяваме имат ли документи за произход и качество на продукта. За предпазването от пожари през зимата е задължително условия да изключваме отоплителните уреди, когато напускаме дома. Това важи и за електрическите лампички, които се поставят на коледните елхи или в различни краища на домовете.", "date": "2018.12.02", "title": "Благоевград: Небрежното боравене с отоплителни уреди е най-честата причина за пожари през зимните месеци"}
{"url": "http://www.focus-news.net/news/2018/12/02/2597351/global-times-kitay-kitaysko-amerikanskoto-sporazumenie-e-vazhna-stapka-napred.html", "text": "Китайско-американското споразумение е важна стъпка напред, пише китайското англоезично издание  Global Times . \r\nВ разговорите в събота в Буенос Айрес в Аржентина китайският президент Си Дзинпин и американският президент Доналд Тръмп постигнаха важен консенсус за стабилизиране на търговските отношения между Китай и САЩ. Двете страни ще засилят преговорите за премахване на всички допълнителни тарифи и ще решават въпроси от взаимен интерес. \r\nВъз основа на информацията, получена от Global Times, Китай и САЩ ще обсъдят допълнително хода на разширяването на достъпа до пазарите, защитата на интелектуалната собственост, избягването на задължителните трансфери на технологии и съвместния контрол над престъпленията в кибернетичното пространство. Двете страни са съгласни, че ще се стремят тази сделка да бъде завършена в рамките на следващите 90 дни. Ако в края на този период страните не са в състояние да постигнат споразумение, 10% тарифи ще бъдат повишени до 25%. \r\nНапредъкът, постигнат по време на преговорите в Буенос Айрес, е от съществено значение, тъй като китайско-американската търговска война ескалира тази година. Надяваме се споразумението, постигнато в събота, да бъде изпълнено от двете страни, а китайските и американските работни екипи ще отговорят на очакванията на своите лидери, като нормализират търговските отношения между страните. \r\nГодината беше натоварена за отношенията между Китай и САЩ, която отбеляза глобални икономически и политически промени. Двете най-големи икономики се очаква да останат стабилни, тъй като общите интереси на двете световни сили полагат основите за последния напредък. \r\nСпоразумението между Китай и САЩ има огромен потенциал за справедлива търговия. Изразява се надежда, че търговските екипи от двете страни ще постигнат възможно най-много практически споразумения и възможно най-бързо да ускорят сътрудничеството между Китай и САЩ. \r\nНеспокойният американски фондов пазар се очаква да отговори положително на китайско-американското споразумение. Споразумението дава възможност на китайците да разберат, че двете страни все още могат да намерят обща основа въпреки различията. \r\nСАЩ трябва да поддържат голям обем на вноса, за да поддържат своята икономика. Стратегията на Китай за задълбочаване на реформата и отварянето й изисква тя да намали пазарния праг и да защити правата върху интелектуалната собственост. Потребностите на двете страни са съвместни и търговската война не е жизнеспособна опция.  Юлиян Марков", "date": "2018.12.02", "title": "Global Times (Китай): Китайско-американското споразумение е важна стъпка напред"}
{"url": "http://www.focus-news.net/news/2018/12/02/2597352/veliko-tarnovo-prez-1903-godina-se-provezhda-parviyat-blagotvoritelen-bal-na-turistichesko-druzhestvo-trapezitsa.html", "text": "През 1903 година се провежда първият благотворителен бал на Туристическо дружество „Трапезица“ във Велико Търново. Това каза за  Радио „Фокус“ – Велико Търново  Георги Димитров, секретар на Дружеството. Той припомни, че тогава със събраната скромна сума от 150 лева са засадени дръвчета по поречието на река Янтра. В следващите години настоятелството и членовете си поставят доста по-амбициозни цели. През 1907 година те издават първия пътеводител за Велико Търново и околностите, включващ всички исторически и природни забележителности, както и туристическите услуги, които могат да получат посетителите на града. В следващите години ТД „Трапезица 1902“ започва набирането на средства за построяването на първата хижа в България. Това става факт през 1922 година. На 24 май е отрита хижа „Трапезица“ на крепостта Царевец, която е първата хижа, реализирана в системата на Българския туристически съюз. Георги Димитров отбеляза, че благотворителните коледни балове се провеждат до 1947 година, когато тази инициатива е прекъсната. Коледният благотворителен бал на ТД „Трапезица 1902“ е възобновен отново през 2007 година. \r\nНадежда КРЪСТЕВА", "date": "2018.12.02", "title": "Велико Търново: През 1903 година се провежда първият благотворителен бал на Туристическо дружество „Трапезица“"}
{"url": "http://www.focus-news.net/news/2018/12/02/2597353/plovdiv-alternativnata-rok-grupa-garbage-shte-oglavi-tretiya-den-na-festivala-hills-of-rock-prez-2019-godina.html", "text": "Алтернативната рок група „Garbage“ ще оглави третия ден на фестивала „Hills of Rock“ в Пловдив през 2019 година. Това съобщиха за  Радио „Фокус“ – Пловдив  от Фондация „Пловдив 2019“. Почитателите на групата ще имат удоволствието да ги видят на живо на 30 юни 2019 година на Гребната база в Пловдив. Още две групи се включват към третия фестивален ден – „Amaranthe“ и „Royal Republic“. \r\nСветовно известната рок група „Garbage“ е формирана в Медисън, Уисконсин през 1993 година. По време на своята кариера, която продължава вече 25 години, групата има над 17 милиона продадени копия по целия свят, концерти в над 35 държави и 6 студийни албума. Членовете на „Garbage“ са Шърли Менсън, Дюк Ериксън, Стив Маркър и Бъч Виг, които са заедно от самото създаване на групата. В музиката им се преплитат елементи от трип хоп, гръндж, рок, техно, пауър поп и алтернативен рок. Фестивалът „Hills of Rock“ ще се проведе за трета поредна година, като част от програмата на „Пловдив 2019 – Европейска столица на културата“, на 28, 29 и 30 юни на Гребната база в Пловдив. Скоро ще бъде анонсирана информация и за други групи, които предстои да станат част от фестивала. \r\nТони МИХАЙЛОВ", "date": "2018.12.02", "title": "Пловдив: Алтернативната рок група „Garbage“ ще оглави третия ден на фестивала „Hills of Rock“ през 2019 година"}
{"url": "http://www.focus-news.net/news/2018/12/02/2597155/predstoyashti-sabitiya-v-stranata-za-2-dekemvri-agentsiya-fokus.html", "text": "От 09.00 часа в Интер Експо Център ще бъде открит 24-тият Благотворителен базар на Международен женски клуб – София.  \r\n*** \r\nОт 11.00 часа в Литературен клуб „Перото“ ще се проведе тематичен уъркшоп за деца и техните родители: „Как да бъдем вежливи, когато сме на публични събития с мама и татко“. \r\n*** \r\nОт 11.00 до 12.00 часа ще се проведат заниманията на неделното училище към храм „Св. Николай Софийски“. \r\n*** \r\nОт 11.30 часа в Центъра за образование и култура на Американският университет в България (ул. „Университетски парк“ 1) ще се проведе церемонията по дипломиране на първия випуск на магистърската програма за ръководни кадри „Финанси, банково дело и управление на недвижими имоти” на АУБ и SDA Bocconi.   \r\n*** \r\nОт 12.00 часа инициативният комитет и живеещите в ж.к. „Обеля – 1“ ще излязат на протест до строителната площадка между бл.116 и бл. 117. Недоволството им е породено от продължаващите строителни дейности в зелената площ между блоковете е видимо малкото и опасно отстояние между изкопа  и съседните сгради. \r\n*** \r\nОт 13.30 часа на пл. „Народно събрание“ ще започне митинг-молитва за свободата на вероизповеданието, който ще премине в молитвено шествие. \r\n*** \r\nОт 14.00 часа в Литературен клуб „Перото“ ще бъде представена най-новата детска книга на Мърмеса Поетеса „Бирлампар“. \r\n*** \r\nОт 17.00 часа в Литературен клуб „Перото“ ще се проведе среща-разговор с Юлияна Антонова-Мурата, авторка на книгите „Моши моши, Япония“ и „Уки уки, Япония“. \r\n*** \r\nОт 19.00 часа в кино „Люмиер Лидл“ ще започне концертът „Любов и приятелство“ с участието на младия изпълнител Йордан Марков. \r\n*** \r\nВ 11.30 часа на паркинга на Югозападен университет „Неофит Рилски“ се организира протест, срещу високите цени на горивата и социалната несправедливост.  \r\n*** \r\nВ 12.00 часа пред паркинга на „Метро“ е организиран протест срещу високите цени на горивата.  \r\n*** \r\nОт 11.00 часа в Зала 1 на Фестивален и конгресен център – Варна ще се проведе концертът „Коледа е!“, част от съпътстващата програма на фестивала „Варненско лято“ – „Варненско лято за деца“. \r\n*** \r\nОт 08.00 часа с отслужването на Утреня в храм „Св. Николай Мирликийски Чудотворец“ ще започне вторият ден от възпоменателните тържества по случай 130-ата годишнина от смъртта на екзарх Антим I. От 09.20 часа в храма ще бъде посрещнат Българския Патриарх Неофит, а в 09.30 часа ще започне светата Литургия.  \r\nОт 11.00 часа Българският Патриарх Неофит и митрополитите на Св. Синод ще отслужат Панихида в памет на приснопаметния Български Екзарх Антим I. В 11.30 часа ще бъде отслужена заупокойната молитва пред гробницата-мавзолей на Екзарх Антим I. \r\n***  \r\nОт 14.00 часа в спортна зала „Никола Петров” ще се проведе среща между ХК „Локомотив” гр. Горна Оряховица – ХК „Локомотив“ гр. Варна – хандбал „А” РХГ мъже.   \r\n*** \r\nОт 14.00 часа на стадион „Васил Левски“ ще се проведе срещата между съставите на ОФК „Левски“ (Карлово) и ФК „Миньор“ (Раднево) от Трета лига Югоизточна група. \r\n*** \r\nОт 12.00 часа на паркинга при Общински театър е заявен протест на граждани на Община Кюстендил.  \r\n*** \r\nОт 11.00 часа ловно-рибарско дружество „Сокол – 1893“ организира инициативата „Купи-Пусни шаран във водоема край село Звъничево. \r\n*** \r\nВ 09.00 часа в митрополитския храм „Св. вмчца Марина” Знеполският епископ Арсений ще отслужи архиерейска света Литургия. \r\n*** \r\nОт 18.30 часа в зала „Арена Монбат“ ще започне благотворителният концерт „Направи добро за непознат“ в памет на убитата журналистка Виктория Маринова.", "date": "2018.12.02", "title": "Предстоящи събития в страната за 2 декември (Агенция „Фокус“)"}
{"url": "http://www.focus-news.net/news/2018/12/02/2597157/ot-ponedelnik-uslugite-na-ministerstvoto-na-turizma-shte-sa-dostapni-s-edin-klik-ili-pokazvane-na-litseto-prez-smart-telefon-obzor.html", "text": "Всички регистрационни услуги, които Министерството на туризма предоставя по Закона за туризма ще са достъпни с един клик и през смарт телефон от понеделник. Квалифицираният електронен подпис вече освен по класическия начин с ПИН ще се поставя и чрез лицево разпознаване. Всичко това става възможно, след като за Министерството е разработена специална платформа за електронни услуги. Платформата представи министърът на туризма Николина Ангелкова. Тя уточни, че по този начин искания за издаване на всичките видове разрешения и услуги на ведомството ще могат да се изпращат 24 часа в денонощието 7 дни в седмицата и от всички краища на света. Министър Ангелкова допълни, че за да се използва платформата е нужна предварителна регистрация, която отнема около минута, след което заявлението ще се подава за приблизително 15 секунди.  \r\nНиколина Ангелкова уточни, че Министерство на туризма е първата държавна администрация, която предоставя тази тип електронни услуги у нас. „Пионери сме и в ЕС, където предстои подобна платформа да се въведе от министерство на дигитализацията на Австрия“, каза още тя.   \r\nМинистърът допълни, че се предвижда квалифицираният електронен подпис за ползвателите на услуги във ведомството да е безплатен в първата година след пускането на платформата. По думите й след това потребителите ще имат възможност за 5 безплатни електронни подписа годишно, а след изчерпване и на тази възможност месечният абонамент ще струва 2 лв. Ангелкова допълни, че  той може да бъде прекратяван и подновяван по всяко време и гражданите и бизнесът няма да бъдат задължавани да поддържат непрекъснат абонамент. Министърът поясни че тази платформа е била разработена само за 4 месеца, като изцяло са спазени всички изисквания на законодателството и нормите на GDPR, а защитата на всички лични данни е изцяло гарантирана.  \r\nПроф. Георги Димитров, представител на фирмата - доставчик на удостоверителни услуги „Евротръст”, която е автор на платформата, допълни, че тя е разработена спрямо всички законодателни изисквания, освен това е много лесна за използване. Той представи подробно начина за регистрация и ползване на услугите и уточни, че след като посочим каква услуга искаме да ползваме и се идентифицираме с ЕГН, телефон или имейл адрес всички необходими данни се проверяват и попълват автоматично в заявлението. Проф. Димитров уточни, че при създаването на регистрацията през камерата на телефона при лицевото разпознаване се анализират 84 точки на лицето, за да се гарантира самоличността. \r\nПо думите му новата платформа ще улесни значително достъпа  на гражданите и бизнеса до услугите на министерството, защото няма да се съобразяват с работното време на ведомството и от всяка точка на света. Той посочи, че проектът изключително много оптимизира работата на администрацията, а заявленията ще започват да се обработват веднага след подаването им, като това спестява хиляди часове работно време на хората, а дори и съпоставено с минималната часова надница, финансовият ефект ще е сериозен. Проф Димитров уточни, че до края на месеца електронните услуги на Министерство на туризма ще могат да се ползват от потребители във всички държави членки на ЕС.", "date": "2018.12.02", "title": "От понеделник услугите на Министерството на туризма ще са достъпни с един клик или показване на лицето през смарт телефон (ОБЗОР)"}
{"url": "http://www.focus-news.net/news/2018/12/02/2597154/pregled-na-osnovnite-temi-v-svetovniya-pechat-agentsiya-fokus.html", "text": "Смъртта на бившия американски президент Джордж Буш-Старши и срещите в кулоарите на форума на лидерите на страните от Г-20 са сред основните теми на световния печат. Джордж Хърбърт Уокър Буш, президент на САЩ от 1989 до 1993 г., баща на президента Джордж У. Буш, ветеран от Втората световна война и бивш директор на ЦРУ, почина в петък, съобщи семейството му, пише американското издание  The Washington Examiner . \r\nТой почина в Хюстън, Тексас, в 22:10 часа местно време, според неговия говорител Джим Макграт, който каза, че погребението ще бъде \"обявено възможно най-скоро\". През последните години Буш не беше добре със здравето, но успя да скочи с парашут на 90-ия си рожден ден. През последната седмица от живота му той беше посетен от бившия президент Барак Обама, с когото той бе развил топли отношения. \r\nИзявление, изнесено от кабинета му, гласи: \"Джордж Хърбърт Уокър Буш, военноморски летец от Втората световна война, пионер на тексаския петрол и 41-ви президент на Съединените американски щати, почина на 30 ноември 2018 г. Той е на 94 години и оставя след себе си петте си деца и техните съпрузи, 17 внуци, осем пра-внуци и двама братя . Съпругата му Барбара Буш почина през април на 92-годишна възраст. \r\nБившият президент Джордж У. Буш заяви в изявление: \"Джеб, Нийл, Марвин, Доро и аз с тъга съобщаваме, че след 94 забележителни години нашият скъп баща умря. Джордж Х. Буш беше човек с най-високи морални добродетели и най-добрият баща, който може да поиска син или дъщеря. Цялото семейство Буш е дълбоко благодарно за живота и любовта на 41-я президент на САЩ, за състраданието на онези, които са се грижили и молели за татко, и за съболезнованията на нашите приятели и съграждани. \r\nДжордж Х. У. Буш е роден през 1924 г. и е бил 41-вия президент на Съединените щати за един мандат - загубил изборите от Бил Клинтън през 1992 г. - и два мандата, като 43-и вицепрезидент на президента Роналд Рейгън. Той беше син на сенатор Прескот Буш от Кънектикът и стана патриарх на забележително семейство от републикански полтици като баща на бившия президент Джордж У. Буш и бившия губернатор на Флорида Джеб Буш. \r\nПо време на забележително разнообразната си политическа кариера той е бил конгресмен в Тексас, посланик в ООН, посланик в Китай, и председател на Републиканския национален комитет. Като президент, той командваше американските войски в успешната война в Персийския залив, направил редица политически стъпки като подписването на Закона за американците с увреждания от 1990 г. и Закона за имиграцията от 1990 г. Той назначи двама съдии от Върховния съд и изигра важна роля в създаването на Северноамериканското споразумение за свободна търговия (НАФТА)  , Той управлява по време на края на Студената война, разпадането на Съветския съюз и края на апартейда в Южна Африка. \r\nПреди да влезе в политиката, той служи в американската флота скоро след като завършва Академията Филипс, като се бие във Втората световна война. Три дни преди 19-ия си рожден ден, той беше най-младият авиатор на САЩ във Военноморските сили на САЩ. \r\nНа 20-годишна възраст през септември 1944 г. неговият самолет е свален в Тихия океан. Той участва в бомбени нападения над Чичи Джима, малък остров, на 700 мили южно от Токио и е единственият пилот, който е успял да избегне японски плен. След войната той се жени за Барбара Пиърс, която ще стане популярна първа дама и завършва университета в Йейл. Дългият му брак е един от най-забележителните в съвременната политика. \r\n***  Джордж Хърбърт Уокър Буш, единственият президент, чиято публична борба с еврейските лидери заемаше водещите новинарски заглавия и в същото време неговите частни интервенции помогнаха на десетки хиляди евреи да избягат от опасност и да отидат в Изарел, почина, пише електронното англоезично издание  The Times of Israel . \r\nНеуспеха при изборите през 1992 година  за преизбиране на Буш отбеляза най-ниската точка в отношенията между републиканците и еврейската общност. Буш получи само 11% от еврейския вот в тези избори, една трета от това, което той събра четири години по-рано при победата си през 1988 г. над Майкъл Дукакис. \r\nБуш се нарече \"един самотен човек\", борещ се с \"хиляди лобисти на Хълма (Капитолия – бел.ред.)\". Еврейските лидери видяха, че про-израелската общност е обладана от сила, която е зловеща и способна да отстрани лидера на свободния свят като го нарече антисемит.  \r\nНо това едва ли беше цялата история. По-малко помнят как, като вицепрезидента на Роналд Рейгън, Буш тихо помогна да организират някои от ключовите моменти в усилието да бъдат изведени евреите от бившия Съветски съюз, Етиопия и Сирия. \r\n*** Американският президент Доналд Тръмп потвърди отново ангажимента си към втората среща на върха със севернокорейския лидер Ким Чен-ун, като същевременно предлага благословията си за планираното пътуване на Ким в Сеул, по време на среща с южнокорейския президент Мун Джей-ин, пише корейското издание  Korea Herald . \r\nНа двустранна среща на високо равнище с президента на Южна Корея Мун Джей-ин, президентът на САЩ отбеляза, че посещението на Ким в Сеул може да създаде нов импулс за усилията да се денуклеаризира Северна Корея и да се установи мир на Корейския полуостров. \r\n\"Като потвърди ангажимента си за провеждане на втора среща на върха Северна Корея в САЩ в началото на следващата година, президентът Тръмп помоли Южна Корея и САЩ да си сътрудничат тясно, така че следващата среща на върха ще бъде друг исторически момент в процеса на премахване на ядреното оръжие на Корейския полуостров\" , заяви прессекретаррят на южнокорейския президент, Йон Юн-чан, като съобщи за  срещата на върха в кулоарите на заседанието на Г-20. \r\n*** Президентът на Русия Владимир Путин обърна внимание на двете важни теми в днешния му разговор с турския президент Реджеп Тайип Ердоган в рамките на форума на Г-20 в Аржентина, пише  турският вестник „Джумхуриет” . \r\nПутин е изразил „голяма благодарност” на Ердоган заради „неговата чувствителност” на тема Сирия. „ След последната ни среща в Истанбул, благодаря за това, че се изработват решения по въпроси, които трябваше вече да бъдат разрешени. … Турция още веднъж потвърди своята независимост в областта на външната политика и надеждността си като партньор. … Преди всичко, този проект (морският участък на „Турски поток”) има голям принос за осигуряване на нашите национални икономики и енергийната ни сигурност. Това не се отнася само до нас; това ще стане валидно в рамките на цяла Европа. … Има доста постоянно увеличение на търговските ни връзки.  Видяхме го както миналата, така и тази година. Считам сегашната ни среща като индикатор за ползотворното ни сътрудничество. Отбелязваме много важен напредък в  това наше сътрудничество. След срещата ни в Истанбул продължаваме да получаваме много приятни сигнали и послания за този напредък.”,декларира Путин, цитиран от „Джумхуриет”.", "date": "2018.12.02", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/12/02/2597160/ria-senatat-na-sasht-otpravi-ultimatum-kam-turtsiya-za-s-400.html", "text": "Турция е длъжна да направи избор между Русия и Западът. За това се обяви сенатор Джеймс Инхоф, новият председател на комитетът по въоръжените сили в сената на САЩ, заемайки мястото на Джон Маккейн, съобщава  РИА Новости , която се позовава на Bloomberg. \r\n„Ако Турция иска да остане в програмата за F-35, тя е длъжна да се откаже от получаването на руската система С-400“, заяви Инхоф, коментирайки доклад, представен от Пентагона. \r\nТой също добави, че Турция се явява много важен партньор на САЩ в НАТО, и заради това тя е длъжна да действа в съответствие с този статут. „Турция е длъжна да направи избор между Русия и Западът. Ако продължи процесът по закупуването на С-400, я очакват последствия“, подчерта сенаторът. \r\n„Съществува безпокойството, че турците ще позволят на руските специалисти да изпитат С-400 срещу турските F-35, с цел да се обезсилят антирадарните свойства на американския изтребител“, обясни военният експерт Стивън Залога. Превод и редакция: Калоян Пенков", "date": "2018.12.02", "title": "РИА: Сенатът на САЩ отправи ултиматум към Турция за С-400"}
{"url": "http://www.focus-news.net/news/2018/12/02/2597161/bsp-predvizhda-tezhka-politicheska-zima-obzor.html", "text": "Предстои изключително тежка политическа зима - зимата на нашето гражданско недоволство. Това каза лидерът на БСП-София  Калоян Паргов  по време на 4-тото заседание на XIII-ата Конференция на Софийската градска организация на БСП. Според него конфликтите между управляващите стават все по-обхватни и мащабни. „Днес България и ЕС са изправени пред съдбовни решения - проблемите в еврозоната, мигрантската криза, огромна задлъжнялост, формирането на монополи, двойни стандарти, битката между големите са показателни за цялата сложност на ситуацията както за страната ни, така и за Съюза. Възходът на несистемните партии, на крайните националисти, крайно левите и крайно десните популисти е факт, все повече се засилва тяхното влияние върху икономическите и политическите процеси”, изтъкна Паргов.  По думите му установеният сега модел на управление е порочен, неефективен, несправедлив, неспособен да реализира основните принципи на демокрацията и да гарантира върховенството на закона. „Той забавя растежа, потиска инициативата, генерира неравенства, увеличава поляризацията на обществото и обрича на бедност големи социални слоеве и групи от населението. Като резултат - обществото е без ясни цели и перспективи, развитието е стихийно, растежът е бавен. Вероятността да достигнем средните равнища на ЕС е сведена до нула”, очерта ситуацията в страната Паргов. Според него е нужно да се преосмисли ролята на България в ЕС оттук нататък, свързана с заемането и отстояването на пробългарски и национално отговорни позиции. „Стартът на предизборната кампания трябва да започне от Конгреса на 26 януари и да постави началото на победния рейд на БСП”, заяви Калоян Паргов. Като рискове пред БСП за спечелването на европейските избори той посочи: първо – конфликтите на европейско, национално и местно ниво; второ – подреждането на листата за Европейски парламент; трето – риториката и посланията, да не допуснат да ги вкарат отново в графата „антиевропейска партия“. „Ако успеем да преминем успешно през това първо предизвикателство, ще имаме стабилна основа за спечелването на местните избори”, допълни Паргов. Относно изборите в София той заяви, че има всички предпоставки да се сложи край на монопола на ГЕРБ. „Витрината на управлението им се пропука. Митът за добрата кметица е разбит. Но задачата не е толкова лесна. Пред нас имаме опонент, който ще направи всичко възможно да задържи властта. Поради това е необходима пълна мобилизация на целия наличен ресурс – кадрови, експертен, комуникационен”, счита лидерът на столичните социалисти. „На този етап имаме три-четири кандидатури за кмет на София, сред които е и името на омбудсмана Мая Манолова“, коментира той. На въпрос какво се случва с кандидатурите на Георги Свиленски и Елена Йончева, Паргов отговори: „Те не са свалени от дневен ред. И тях ги имаме предвид“.  \r\nКалоян Паргов засегна и темата за бъдещото управление на страната, в което ако БСП спечели изборите, трябва да избере коалиционни партньори.  „В рамките на този парламент, никакви коалиции за БСП не са възможни. Може да се окаже, че ще се появи нов политически субект, който ще заеме определена част в пространството. Нов политически субект, който може да се появи от ядрото на протестите, обединяващ гражданите. Трябва да мислим за интересите на избирателите, а не за личните партийни интереси“, коментира още той.  \r\nПо време на XIII-ата Конференция на Софийската градска организация на БСП присъства и евродепутатът и лидерът на Партия на европейските социалисти (ПЕС),  Сергей Станишев , който посочи, че БСП е в много по-силна позиция спрямо другите партии от гледна точка на европейската си визия. Станишев изтъкна, че никога не трябва да се забравя, че БСП има огромен принос за членство на България в ЕС. „Това трябва да дава самочувствие на нашата партия, че има силна европейска идентичност, за да бъде тя ефективен член на ПЕС и да отстоява по един адекватен и успешен начин своите национални виждания“, обясни евродепутатът, като изтъкна, че групата на социалистите в Европейския парламент е изготвила цялостен документ за бъдещата визия на Европейския съюз.  \r\nСергей Станишев коментира и темата за влизането на България в Шенген. „Това, което се случва в продължение на години, при условия, че страната ни е изпълнила критериите още през 2011 г., и постоянно ни отлагат и налагат други причини за влизането на България в Шенген е скандално, антиевропейско и едно от нещата, които подкопава доверието в ЕС. Предстои гласуване на Европейската комисия по мой доклад, в който ясно се казва, че България и Румъния трябва незабавно да бъдат приети в Шенген по всички граници, защото виждаме, че правителството са склонни да им се хвърли един кокал и за определено време да се отложи влизането ни в Шенген. Това време, което се губи, оскъпява цената в двете посоки“, заяви той. По думите му основните теми, които остават в дневния ред на Европейската комисия са въпросите свързани с мигрантската криза и битката на левицата с крайния национализъм и фашизъм.  \r\nПо време на срещата лидерът на БСП  Корнелия Нинова  призова премиера Бойко Борисов да излезе и публично да каже дали Владислав Горанов е министър от неговия кабинет или зад неговото назначение стои друга фигура.  „Борисов смята, че ще се отърве от този ангажимент като каже той (бел. ред. Владислав Горанов) е голям човек и да излезе да отговаря. Да, но това не ти е Валери Симеонов, с който да се оправдаваш с коалиционните партньори, той е твой министър или може би не е.  Кой е назначил Горанов и кой ще носи отговорност за това? Според Конституцията и правилата това е премиерът, но да излезе и да го каже ясно: „Горанов е министър на ГЕРБ и аз отговарям за това“ или „Горанов е назначен от друг и ми е трудно да понеса отговорността за това“, заяви Нинова и допълни, че Горанов е ярък белег на това, което БСП иска да промени.  \r\nПредседателят на левицата изтъкна също, че се стигне до предсрочни избори и БСП ги спечели, партията ще се намеси и ще спре сделката на Гинка Върбакова с ЧЕЗ. „Идвам от срещата на колегите от леви партии във Вишеградската четворка-Полша, Унгария, Чехия и Словакия, плюс България и Хърватия. Там имах среща с евродепутати и им заявих категорично нашата позиция. Ако се проведат предсрочни избори и БСП ги спечели, предайте на Чешкото правителство, че ще заявим, че държавата ни иска да участва в процедурата за ЧЕЗ и ще направи всичко възможно да я купи\", обясни Нинова. По думите й след нейното изказване, десните партии са я нападнали с аргументи, че тя иска да налага стари модели на управление. „Този спор си заслужава. ГЕРБ не е наш идеологически опонент, тези хора нямат идеология, те са във властта заради пари. Според мен десните извън парламента са наши идеологически опоненти\", коментира Нинова. По време на конференцията лидерът на БСП се обърна към делегатите с призив, че при вземане на решение за коалиционни партньори е необходимо да се преразгледат водените политики, а не партията да се интересува от броя на гласовете, които ще получи. По думите й ГЕРБ окончателно отпадат като вариант за съвместно управление с БСП. За обща коалиция с ДПС, тя посочи, че двете политически групи имат разминавания по основните теми, като например здравеопазване и данъчни доходи.  \r\nКорнелия Нинова засегна и приетия Бюджет 2019, като според нея никак не е правилно синдикатите да хвалят бюджет, в който са замразени всичките 12 социални плащания, за деца, майки и обезщетения за безработица, социално слаби и първокласници. Изобщо не е нормално, когато половината ти народ е по улиците, защото няма как да си плати тока и водата, защото минималната пенсия е 219 лева при праг на бедност 348 лв., - 400 политици в България да си увеличават заплатите автоматично на три месеца, без никакви икономически, морални, пазарни и политически аргументи“, посочи тя.  \r\nСпоред  Георги Свиленски  зам.-председател на БСП, народните представители от лявата партия са най-активните в парламента - 1205 зададени въпроса и 46 питания. По думите му само за сегашното правителство на ГЕРБ опозицията е внесла три вота на недоверие по основни политики. Според него проблемите в управлението се изразяват в създаване на гражданско напрежение, което се отразява в протестни действия.  \r\nПред делегатите на XIII-ата Конференция на Софийската организация на БСП, заместник-председателят на СОС от БСП  Милка Христова  каза, че са рухнали трите мита за управлението на ГЕРБ в София: „Чистота на въздуха – според доклада на Европейската сметна палата София е усвоила над 600 млн. лв., без да постигне осезаем напредък в тази област. Образование - според доклада на Евростат София е на последно място по удовлетвореност на гражданите от състоянието на образователната и училищна инфраструктура и това след като те са приоритет на бюджетите на Столична община повече от 10 години. Ремонтираме и строим – феноменът „ремонт на ремонта“ се превърна в запазена марка на Столична община и в най-голям провал на инвистиционната й политика“. Тя допълни, че за пръв път персонално е поискана оставка на Фандъкова от представителите на Групата на БСП в СОС по повод скандалния ремонт на ул. „Граф Игнатиев“ и градинката на църквата „Св. Седмочисленици“, който е прелял чашата на търпение на столичани. Милка Христова очерта и основната цел на групата общински съветници от БСП през последната година от мандата 2015-2019. „Да разработим „Визия за развитие на София“, с която да предложим различен път на управление със социално отговорна политика за осигуряване на устойчиво развитие на столичния град, за преодоляване на съществуващите диспропорции и контрасти между състоянието на централната му част и районите. Политика, която да осигурява добра среда, стандарт за работа и живот на гражданите\",  добави Христова. \r\nДаяна ДЮЛГЕРОВА", "date": "2018.12.02", "title": "БСП предвижда тежка политическа зима (ОБЗОР)"}
{"url": "http://www.focus-news.net/news/2018/12/02/2597159/interfaks-putin-otkaza-da-obsazhda-vaprosa-za-razmyana-na-moryatsite-s-ukrayna.html", "text": "„Въпросът за размяна на украинските моряци, задържани в резултат на Керченският инцидент, не стои на дневен ред докато тече разследването“, заяви руският президент Владимир Путин, съобщава  Интерфакс. \r\n„Досега въпроси за размяна не стоят, и украинската страна не е повдигала такива въпроси“, обясни Путин. \r\n„Сега е твърде рано да говорим за това, в момента върви разследване, нужно ни е да потвърдим провокационния характер на действията от страна на украинските власти и да го отбележим всичко това в юридически документи“, продължи руският държавен глава. \r\nСъщо така заяви: „Нужно ни е да получим пълните показания на моряците, всичко да оформим, и там всичко ще се види“. \r\nВладимир Путин отбеляза, че Москва няма да въвежда ответни мерки спрямо Киев и никакви ограничения за гражданите на Украйна и върви по пътя на свободно пребиваване на територията на Русия. \r\n„Не. Няма да въвеждаме никакви ограничения по отношение на гражданите от Украйна. Освен това, обратното, тръгваме по пътя на свободно пребиваване на украинските граждани на наша територия и либерализиране при получаването на руско гражданство, ако някой от тях желае“, съобщи Владимир Путин. Превод и редакция: Калоян Пенков", "date": "2018.12.02", "title": "Интерфакс: Путин отказа да обсъжда въпросa за размяна на моряците с Украйна"}
{"url": "http://www.focus-news.net/news/2018/12/02/2597156/reuters-donald-tramp-zayavi-che-ima-neveroyatni-vzaimootnosheniya-sas-si-dzinpin.html", "text": "Президентът на САЩ Доналд Тръмп заяви, че има „невероятни взаимоотношения“ с китайският президент Си Дзинпин преди стартът на срещата между двамата лидери, предава  Reuters. \r\n„Отношението е много специално. Отношенията, които имам с президента Си, мисля, че това ще бъде основната причина, поради която вероятно накрая ще стигнем до нещо добро за Китай и САЩ, така че го оценяваме“, обяви Тръмп. \r\nДоналд Тръмп заяви, че планира също така да поиска от китайският президент синтетичния  опиоиден фентанил, идващ от Китай в Съединените щати, да бъде добавен към „забранена категория“ наркотици. Превод и редакция : Калоян Пенков", "date": "2018.12.02", "title": "Reuters: Доналд Тръмп заяви, че има „невероятни взаимоотношения“ със Си Дзинпин"}
{"url": "http://www.focus-news.net/news/2018/12/02/2597163/ria-rusiya-i-arzhentina-se-dogovoriha-za-satrudnichestvo-v-energetikata.html", "text": "Русия и Аржентина подписаха стратегически документ за партньорство в областта на енергетиката, предава  РИА Новости . \r\nРазмяната на документите стана в присъствието на двамата президенти – Владимир Путин и Маурисио Макри. \r\nПодписано беше и спогодба между правителствата на двете страни за сътрудничество в областта на рибарството и аквакултурите. \r\nМинистерствата на външните работи на Русия и Аржентина приеха план за провеждане на политически консултации. Превод и редакция : Калоян Пенков", "date": "2018.12.02", "title": "РИА: Русия и Аржентина се договориха за сътрудничество в енергетиката"}
{"url": "http://www.focus-news.net/news/2018/12/02/2597164/voa-lopes-obrador-obeshta-radikalna-promyana-v-meksiko.html", "text": "Андрес Мануел Лопес Обрадор се закле като мексикански президент, обещавайки радикална промяна на режима в страна, бореща срещу насилието на бандите, хроничната бедност и корупцията на прага на САЩ, предава  VOA .  \r\nНа фонът на гигантски мексикански флаг, 65-годишният президент положи клетва в долната камара на Конгреса в Мексико, заявявайки, че неговата администрация ще прекрати това, което той нарече катастрофално наследство на десетилетия „нео-либерални“ правителства. \r\n„Стартирайки сега, трансформацията е в ход, мирна, но в същото време радикална, защото ще сложим край на корупцията и безнаказаността, която пречи на мексиканското възраждане“, заяви той. \r\nЛопес Обрадор повтори, че инвестициите в 130-милионната държава ще бъдат в безопасност и обеща да уважава независимостта на централната банка. \r\nНякои от най-трудните проблеми пред Лопес Обрадор са по-тежки, отколкото при встъпването на Пеня Нието през 2012 г., обещавайки да се справи с безпрецедентното насилие. Подобно на предшественика си, новият президент обяви, че сигурността ще бъде негов най-голям приоритет. \r\nПовече от 25 хиляди убийства, рекорд, бяха регистрирани през 2017 г. Но повече от 10 хиляди са регистрирани от юли до октомври, най-кървавият четири-месечен период от 1997 г.     Превод и редакция : Калоян Пенков", "date": "2018.12.02", "title": "VOA: Лопес Обрадор обеща радикална промяна в Мексико"}
{"url": "http://www.focus-news.net/news/2018/12/02/2597162/tass-sreshtata-mezhdu-donald-tramp-i-si-dzinpin-prodalzhava-230-chasa.html", "text": "Срещата между президентът на САЩ Доналд Тръмп и президентът на Китай Си Дзинпин в Буенос Айрес продължава два часа и половина, съобщава агенция  ТАСС , цитирайки прес-службата на Белия дом.  \r\nВ момента администрацията на САЩ не предоставя подробности за преговорите. По-рано прес-службата на Белия дом информира, че от американска страна ще участват министърът на финансите Стивън Мнучин, държавният секретар Майк Помпео, съветникът по сигурността Джон Болтън, главният съветник на президента Джаред Къшнър. \r\nПреди началото на работният обяд Търмп заяви, че личните му отношения с президента Си Дзинпин ще помогнат на страните да сключат ново търговско споразумение. Превод и редакция : Калоян Пенков", "date": "2018.12.02", "title": "ТАСС: Срещата между Доналд Тръмп и Си Дзинпин продължава 2:30 часа"}
{"url": "http://www.focus-news.net/news/2018/12/02/2597345/blagoevgrad-priklyuchi-protestat-sreshtu-sotsialnata-nespravedlivost-v-kresna-trafikat-v-grada-e-zatrudnen.html", "text": "Приключи протестът срещу социалната несправедливост в Кресна, предаде репортер на  Радио „Фокус“ – Пирин . В рамките на час около 100 протестиращите преминаваха периодично през пешеходната пътека и блокираха главен път Е-79, като те бяха контролирани от над 120 служители на полиция и жандармерия. И към този час остава засилено полицейското присъствие, като протестиращите се разотиват. Натоварен и затруднен е трафикът в града. \r\nЛора КАЛЧЕВА", "date": "2018.12.02", "title": "Благоевград: Приключи протестът срещу социалната несправедливост в Кресна, трафикът в града е затруднен"}
{"url": "http://www.focus-news.net/news/2018/12/02/2597158/anadolu-agency-sreshta-mezhdu-redzhep-erdogan-i-donald-tramp-v-kuloarite-na-g20.html", "text": "Президентът на Турция Реджеп Тайип Ердоган се срещна с американският президент Доналд Тръмп в Аржентина, съобщава турската  Anadolu agency. \r\nСрещата между двамата лидери, която се проведе при закрити врата продължи около 50 минути. \r\nТова е вторият път, когато Ердоган и Тръмп се срещат в аржентинската столица, допълва агенцията. \r\nВ петък, преди специалната сесия, озаглавена „Справедливо и устойчиво бъдеще“, турският президент проведе кратък разговор с Тръмп. \r\nВ Буенос Айрес Ердоган се срещна с руският президент Владимир Путин, японският министър-председател Шиндзо Абе, британският премиер Тереза Мей и аржентинският президент Маурисио Макри. Превод и редакция: Калоян Пенков", "date": "2018.12.02", "title": "Anadolu agency: Среща между Реджеп Ердоган и Доналд Тръмп в кулоарите на Г20"}
{"url": "http://www.focus-news.net/news/2018/12/02/2597166/rt-amerikanski-voenni-razsledvat-smartta-na-komandira-na-peti-flot-na-sasht.html", "text": "Командирът на американските военни в Близкият изток, вицеадмирал Скот Стърни, беше открит мъртъв в жилището си в Бахрейн. На този етап разследването на смъртта на командирът не показва да има нещо нередно, съобщава  RT . \r\nСкот Стърни, който беше избран да ръководи Пети флот през май, беше открит мъртъв в квартирата си в Бахрейн. \r\n„Военната следствена служба и министерството на вътрешните работи на Бахрейн си сътрудничат в разследването, но на този етап се подозира ненасилствена смърт“, заяви адмирал Джон Ричардсън, без да разяснява каквито и да било обстоятелства около смъртта на Стърни. \r\nВторият командващ на Пети флот, адмирал Пол Шлизе, пое командването на американските военноморски сили в Близкия изток. Той ще отговаря за над 20 хиляди американски и коалиционни служители, обяви Ричардсън. Калоян Пенков", "date": "2018.12.02", "title": "RT: Американски военни разследват смъртта на командира на Пети флот на САЩ"}
{"url": "http://www.focus-news.net/news/2018/12/02/2597165/tass-savetnik-na-donald-tramp-zayavi-che-sreshtata-sas-si-dzinpin-mina-mnogo-dobre.html", "text": "Срещата между президентът на САЩ Доналд Тръмп и президентът на Китай Си Дзинпин в Буенос Айрес е била успешна. За това съобщи икономическият съветник на президента Лорънс Кудлоу, съобщава руската  ТАСС . \r\n„Много добре“, отговори на въпрос на журналисти за това как е преминала срещата. Превод и редакция: Калоян Пенков", "date": "2018.12.02", "title": "ТАСС: Съветник на Доналд Тръмп заяви, че срещата със Си Дзинпин мина „много добре“"}
{"url": "http://www.focus-news.net/news/2018/12/02/2597339/blagoevgrad-protestirashtite-v-kresna-periodichno-blokirat-glaven-pat-e-79.html", "text": "Протестиращите в Кресна периодично блокират главен път Е-79, предаде репортер на  Радио „Фокус“ – Пирин . Полицейските служители пускат протестиращите през 10 минути да блокират пътното платно, след което го освобождават. Протестът продължава вече около 40 минути.  На място е и кметът на Кресна Николай Георгиев, който твърди, че е тук в ролята си на гражданин и не участва в протеста. \r\nЛора КАЛЧЕВА", "date": "2018.12.02", "title": "Благоевград: Протестиращите в Кресна периодично блокират главен път Е-79"}
{"url": "http://www.focus-news.net/news/2018/12/02/2597169/pregled-na-mezhdunarodnite-novini-do-6-chasa-agentsiya-fokus.html", "text": "Канцлерът на Германия Ангела Меркел заяви, че по време на срещата си с руският президент Владимир Путин е предложила посредничеството на Германия и Франция за регулиране на ситуацията в Керченския пролив, предава  ТАСС . \r\nТя отбеляза, че такива усилия може да бъдат предприети на ниво експерти по външна политика и сигурност в Нормандски формат. \r\nКанцлерът на Германия подчерта необходимостта от обезпечаване на свободното предвижване на кораби в Азовско море. По думите й, това е предвидено в договор от 2003 г. \r\n„Русия трябва да го спазва“, заяви канцлерът Ангела Меркел. \r\n*** „Група от 19 страни от Г20, подписали Парижкото споразумение за климата, остават ангажирани в прилагането му, докато САЩ не се отказват от решението си да излезе от него“, се заявява в декларация, публикувана след срещата на високо равнище на Г20 в Буенос Айрес., предава  Интерфакс . \r\n„Подписалите Парижкото споразумение страни потвърждават, че то е неразрушимо, и че поемат ангажимент за неговото изпълнение“, се отбелязва в документът. \r\n„Ще продължим да се борим с климатичните промени, като същевременно се насърчава устойчивото развитие и икономическия ръст“, се подчертава в декларацията. \r\nВ нея се казва, че САЩ от своя страна „повтаря решението си за излизане от Парижкото споразумение“. \r\nВ декларацията се посочва и необходимостта от съвместни действия за решаване на проблемите с миграцията. \r\n„Мащабните придвижвания на бежанци будят глобално безпокойство свързано с хуманитарни, политически социални и икономически последствия“, се заявява в декларацията. \r\nВ същото време западните медии отбелязват, че въпросите за опазване на околната среда и темата за миграцията предизвикват разногласия сред държавите от Г20, поради което текстът на документа е бил съгласуван продължително време.   \r\n*** 8-те отцепници от ВМРО-ДПМНЕ, които подкрепиха първото гласуване за конституционни промени, необходими за ратифицирането на договора с Гърция за смяна на името, неочаквано поставиха нови искания, за да повторят гласуването на окончателните текстове, предават македонските медии.  \r\nСпоред телевизия  „Телма“  8-те обвили се за независими депутати към момента ще гласуват въздържали се за 3 от 4-те конституционни поправки. Телевизията припомня, че 8-те депутати, които бяха изключени от ВМРО-ДПМНЕ заради подкрепа към договора от Преспа, оставят ново условие, а именно първо да бъде приет закон за помирение по повод събитията от 27 април 2017 г, а след това да се осигури необходимото мнозинство от две трети. „Телма“ съобщава, че премиерът Зоран Заев не е коментирал новото искане на т. нар. независима депутатска група. В словото си Заев е заявил, че конституционните промени ще станат част от Конституцията само когато Гърция одобри договора от Преспа и подкрепи протокола за членство на Македония в НАТО. От своя страна депутатите от ВМРО-ДПМНЕ в началото на заседанието са поискали точката с конституционните промени да се оттегли от дневния ред, тъй като след референдума правителството няма мандат от гражданите за промяна на Конституцията. Текстът на четирите конституционни промени трябва да бъде гласуван най-късно до 12 декември 2018 г,. като за тях са необходими гласовете на просто мнозинство от 61 гласа. След това се очаква 5-дневно публично обсъждане и промените в Конституцията на Македония трябва да се гласуват окончателно този път с две трети от гласовете.  \r\nНай-голямата македонската телевизия  „Канал 5“  също отбелязва, че независимите депутати, бивши членове на ВМРО-ДПМНЕ, ще гласуват въздържал се за 3 от 4-те промени.   \r\nНовото предложение на 8-те решаващи гласа се извежда като водеща новина и от  вестник „Независен“ . Изданието пише, че 8-те депутати, изключени от ВМРО-ДПМНЕ ,ще се въздържат при гласуването за конституционни промени и поставят под въпрос окончателното гласуване, за което са необходими две трети от гласовете на депутатите.  Вестникът цитира депутатът Зекир Рамчилович, който в специално изявление се е обърнал към премиера Заев с искането процесът на конституционни промени да е обвързан категорично с помирение и опрощение. Според „Независен“ като възможната промяна на позицията на депутатите може да се определи арестът на бившия директор на УБК Сашо Миалков.  \r\nМеждувременно Миалков отново беше отведен в сградата на съда, където въпреки че се намира в следствения арест, е поискана нова мярка за неотклонение и негово задържане по случая „Империя“ около бизнесмена Орце Камчев.  Македонският „Фокус“  също се позовава на Рамчилович, като цитира част от направената декларация, в която се казва – ние, 8-те депутати, които направихме възможно отварянето на Конституцията с цел интеграцията на Македония в ЕС и НАТО, ще гласуваме въздържали се по направените предложения , за да дадем възможност за публичен дебат и като търсим потвърждение, че неотделима част от започнатия процес е приемането на допълнително предложение, с което да се гарантира македонската национална идентичност. Според „Фокус“ Рамчилович се е обърнал и към депутатите от ВМРО-ДПМНЕ с призив да подкрепят предложението за промяна на Конституцията, с която се гарантира македонсаката идентичност. Колкото до останалите 3 предложения за промени, независимата група депутати би ги подкрепила само ако процесът за конституционни промени е пряко свързан с помирение и опрощение.  \r\nТемата за продължаващата дискусия по предложенията за промени на Конституцията е водеща за  „ТВ 21“, „Алсат- М“, „Нова ТВ“, „А1 ON“, „Курир“, „Макфакс“, „Плюс инфо“  и останалите мак медии. \r\n*** Френската полиция води битки с протестиращи „жълти жилетки“ по улиците на Париж. Във френската столица, полицията заяви че са арестувани повече от 265 души, докато почти 100 бяха ранени, след като протестиращи хвърляха бомби по полицията, подпалиха коли и разбиха магазини. В някои зони, свободно движещи се групи маскирани мъже изпочупиха полицейски ван с метални пръти, съобщава  Reuters. \r\nПолицията използва сълзотворен газ и водно оръдие срещу протестиращите на булевард Шанз-Елизе и много други обекти в града. Десетки станции на метрото са затворени.   \r\n*** Президентът на Руската федерация Владимир Путин съобщи, че е разговарял „на крак“ с президентът на САЩ Доналд Тръмп. \r\n„Доналд Тръмп е човек с характер и много опит. Що се отнася до сривът на предварителните договорености за срещата, преди всичко искам да кажа, че инициативата идва от американска страна. След провалената среща в Париж, не желаех да развалям планирания работен график в рамките на мероприятията, свързани със 100-годишнината от краят на Първата Световна война, за да не създавам проблем на домакините“, обяви Путин на пресконференция по време на срещата на Г20. \r\n„Пристигнахме в Буенос Айрес. Но видяхте, за съжаление, че се сблъскахме с тази провокация в Черно море. Поради тези съображения американската страна счете за целесъобразно срещата да не се проведе“, заяви Путин. \r\n„Въпреки това, както всички общуват „на крак“, така и ние с президента Тръмп поговорихме накратко“, добави руският президент. \r\n„Аз отговорих на неговите въпроси, свързани с инцидентът в Черно море. Той има своята позиция по въпросът и проблемът, аз – моята. Всеки остана на своето мнение. Във всеки случай го информирах за нашата гледна точка относно този инцидент“, заяви Владимир Путин. Той отбеляза, че Г20 спокойно реагирала на Керченският инцидент, който той отново нарече планирана провокация. \r\nПрезидентът на Русия изрази надежда, че срещата с президентът на САЩ Доналд Тръмп рано или късно ще се състои. \r\n„Надявам се, че тази среща все пак ще се състои, когато американската страна е готова за това“, заяви Путин на пресконференцията в Буенос Айрес. \r\n*** „Въпросът за размяна на украинските моряци, задържани в резултат на Керченският инцидент, не стои на дневен ред докато тече разследването“, заяви руският президент Владимир Путин, съобщава  Интерфакс. \r\n„Досега въпроси за размяна не стоят, и украинската страна не е повдигала такива въпроси“, обясни Путин. \r\n„Сега е твърде рано да говорим за това, в момента върви разследване, нужно ни е да потвърдим провокационния характер на действията от страна на украинските власти и да го отбележим всичко това в юридически документи“, продължи руският държавен глава. \r\nСъщо така заяви: „Нужно ни е да получим пълните показания на моряците, всичко да оформим, и там всичко ще се види“. \r\nВладимир Путин отбеляза, че Москва няма да въвежда ответни мерки спрямо Киев и никакви ограничения за гражданите на Украйна и върви по пътя на свободно пребиваване на територията на Русия. \r\n„Не. Няма да въвеждаме никакви ограничения по отношение на гражданите от Украйна. Освен това, обратното, тръгваме по пътя на свободно пребиваване на украинските граждани на наша територия и либерализиране при получаването на руско гражданство, ако някой от тях желае“, съобщи Владимир Путин. \r\n*** Турция е длъжна да направи избор между Русия и Западът. За това се обяви сенатор Джеймс Инхоф, новият председател на комитетът по въоръжените сили в сената на САЩ, заемайки мястото на Джон Маккейн, съобщава  РИА Новости , която се позовава на Bloomberg. \r\n„Ако Турция иска да остане в програмата за F-35, тя е длъжна да се откаже от получаването на руската система С-400“, заяви Инхоф, коментирайки доклад, представен от Пентагона. \r\nТой също добави, че Турция се явява много важен партньор на САЩ в НАТО, и заради това тя е длъжна да действа в съответствие с този статут. „Турция е длъжна да направи избор между Русия и Западът. Ако продължи процесът по закупуването на С-400, я очакват последствия“, подчерта сенаторът. \r\n„Съществува безпокойството, че турците ще позволят на руските специалисти да изпитат С-400 срещу турските F-35, с цел да се обезсилят антирадарните свойства на американския изтребител“, обясни военният експерт Стивън Залога. \r\n*** Русия и Аржентина подписаха стратегически документ за партньорство в областта на енергетиката, предава  РИА Новости . \r\nРазмяната на документите стана в присъствието на двамата президенти – Владимир Путин и Маурисио Макри. \r\nПодписано беше и спогодба между правителствата на двете страни за сътрудничество в областта на рибарството и аквакултурите. \r\nМинистерствата на външните работи на Русия и Аржентина приеха план за провеждане на политически консултации. \r\n*** Командирът на американските военни в Близкият изток, вицеадмирал Скот Стърни, беше открит мъртъв в жилището си в Бахрейн. На този етап разследването на смъртта на командирът не показва да има нещо нередно, съобщава  RT . \r\nСкот Стърни, който беше избран да ръководи Пети флот през май, беше открит мъртъв в квартирата си в Бахрейн. \r\n„Военната следствена служба и министерството на вътрешните работи на Бахрейн си сътрудничат в разследването, но на този етап се подозира ненасилствена смърт“, заяви адмирал Джон Ричардсън, без да разяснява каквито и да било обстоятелства около смъртта на Стърни.", "date": "2018.12.02", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/12/02/2597168/pregled-na-osnovnite-temi-v-britanskiya-pechat-agentsiya-fokus.html", "text": "Великобритания може да попадне „безкрайно“ в митнически съюз с Брюксел, ако членовете на парламентът отхвърлят сделката на Тереза Мей за Брекзит, според изтекли данни за правния съвет на министъра на правосъдието, пише  неделното издание на британския The Times . \r\nМинистри казват, че министър-председателят отказва да публикува съветът, защото съдържа остър пасаж, който ясно показва, че Великобритания може да се окаже заключена в споразумение за „въздържане“ с Европейския съюз.  \r\nВ писмо до министрите от миналия месец, чието съдържание е разкрито на The Sunday Times, Джефри Кокс заяви: „Протоколът ще издържи за неопределено време“. Най-важният служител на правителството реши, че единственият начин, по който Великобритания може да избяга от затвора, ще бъде да подпише нова търговска сделка, което може да отнеме години. Но той предупреди, че Великобритания може да остане в капан, ако тези разговори се провалят. \r\nДетайлите – потвърдени от трима обслужващи министрите от кабинета и бившият секретар за Брекзит Доминик Рааб - ще разгневи евроскептиците и вероятно ще втвърдят опозицията срещу сделката. Повече от 100 депутати от Консервативната партия вече са обявили, че ще се противопоставят на своето собствено правителство в гласуването на 11 декември. \r\nУтре Кокс ще даде изявление пред парламента, очертаващо правното положение на правителството в опит да спечели депутатите. Очаква се от Даунинг стрийт да публикуват обобщение на съветите, но не и самото писмо - ход, който според министрите ще доведе до председателя Джон Бъркоу, който обвини правителството за неуважение към парламента. \r\nМинистрите казват, че писменият правен съвет е много по-мрачен от сметката, която Кокс ще даде на народът, и оценката, която той даде на кабинета през октомври. Според източник в кабинета: „Правните съвети са много лоши, поради което не искат никой да ги види“. \r\nПисмото на Кокс беше толкова чувствително, че копия бяха взети от министрите, след като го бяха прочели.“Писмото не беше допуснато да напусне стаята“, заяви министър. \r\nРааб, който подаде оставка като министър за Брекзит миналия месец, потвърди: „Правната позиция е ясна. Стопирането ще продължи неопределено време, докато не бъде заменено от договора, определящ бъдещите ни отношения, освен ако ЕС не ни позволи да напуснем. \r\n„ЕС има явно вето, дори ако бъдещите преговори продължават много години или дори се провалят и няма реалистична вероятност да постигнем споразумение. Това е моето виждане като бивш международен адвокат, но е логично, ако не и еднакво с всички официални съвети, които получих. \r\nМинистър от кабинетът заяви: „Член 50 не може да се използва постоянно. Джефри прави политически случай. Но също така е вярно, че няма ясен механизъм за излизане и затова хората се притесняват”. \r\nДепутатът Лейла Морън, която подкрепя кампанията „Най-доброто за Великобритания“ за втори референдум, заяви: „Това е повече доказателство, че премиерът се опитва да прескочи парламента, за да гласува за сделката си, без да даде цялата информация. Тя трябва да предостави пълния правен съвет, недокоснат, така че депутатите да могат да направят информиран избор“. \r\nДемократическата юнионистка партия е настроена да се противопостави на Мей и да подпише съвместно писмо с лейбъристите, либералните демократи и шотландската Национална партия, като поиска от председателят на Камарата на общините да призове за спешен дебат относно отказа на правителството да публикува пълния правен съвет, предоставен на кабинета от министъра на правосъдието. \r\nПравителствен източник заяви, че очакват да направи точно това утре: „Бъркоу ще направи някакво самоизтъкване. Той вероятно ще пише до кабинета, заявявайки, че трябва да публикуваме съветите в пълен размер“. \r\n*** \r\nТереза Мей настоява, че тя ще министър-председателят, който ще извади Обединеното кралство от Европейският съюз, намеквайки, че няма намерение да се откаже, ако загуби решаващия вот за сделката в парламента. \r\nГоворейки на срещата на върха на Г-20 в Аржентина преди коварните девет дни, оставащи до значимото гласуване на сделката й за „Брекзит“, когато около 100 депутати от партията й могат да гласуват против нея, Мей заяви, че вярва, че има много повече да се постигне, макар да отклони въпроса за политическото си наследство. \r\n„За мен има още много да се направи, не на последно място, да изпълняваме Брекзит и да бъда министър-председател, който ще изведе Обединеното кралство от Европейския съюз“, заяви тя. \r\n„следващите девет дни до вота са наистина важни за нашата страна“, заяви тя, и обяви, че „ще говори с членове на парламента откровено и ще им обясни защо това е добра сделка за Обединеното кралство“. \r\nТереза Мей съобщи, че сделката ще създаде „сигурност за бъдещето“ и каза, че това желанието на световните лидери на срещата в Буенос Айрес. \r\nМей срещна лидери включително канадският премиер, Джъстин Трюдо, австралийският министър-председател, Скот Морисън и японският премиер, Шиндзо Абе, всички те изразяват загриженост относно състоянието на сделката за Брекзит. \r\nЕдна двустранна среща, която не беше насочена към търговията беше между Тереза Мей и саудитският престолонаследник, принц Мохамед бин Салман, на която премиерът повдигна въпроси за войната в Йемен и убийството на журналиста Джамал Хашоги. \r\nМей няма да каже дали е попитала принцът за личното му участие в заповедта за убийството на журналиста от „Washington post“ в саудитското посолство в Истанбул. \r\nТя заяви, че е казала на принцът, че разследването трябва да „идентифицира онези, които са замесени“ и допълни, че е важно „на замесените да им бъде потърсена сметка“. \r\nВладимир Путин, попитан дали е говорил с Мей по време на срещата на Г-20, беше двусмислен: „ Видяхме се“, заяви руският президент. „Великобритания е важен партньор на Русия, надявам се един ден да преодолеем трудностите, които имаме в отношенията и да постигнем положително развитие в сътрудничеството ни, което ще обслужва интересите на Русия и Великобритания“. \r\nПутин отговори и на коментарите на новия началник на армията на Великобритания, генерал Марк Карлтън-Смит, че Русия представлява по-голяма заплаха за Обединеното кралство, отколкото „Ислямска държава“. Руският президент каза: „Когато правят подобни изявления и ни сравняват с други хора, поставяйки Русия заедно с терористични групи, това е между хората, които казват такива неща и съвестта им.“  \r\n„Що се отнася до терористите, Русия повече от която и да е страна има важен принос в борбата с тероризма. Такива изявления обикновено произтичат от политици, които искат да покажат на своите избиратели колко важни са те.“ \r\n*** Правителството готви поправка която би оставила Велиокобритания обвързана с търговските правила на ЕС, пише  неделното издание на британския Express . \r\nВисши фигури на правителството са заявили пред „Sunday Express“, че ако депутатите отхвърлят сделката на министър-председателя, тогава правителството вероятно ще внесе изменение, което ще държи Великобритания под влиянието на Брюксел в митническия съюз. Източници, близки до министър-председателят, смятат, че това ще бъде единственият начин да се избегне „сблъсъкът без сделка“, който според правителствените власти ще бъде „катастрофа“, защото „Великобритания просто не е готова за това“. Заплахата идва с противопоставянето в Камарата на общините срещу споразумението преди значимото гласуване на 11 декември. \r\nС оставката на Сам Гимах като министър на науката Тереза Мей е изправена пред около 100 от 315-те си депутати, които се присъединяват към лейбъристите, либералните демократи, шотландската Национална партия и Демократическата юнионистка партия при гласуването срещу сделката. \r\nИзточници от Даунинг стрийт заявиха, че след като е дала сделка на хората миналата седмица, тя ще се съсредоточи върху „спечелването на депутати“ през следващата седмица. \r\nТереза Мей ще започне във вторник смисленият дебат за гласуването, докато външният министър Джеръми Хънт и Филип Хамънд ще очертаят външната политика и икономическите ползи в сряда и четвъртък. \r\nНо докато един министър подчерта, че „има още 10 дни, за да спечели този аргумент“, правителството се придвижва към пребиваване в митническия съюз на ЕС като план Б. \r\n„Очевидно е, че не е идеален и това означава, че няма да получим едно от най-големите ползи от Брекзит, но да няма сделка е последната опция, която искаме“. \r\nТова означава, че Обединеното кралство не би могло да удържи собствените си търговски споразумения с останалата част от света и ще бъде обвързано от търговски споразумения на ЕС, без да има думата. \r\nПравителството е било предупредено от ЕС, че всяка възможност да се действа като алтернатива на сделката ще ги накара да поискат цялата сметка за развода от 39 милиарда паунда, дори ако това означава, че няма да се подготви за преходен период. \r\nМинистър от кабинетът заяви за „Sunday Express“: „Твърде късно е да договорим нещо друго“. \r\n„Ако искаме да се подготвим повече за да няма сделка, те ще ни позволят, но ще искат пълното заплащане“ \r\nДепутати от всички партии са разгневени от споразумението за възпиране на Северна Ирландия, което Великобритания не може да напусне едностранно и да може да види как Великобритания е задържана постоянно според правилата на ЕС. \r\nДжейкъб Рейс-Мог каза, че ще напусне Великобритания като „васална държава“, докато Борис Джонсън каза, че ще превърне Обединеното кралство в „колония на ЕС“. \r\nОт Даунинг стрийт настояват, че е малко вероятно да възникне възпиране и ще се случи само ако има отлагане на бъдещата търговска сделка.", "date": "2018.12.02", "title": "Преглед на основните теми в британския печат (Агенция \"фокус\")"}
{"url": "http://www.focus-news.net/news/2018/12/02/2597167/afp-kitay-potvardi-za-sdelka-sas-sasht-sreshtu-novite-tarifi.html", "text": "Китай заяви, че е сключила сделка, за да избегне допълнителни тарифи със САЩ, като приветства срещата на високо равнище с президента Доналд Тръмп, съобщава  AFP . \r\nТръмп и китайският му колега Си Дзинпин „постигнаха споразумение за спиране на налагането на допълнителни тарифи“, заяви министърът на външните работи Ван И след вечерята на лидерите в кулоарите на срещата на върха на Г-20 в Буенос Айрес. \r\n„Основното споразумение ефективно предотврати по-нататъшното разрастване на икономическите търкания между двете страни и отвори ново пространство за печелившо сътрудничество“, обяви Ван И. Превод и редакция:  Калоян Пенков", "date": "2018.12.02", "title": "AFP: Китай потвърди за сделка със САЩ срещу новите тарифи"}
{"url": "http://www.focus-news.net/news/2018/12/02/2597172/gd-granichna-politsiya-intenziven-e-trafikat-za-tovarni-avtomobili-na-granitsite-s-gartsiya-i-turtsiya.html", "text": "Интензивен е трафикът за товарни автомобили на границите с Гърция и Турция. Това съобщиха за  Агенция „Фокус“  от ГД „Гранична полиция“. На българо-гръцката граница трафикът е интензивен на ГКПП „Кулата“ за товарни автомобили на вход. На българо-турската граница трафикът е интензивен на ГКПП „Капитан Андреево“ и ГКПП „Лесово“ за товарни автомобили на изход.  \r\nНормален е трафикът на всички контролно-пропускателни пунктове на границите със Сърбия, Македония и Румъния.", "date": "2018.12.02", "title": "ГД „Гранична полиция“: Интензивен е трафикът за товарни автомобили на границите с Гърция и Турция"}
{"url": "http://www.focus-news.net/news/2018/12/02/2597171/reuters-tramp-podgotvya-vtora-sreshta-s-kim-chen-un.html", "text": "Президентът на САЩ Доналд Тръмп заяви, че следваща му среща със севернокорейският лидер Ким Чен-ун ще се проведе през януари или февруари следващата година, предава агенция  Reuters . \r\nТръмп обяви пред репортери в президентският самолет, че срещата ще бъде в началото на 2019 г. \r\n„Разбираме се много добре. Имаме добри отношения“, заяви, допълвайки, че в определен момент ще покани севернокорейският лидер Ким в САЩ. \r\nДвете страни са провели разговори относно втората среща на лидерите, след първата безпрецедентна, която се проведе в Сингапур през юни. Превод и редакция: Калоян Пенков", "date": "2018.12.02", "title": "Reuters: Тръмп подготвя втора среща с Ким Чен-ун"}
{"url": "http://www.focus-news.net/news/2018/12/02/2597174/predstoyashti-sabitiya-v-stranata-za-2-dekemvri-agentsiya-fokus.html", "text": "*** \r\nОт 09.00 часа в Интер Експо Център ще бъде открит 24-тият Благотворителен базар на Международен женски клуб – София.  \r\n*** \r\nОт 11.00 часа в Литературен клуб „Перото“ ще се проведе тематичен уъркшоп за деца и техните родители: „Как да бъдем вежливи, когато сме на публични събития с мама и татко“. \r\n*** \r\nОт 11.00 до 12.00 часа ще се проведат заниманията на неделното училище към храм „Св. Николай Софийски“. \r\n*** \r\nОт 11.30 часа в Центъра за образование и култура на Американският университет в България (ул. „Университетски парк“ 1) ще се проведе церемонията по дипломиране на първия випуск на магистърската програма за ръководни кадри „Финанси, банково дело и управление на недвижими имоти” на АУБ и SDA Bocconi.   \r\n*** \r\nОт 12.00 часа инициативният комитет и живеещите в ж.к. „Обеля – 1“ ще излязат на протест до строителната площадка между бл.116 и бл. 117. Недоволството им е породено от продължаващите строителни дейности в зелената площ между блоковете е видимо малкото и опасно отстояние между изкопа  и съседните сгради. \r\n*** \r\nОт 13.30 часа на пл. „Народно събрание“ ще започне митинг-молитва за свободата на вероизповеданието, който ще премине в молитвено шествие. \r\n*** \r\nОт 14.00 часа в Литературен клуб „Перото“ ще бъде представена най-новата детска книга на Мърмеса Поетеса „Бирлампар“. \r\n*** \r\nОт 17.00 часа в Литературен клуб „Перото“ ще се проведе среща-разговор с Юлияна Антонова-Мурата, авторка на книгите „Моши моши, Япония“ и „Уки уки, Япония“. \r\n*** \r\nОт 19.00 часа в кино „Люмиер Лидл“ ще започне концертът „Любов и приятелство“ с участието на младия изпълнител Йордан Марков. \r\n*** \r\nВ 11.30 часа на паркинга на Югозападен университет „Неофит Рилски“ се организира протест, срещу високите цени на горивата и социалната несправедливост.  \r\n*** \r\nВ 12.00 часа пред паркинга на „Метро“ е организиран протест срещу високите цени на горивата.  \r\n*** \r\nОт 11.00 часа в Зала 1 на Фестивален и конгресен център – Варна ще се проведе концертът „Коледа е!“, част от съпътстващата програма на фестивала „Варненско лято“ – „Варненско лято за деца“. \r\n*** \r\nОт 08.00 часа с отслужването на Утреня в храм „Св. Николай Мирликийски Чудотворец“ ще започне вторият ден от възпоменателните тържества по случай 130-ата годишнина от смъртта на екзарх Антим I. От 09.20 часа в храма ще бъде посрещнат Българския Патриарх Неофит, а в 09.30 часа ще започне светата Литургия.  \r\nОт 11.00 часа Българският Патриарх Неофит и митрополитите на Св. Синод ще отслужат Панихида в памет на приснопаметния Български Екзарх Антим I. В 11.30 часа ще бъде отслужена заупокойната молитва пред гробницата-мавзолей на Екзарх Антим I. \r\n***  \r\nОт 14.00 часа в спортна зала „Никола Петров” ще се проведе среща между ХК „Локомотив” гр. Горна Оряховица – ХК „Локомотив“ гр. Варна – хандбал „А” РХГ мъже.   \r\n*** \r\nОт 14.00 часа на стадион „Васил Левски“ ще се проведе срещата между съставите на ОФК „Левски“ (Карлово) и ФК „Миньор“ (Раднево) от Трета лига Югоизточна група. \r\n*** \r\nОт 12.00 часа на паркинга при Общински театър е заявен протест на граждани на Община Кюстендил.  \r\n*** \r\nОт 11.00 часа ловно-рибарско дружество „Сокол – 1893“ организира инициативата „Купи-Пусни шаран във водоема край село Звъничево. \r\n*** \r\nВ 09.00 часа в митрополитския храм „Св. вмчца Марина” Знеполският епископ Арсений ще отслужи архиерейска света Литургия. \r\n*** \r\nОт 18.30 часа в зала „Арена Монбат“ ще започне благотворителният концерт „Направи добро за непознат“ в памет на убитата журналистка Виктория Маринова.", "date": "2018.12.02", "title": "Предстоящи събития в страната за 2 декември (Агенция „Фокус“)"}
{"url": "http://www.focus-news.net/news/2018/12/02/2597175/predstoyashti-mezhdunarodni-sabitiya-na-2-dekemvri-2018-agentsiya-fokus.html", "text": "Конференция на  страните по Рамковата конвенция на Обединените нации по изменение на климата (UNFCCC) \r\n*** Протести на опозицията срещу резултатите от президентските избори \r\n*** Регионални избори в Андалусия – първите след идване на власт на социалистите \r\n*** Протест преди старта на Конференцията в Катовице \r\n*** Държавният секретар на САЩ се среща с външния министър на Мексико Марсело Ебард \r\n*** Кайро.  Бившият президент на Египет Хосни Мубарак ще свидетелства в процес за потушаване на протестите през 2011 година \r\n*** Японският премиер Шиндзо Абе ще посети Уругвай", "date": "2018.12.02", "title": "Предстоящи международни събития на 2 декември 2018 (Агенция \"Фокус\")"}
{"url": "http://www.focus-news.net/news/2018/12/02/2597173/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . Температурите са в интервала от - 12° до + 3°. \r\nВремето над страната е предимно ясно.  \r\nУмерен вятър духа в областите Варна, Добрич, Смолян и Шумен. \r\nПътните настилки са предимно мокри, по усойните и планински райони частично заснежени или заледени, обработени и проходими при зимни условия. \r\nНамалена видимост поради мъгла: \r\n- до 100 м в района на Деков, /обл. Плевен/; с. Мъдрец /обл. Стара Загора/; \r\n- до 150 м в област Русе, както и в района на Телиш, Българене, Любеново /обл. Плевен/. Ограничения за товарни автомобили:  \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n• Всички автомагистрали;  \r\n• път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n• път I-1 Благоевград-ГКПП „Кулата“; \r\n• път I-4 п. в. „Коритна“-Велико Търново-Шумен; \r\n• път I-5 Русе-Велико Търново; \r\n• път I-8 ГКПП „Калотина“-София; \r\n• път I-9 Варна-Бургас; \r\n• път II-18 Околовръстен път София; \r\n• път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. \r\nАМ „Хемус“:  \r\nОбласт София: \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г.;   \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 20.12.2018 г.; \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.; \r\nДвижението от км 34+010 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г.; \r\nОбласт Варна: \r\nДвижението по АМ ,,Хемус” в участъка пътен възел „Невша“ – пътен възел „Млада Гвардия“ от км 375+800 до км 381+500 в посока Варна – София е ограничено. Движението се осъществява двупосочно в платното посока Варна поради ремонтни дейности на асфалтовата настилка. Ограничава се слизането от АМ ,,Хемус” към Невша и Белоградец на п.в. „Невша“. МПС се пренасочват през с. Млада Гвардия. Ограничава се качването в посока София от п.в. „Невша“. МПС се пренасочват по път I-2 ,Русе – Варна като могат да се качат на АМ ,,Хемус” на п.в. ,,Каспичан”. Срок до 01.12.2018 г. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: \r\nОбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради частични ремонтни дейности на асфалтовата настилка. Срок 23.12 2018 г. \r\nАМ „Люлин“: няма ограничения  Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Предел“ - отворен за всички МПС; \r\n-„Превала“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ – забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Троянски“ - забранен за МПС над 12 т.; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението по път I-1в участъка София – Перник в района на Владая от км 279+170 до км 279+200 е ограничено в една от лентите в посока Перник поради ремонт на тротоарна конзола на моста на река „Владайска“ при разклона за с. Владая до КПП „Владая“,. Движението се осъществява двупосочно в останалите две ленти. Срок 21.12.2018 г. \r\nДвижението в участъка Ботевград – София от км 200+000 до км 212+000 се осъществява с повишено внимание поради частични ремонтни дейности по пътното тяло. Срок до 20.12.2018 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2018 г. \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 31.12.2018 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nРусе – Разград при км 7+845 е въведена временна организация и безопасност на движение за изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Движението на МПС в посока Дунав мост – Русе и обратно в участъка на ремонта се осъществява в две ленти във всяко платно за горепосочените посоки. Участъка е сигнализиран с пътни знаци съгласно одобрения проект за ВОБД.  Ограничение на скоростта 20 км/ч. Срок до 21.06.2019 г.  \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Хасково: \r\nДвижението по околовръстен път на гр. Хасково в участъка от км 293+860 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 08.12.2018 г. \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 01.12.2018 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Бургас: \r\nВременно движението по път I-6 Карнобат – Венец при км 442+500 е ограничено за движение поради ремонтни дейности на ЕВН (опъване на електропровод над пътното платно). Ограничението важи в часовия интервал от 10:00 до 13:00, като движението ще бъде преустановяване за интервали от около 10 минути.  \r\nАлтернативен маршрут: пътен възел „Петолъчката“ – АМ \"Тракия\" – Карнобат и обратно. Срок до 02.12.2018 г.; \r\nДвижението по път I-6 в урбанизираната територия на Карнобат от км 446 +500 до км 450+300 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 14.12.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението по път I-8 при Елин Пелин от км 95+050 до км 95+360 в посока Калотина се осъществява с повишено внимание поради строително-монтажни работи по въздушен електропровод. Срок 23.12.2018 г.; \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 01.12.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението в участъка Златни пясъци – Варна от км 99+000 до км 100+100 се осъществява двупосочно в лявото платно поради ремонтни дейности на асфалтовата настилка, съобразно създадената организация за движение. Срок до 07.12.2018 г.;  \r\nДвижението в участъка Златни пясъци – Варна от км 94+000 до км 90+800 се осъществява двупосочно в лявото платно поради ремонтни дейности на асфалтовата настилка, съобразно създадената организация за движение. Срок до 07.12.2018 г.;  \r\nДвижението в участъка Златни пясъци – Варна от км 95+813 до км 97+850 се осъществява двупосочно в дясното платно поради ремонтни дейности на асфалтовата настилка, съобразно създадената организация за движение. Срок до 07.12.2018 г.; \r\nОбласт Бургас:  \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 05.12.2018 г.; Състояние на републиканската пътна мрежа:   \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-19: Движението по път II-19 Симитли – Предел в участъка от гр. Симитли до Предел от км 0+000 до 20+000 се осъществява в едната лента поради полагане на хоризонтална маркировка в часовете от 10:00 до 16:00. Водачите да се движат с повишено внимание и съобразена скорост в свободната лента съобразно създадената организация на движение. Срок до 05.12.2018 г. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности: \r\nПът III-795: Движението по път III-795 в участъка с. Малина – АМ ,,Тракия” от км 28+600 до км 47+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 14.12.2018 г.; \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 8+000 се осъществява в една лента на определени участъци поради ремонтни дейности на асфалтовата настилка. Срок до 14.12.2018 г.; \r\nПът ІІІ-7306: Движението по път ІІІ-7306 в участъка Лозарево – Чубра от км 0+000 до км 15+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 14.12.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът II-29: Движението по път II-29 Варна – Добрич в участъка с. Новаково – Стожер от км 23+200 до км 25+342 се осъществява в една лента поради ремонтни дейности на асфалтовата настилка. Срок 30.12.2018 г.; \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nОПУ-Велико Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 20.12.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 20.12.2018 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.12.2018 г. \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 20.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 03.12.2018 г. \r\nОПУ-Добрич: \r\nВременно са въведени следните ограничения за движение на МПС:  \r\nПът III-2904: Временно се ограничава движението по път III-2904 Дуранкулак – Кардам за МПС над 12 т. поради снегонавявания и снегопочистване. Срок до 02.12.2018 г. \r\nРемонтни дейности:  \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.10.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.01.2019 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 15.12.2018 г.; \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 15.12.2018 г.; \r\nПът ІІІ-623: Движението по път III-623 Големо село – Мало село – Мламолово – Бобов дол от км 0+000 до км 11+475 се осъществява с повишено внимание поради частични ремонтни дейности на асфалтовата настилка. Сигнализирано с пътни знаци. Срок до 10.12.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград в участъка с. Звездел – с. Карамфил от км 24+000 до км 25+000 е ограничено в двете посоки поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград и обратно. Срок до 26.12.2018 г. \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности: няма ограничения. \r\nОПУ-Ловеч:  \r\nВременно са въведени следните ограничения за движение на МПС: \r\nПът II-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 31.12.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 31.12.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 31.12.2018 г. \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок: 17.12.2018 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 20.12.2018 г.  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г. \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 20.12.2018 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради ремонтни дейности. \r\nОбходен маршрут: Смирненски – Одоровци – Белотинци – Смоляновци – Клисурица – Долна Рикса – Славотин и обратно. Срок до 03.12.2018г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Срок до 20.12.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното птяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.12.2018 г. \r\nРемонтни дейности:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради извършване на частични ремонтни дейности на асфалтовата настилка. \r\nОбходен маршрут: път ІІ-11 Лом – с. Д. Цибър; път ІІІ-818 Д. Цибър – с. Д. Церовене; път ІІ-81 Д. Церовене – Монтана; път І-1/Е-79/ Монтана – Видин и обратно. Срок до 03.12.2018 г.; \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 20.12.2018 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движение по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: няма ограничения. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма ограничения. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 31.12.2019 г. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nДвижението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности. Срок до 31.12.2018 г.; \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 03.12.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 14.12.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 03.12.2018 г.  \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 15.12.2018 г. \r\nРемонтни дейности: няма ограничения. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 14.12.2018 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т. поради намален габарит на пътното тяло. Срок до 31.03.2019 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2018 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента и ще се ограничава в интервал между 30 и 60 минути през светлата част на деня от 7 ч. до 18 ч., поради извършване на възстановителни дейности в участък, компрометиран от дъждовете. Участъкът е сигнализиран с пътни знаци и светофарна уредба. Срок до 28.12.2018 г.; \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г.; \r\nПът II-81: Движението по път II-81 София – Бучин проход при Костинброд от км 9+300 до км 9+800 се осъществява в една лента поради ремонтни дейности в лентата посока Бучин проход. Движението се извършва двупосочно в лентата посока София. Срок 10.12.2018 г; \r\nПът III-8103: Движението по път III-8103 Църклевци – Раяновци от км 11+000 до км 15+000 се осъществява с повишено внимание поради ремонтни дейности по пътната настилка. Срок 21.12.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 вижението се пренасочва по обходен маршрут през с. Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 20.12.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частичен ремонт на асфалтовата настилка. Срок до 07.12.2018 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г.; \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.12.02", "title": "Актуална пътна обстановка"}
{"url": "http://www.focus-news.net/news/2018/12/02/2597176/nimh-v-zapadnata-chast-na-dunavskata-ravnina-shte-ima-niska-oblachnost-ili-magla-maksimalnite-temperaturi-prez-denya-shte-sa-mezhdu-3-i-8.html", "text": "Днес в сутрешните часове на места в равнините ще има ниска слоеста облачност или мъгла, които в западната част от Дунавската равнина ще се задържат почти през целия ден. Над останалата част от страната ще бъде предимно слънчево. Атмосферното налягане ще остане по-високо от средното за месеца. Максималните температури в Северна България ще са между минус 3° и  2°, в Южна  между 3° и 8°, за София - около 3°. Такава е прогнозата за времето на  Националния институт по метеорология и хидрология (НИМХ) при БАН , съобщи за Агенция „Фокус“ дежурният синоптик Боряна Маркова.   \r\nПо Черноморието ще е предимно слънчево и почти тихо. Максимални температури - между 0° и 4°. Температурата на морската вода е 9-11°. Вълнението на морето ще бъде 1-2 бала.   \r\nВ планините ще е предимно слънчево. Ще духа слаб до умерен вятър от запад-югозапад. Максимална температура на 1200 метра - около 5°, на 2000 метра – около минус 2°.", "date": "2018.12.02", "title": "НИМХ: В западната част на Дунавската равнина ще има ниска облачност или мъгла, максималните температури през деня ще са между  -3° и 8°"}
{"url": "http://www.focus-news.net/news/2018/12/02/2597170/interfaks-sasht-obyasniha-za-provalenata-sreshta-mezhdu-tramp-i-putin.html", "text": "Съветникът по национална сигурност Джон Болтън съобщи, че е информирал помощникът на руският президент Юрий Ушаков за причините за отказа на Доналд Тръмп да се срещне с Владимир Путин в Буенос Айрес, съобщава  Интерфакс . \r\n„Вчера, Кремъл поиска разяснение за причините, заради които бе отменена срещата между лидерите на двете страни. Предадох на посланик Ушаков ясен сигнал от президента“, написа Болтън в социалната мрежа „Туитър“. \r\nКакто бе съобщено, срещата между Доналд Тръмп и Владимир Путин в Аржентина беше отменена в последният момент от американска страна. \r\nДоналд Тръмп, заяви, че когато настъпи подходящото време ще се срещне с президента Владимир Путин. \r\n„Както казах, за да бъда откровен, в светлината на случилото се с Украйна, нейните кораби и моряци, сега не е подходящо време за среща, но ще се срещна с него“, обяви американският президент в интервю за ВВС. \r\nТръмп добави: „Мисля, че имаме много добри взаимоотношения, мисля, че ще имаме отлични отношения с Русия, Китай и всички останали.Считам, че това е важно. Затова, ще се срещна с него в подходящото време. \r\nМеждувременно Владимир Путин заяви, че руската страна не поставя предварителни условия за среща с Доналд Тръмп. \r\n„Ние не поставяме никакви предварителни условия, защото има много важни въпроси, които сме длъжни да обсъдим“, обясни Путин на пресконференция в Аржентина.  Превод и редакция: Калоян Пенков", "date": "2018.12.02", "title": "Интерфакс: САЩ обясниха за провалената среща между Тръмп и Путин"}
{"url": "http://www.focus-news.net/news/2018/12/02/2597178/vav-vidin-prodalzhavat-vazpomenatelnite-tarzhestva-po-sluchay-130-ata-godishnina-ot-smartta-na-ekzarh-antim-i.html", "text": "Навършват се 130 години от блажената земна кончина на приснопаметния Български Екзарх Антим I. В тази връзка, по решение на Светия Синод на Българската Православна Църква – Българска Патриаршия, паметта на големия български духовен водач и родолюбец, ще бъде почетена с богослужения и възпоменателни събития в град Видин, предаде репортер на  Агенция „Фокус“ . \r\nВъзпоменателните тържества в неделния ден ще започнат с отслужването на Утреня в храм „Св. Николай Мирликийски Чудотворец“. Началото на службата е в 08.00 часа. В 09.20 часа в митрополитския храм ще бъде посрещнат Българския Патриарх Неофит, а в 09.30 часа ще започне светата Литургия.  \r\nОт 11.00 часа Българският Патриарх Неофит и митрополитите на Св. Синод ще отслужат Панихида в памет на приснопаметния Български Екзарх Антим I. В 11.30 часа ще бъде отслужена заупокойната молитва пред гробницата-мавзолей на Екзарх Антим I.  \r\nНикола ПЕТКОВ", "date": "2018.12.02", "title": "Във Видин продължават възпоменателните тържества по случай 130-ата годишнина от смъртта на екзарх Антим I"}
{"url": "http://www.focus-news.net/news/2018/12/02/2597177/interfaks-si-dzinpin-i-donald-tramp-shte-si-razmenyat-viziti.html", "text": "Президентът на Китай Си Дзинпин и американският президент Доналд Тръмп се договориха по време на срещата си да разменят визити,обяви пред журналисти китайският министър на външните работи Ван И, съобщава  Интерфакс .  \r\n„Страните ще разменят визити в подходящото време“, заяви Ван И след срещата на президентите. \r\nВан И също отбеляза, че е постигната договореност за развитието на двустранните отношения, „основани на взаимодействие, сътрудничество и стабилност“, и поддържане на постоянен контакт на най-високо ниво. Превод и редакция :Калоян Пенков", "date": "2018.12.02", "title": "Интерфакс: Си Дзинпин и Доналд Тръмп ще си разменят визити"}
{"url": "http://www.focus-news.net/news/2018/12/02/2597181/anadolu-agency-erdogan-ubiystvoto-na-hashogi-e-svetoven-problem.html", "text": "Убийството на саудитският журналист Джамал Хашоги не е проблем на Турция, а на целият свят, заяви турският президент Реджеп Тайип Ердоган, предава турската  Anadolu agency . \r\nГоворейки на пресконференция по време на срещата на Г20 в Буенос Айрес, Ердоган обяви, че Турция никога не гледа на убийството като на политически въпрос. \r\n„За нас този инцидент е ужасно убийство и ще остане такова“, заяви Еродган. \r\nХашоги, саудитски журналист на в. „Washington Post“, се води изчезнал след влизането му в консулството в Истанбул на 2 октомври. \r\nТурция призова за екстрадирането на убийците, за да бъдат съдени в страната, където е извършено престъплението. \r\nТурският президент обяви, че Анкара е положила всички усилия от началото. \r\nВъпреки многократните откази на саудитските власти, убийството беше разкрито благодарение на „решителната позиция“ на Анкара, допълва турският президент. \r\nЕродган заяви, че Турция никога не е планирала да навреди на Саудитска Арабия и ли на саудитското кралско семейство. \r\n„Смятаме, че ще бъде и в интерес на Саудитска Арабия да изясни всички аспекти на убийството и да преследва всички извършители“, заяви президентът.  Превод и редакция : Калоян Пенков", "date": "2018.12.02", "title": "Anadolu agency: Ердоган: Убийството на Хашоги е световен проблем"}
{"url": "http://www.focus-news.net/news/2018/12/02/2597182/sofiya-zhiteli-na-kv-obelya-planirat-nov-protest-sreshtu-zastroyavaneto-na-zelenite-ploshti-v-rayona.html", "text": "Жители на столичния квартал „Обеля“ планират за втора поредна неделя на протест срещу застрояването на зелените площи в района. Те са недоволни от лошата инфраструктура в квартала и искат цялостен ремонт на вътрешно-кварталните улици. Протестиращите настояват още за осигуряване на повече паркинг места за живущите, разкриване на още детски ясли и градини, както и спортни и детски площадки.  \r\nПоводът за демонстрацията са продължаващите строителни дейности между блоковете 116 и 117 в „Обеля 1“, където според протестиращите отстояние между изкопа и съседните сгради е опасно малко. Именно там е и сборният пункт на протеста.", "date": "2018.12.02", "title": "София: Жители на кв. „Обеля“ планират нов протест срещу застрояването на зелените площи в района"}
{"url": "http://www.focus-news.net/news/2018/12/02/2597183/interfaks-vzriv-v-generalnoto-konsulstvo-na-sasht-v-meksiko.html", "text": "Взрив, най-вероятно, от ръчна граната е станал в сградата на генералното консулство на САЩ в мексиканския град Гуадалахара, съобщава руската  Интерфакс .  \r\nНяма жертви и пострадали, съобщиха представители на консулството пред журналисти, а работата на дипломатическата мисия е прекратена. \r\nНаблюдатели отбелязват, че взривът се случва в навечерието на инаугурацията на новия президент на Мексико Андрес Мануел Лопес Обрадор. Превод и редакция: Калоян Пенков", "date": "2018.12.02", "title": "Интерфакс: Взрив в генералното консулство на САЩ в Мексико"}
{"url": "http://www.focus-news.net/news/2018/12/02/2597180/denyat-2-dekemvri-v-balgarskata-istoriya.html", "text": "През 1886 г. във Виенската опера българските пратеници - Константин Стоилов, Димитър Греков и Константин Калчев се срещат за първи път с принц Фердинанд Сакскобурготски, бъдещия цар на България. цигуларката Недялка Симеонова, кинорежисьорът Евгений Михайлов, княз Кардам Търновски.  филологът Алберт Гечев, белетристът Тихомир-Александър Павлов. През 927 г. със заповед на министъра на войната започва тайно изграждане на Военноморски флот в България. \r\n2009 г. \r\nС решение на Министерския съвет, влизащо в сила от 11 декември с.г. село Черноморец става град. До 1951 г. селището носи името Свети Никола. \r\nНа второ четене дебатите по приемането на Бюджет 2010 продължават 17 часа и приключват в ранните часове на 2 декември 2009 г., с което се нарушава парламентарната традиция Законът за държавния бюджет да се приема в последните дни на календарната година. \r\n2005 г. \r\nДеян Каменов - Дидо официално е обявен за вокалист на D2. \r\nТой стартира музикалната си кариера в телевизионното реалити предаване Стар Академи излъчвано по Нова Телевизия. Макар да не достига до финал и да не е сред печелившите на предаването, по време на предаването той е поканен да заеме мястото на първия вокалист на групата Дичо Христов. Така той става и реалният победител на реалити формата. Това признава самият той различни интервюта. С D2 Дидо записва два албума. \r\nДеян Каменов участва в редица музикални и благотворителни инициативи, насочени към развитие на талантите и подпомагане на деца със специални нужди, сред които са проектите: \"Голямото междучасие\", \"И аз мога\", филмът и групата „Революция Z”. \r\n1999 г. \r\nСветовната банка отпуска втори кредит по заема ФЕСАЛ /Заем за приспособяване на финансовия и стопанския сектор/ за структурната реформа в България в размер на 95 500 000 евро. МВФ отпуска трети транш от 75 000 000 долара. \r\nБългария става член на МВФ на 25 септември 1990 г. За периода 1991- 2004 г. размерът на предоставените средства е близо 2.1 млрд. Страната ни сключва общо дванадесет споразумения с МВФ, три споразумения за извънредно финансиране, едно за подпомагане на преструктуриране на системата, подписано през април 1994 г. и едно разширено тригодишно споразумение от 28 септември 1998 г, чиято цел е да подпомогне икономическите реформи за периода 1998 – 2001 г. \r\nБългария подписва шест стендбай споразумения с Фонда. Първото от тях е от март 1991 г., за срок от две години за компенсиране високите цени на петрола и природния газ. Второто стендбай споразумение е от април 1992 г. Сключено е от правителството на Филип Димитров. Следващото споразумение от ноември 1994 г. е подписано от кабинета на Любен Беров. На 19 юли 1996 г. правителството на Жан Виденов договаря четвърто стенд-бай споразумение, от което страната получава само първия транш. Фондът прекратява договореностите поради неизпълнение на поетите ангажименти от българската страна. \r\nПо време на управлението на правителството на Иван Костов са договорени три заема с МВФ. На 4 ноември 1997-а правителството подписва петото стенд-бай споразумение с Фонда. Последното споразумение е от 27 февруари 2002 г. на стойност от 240 млн. специални права на тираж, разпределени в девет транша. Последният, от които е отпуснат на 4 февруари 2004 г. \r\n1992 г. \r\nБСП издига като свой кандидат за министър-председател Петър Бояджиев. Неговата кандидатура обаче се оказва неконституционносъобразна, тъй като има двойно гражданство - френско и българско. \r\nНа 21 октомври 1992 г. в Народното събрание е внесено искане за гласуване на вот на доверие на министър-председателя. На 28 октомври 1992 г. кабинетът на Филип Димитров не получава вот на доверие и от името на правителството той подава оставка. \r\nНа 12 ноември 1992 г. президентът Желю Желев на основание чл. 99, ал. 1 от Конституцията възлага на Филип Димитров да състави ново правителство. На 20 ноември 1992 г. предложеният от Филип Димитров кабинет не получава необходимия брой гласове. \r\nНа 30 декември 1992 г. Народното събрание избира Любен Беров (на снимката) за министър-председател със 124 гласа “ за“ от 149 гласували. \r\n1952 г. \r\nМежду 2 и 4 декември се провежда съдебен процес срещу седем католически свещеници, обвинени в създаване на \"нелегална контрареволюционна организация, агентура на папското и империалистическото разузнаване\". Д-р Петко Ив. Момчилов е осъден на смърт. На другите подсъдими са издадени присъди за задържане под стража. Същата година в България се провежда още един процес срещу католически свещеници. От 29 септември до 3 октомври се състои така наречения \"голям католически процес\" срещу 40 души, от които 27 свещеници и една монахиня, са обвинени в създаване на \"шпионска и заговорническа католическа организация в България\", работила в услуга на Ватикана и други чужди разузнавания. На смърт са осъдени епископ Евгений Босилков, отец Йосафат Шишков (на снимката), отец Павел Джиджов и отец Камен Вичев, а останалите са изпратени в затвора. При посещението си в България през май 2002 г. папа Йоан Павел Втори обявява Камен Вичев, Павел Джиджов и Йосафат Шишков за блажени. Епископ Евгений Босилков е обявен за блажен още през март 1998 г. Той е първият български католически светец. Процедурата по издигането на Евгений Босилков за светец започва през 1985 г., когато е обявен за раб Божий и е признато мъченичеството му за католическата вяра. \r\n1950 г. \r\nГраницата между България и Турция е отворена и двете страни постигат споразумение, според което България занапред ще изселва само лица с турски входни визи, а Турция се задължава да пропуска по 650 преселници дневно. Емиграцията се възобновява и от декември 1950 г. до февруари 1951 г. границата е прекосявана средно от 20 000 души на месец, като за цялата 1950 г. броят на изселниците достига 55 756 души. \r\n1949 г. \r\nПусната е в експлоатация ТЕЦ \"София\". Строителството на първата в България и на Балканите топлоелектрическа централа започва на 22 юни 1947 г. На 22 март 1949 г. е пусната в пробна експлоатация с мощност 12 000 киловата. От 1963 г. работи с мазут вместо с въглища, а от февруари 1975 г. - и с природен газ. \r\n1927 г. \r\nСъс заповед на министъра на войната започва тайно изграждане на Военноморски флот в България. \r\nСлед края на Първата световна война, съгласно чл. 83 от Ньойския договор, като победена страна и съюзник на Германия България е задължена да предаде окончателно и безвъзвратно военните си кораби и подводници на страните победителки. Според клаузите на договора охраната на водните граници на страната ни трябва да се извършва от патрулни кораби със снето въоръжение и граждански екипажи. \r\nПрез 1927 г. със заповедта на военния министър се поставят основите на възраждането на военноморския флот. Организацията му включва Черноморската част, Морската учебна част и Дунавската част. Тайното нарушаване клаузите на Ньойския договор налага министерска заповед да бъде строго поверителна и недостъпна за Междусъюзническата контролна комисия. В бюджета на страната Черноморската и Дунавската част са посочени като Морска и Дунавска полицейски служби, а командващия флота – като началник на тези служби. \r\n1920 г. \r\nМежду 2 и 9 декември се провежда Архиерейски събор на Българската екзархия в София. На него е предложено правителството да измени Закона за свикване на църковно-народен събор. \r\n1919 г. \r\nС Изменение на Избирателния закон в България е въведено задължително гласуване. \r\n1917 г. \r\nС тайна заповед на главнокомандващия на Действащата армия генерал-лейтенант Никола Жеков са назначени командващите на 2-а , 3-а и 4-а армия. \r\nНикола Жеков е военен и държавен деец, генерал от пехотата. Участва като доброволец в Сръбско-българската война 1885 г. По време на Балканската война 1912-1913 г. е началник-щаб на 2-ра армия. От 5 август до 1 октомври 1915эг. е военен министър. След въвличането на България в Първата световна война 1914-1918 г. е назначен за главнокомандващ българската армия. Уволнен е от армията и е съден заедно с останалите министри от кабинета на д-р В. Радославов. Между двете войни се изявява като общественик и публицист. След идването на Хитлер на власт е един от пропагандаторите на идеята за тясно политическо и военно сътрудничество с Третия райх. След края на Втората световна война 1939-1945 г. емигрира в чужбина. \r\nНикола Жеков е роден в Сливен. Завършва Военното училище в София през 1887г., учи и във Военната академия в Торино, Италия. \r\n1916 г. \r\nПо време на Първата световна война (1914-1918 г.) е сключена Българо-германска военна конвенция. На север от линията Черна вода-Кюстенджа се установява етапна зона на германските войски, а на юг - смесено управление, останало неприложено. \r\n1912 г. \r\nПо време на Балканската война България и балканските й съюзници разгромяват за два месеца изтощената от вътрешни размирици и неуспешни реформи Османска империя. Българските войски заемат крайбрежието на Бяло и Мраморно море от Кавала до Силиврия, с изключение на Галиполския полуостров. В източната част на българската окупационна зона се формира Лозенградско (Тракийско) военно губернаторство, чието седалище след превземането на Одрин се премества от Лозенград в централния град на Тракия. На запад е създадено Македонско военно губернаторство с главен град Сяр. \r\n1886 г. \r\nВъв Виенската опера българските пратеници - Константин Стоилов, Димитър Греков и Константин Калчев се срещат за първи път с принц Фердинанд Сакскобурготски. \r\nФердинанд I Сакскобургготски е немски принц, княз (1887–1908 г.) и цар (1908–1918 г.) на България. Роден е на 26 февруари 1861 г. във Виена. Син е на австрийския ген. княз Август и княгиня Клементина, дъщеря на френския крал Луи Филип. Фердинанд I е подпоручик в австро-унгарската армия, когато изпратената да търси княз българска депутация се спира на него. На 25 юни 1887 г. кандидатурата му е одобрена от III ВНС (1886–1887 г.). Първоначално неговият избор не е признат от Русия и другите Велики сили. Стефан Стамболов (1887–1894 г.) полага големи усилия за утвърждаването на Фердинанд I на престола. През 1893 г. е променена Търновската конституция, с което се създават условия князът да сключи брак с княгиня Мария Луиза Бурбон-Пармска. След преминаването на престолонаследника Борис към източноправославната вяра и възстановяването на дипломатическите отношения с Русия през 1896 г. Фердинанд I е признат от европейските държави за български княз. В края на ХIХ и началото на ХХ в. князът постепенно засилва своята власт и налага т. нар. личен режим. На 22 септември 1908 г. става провъзгласяването на независимостта на България и Фердинанд I приема титлата цар. Фердинанд I е отговорен за обявяването на Междусъюзническата война 1913 г. и претърпяната от България първа национална катастрофа. Под негово влияние България се присъединява към Тройния съюз по време на Първата световна война 1914–1918 г.. Последвалата втора национална катастрофа принуждава Фердинанд I да абдикира от българския престол на 3 октомври 1918 г. в полза на своя син Борис III. След като напуска страната, се завръща в родовите си имения в Кобург, Германия, където на 10 септември 1948 г. умира. На тази дата са родени: \r\n1962 г. \r\nРоден e Кардам, княз Търновски, херцог Саксонски (Сакс-Кобург-Гота) - първороден син на Симеон Сакскобургготски. Завършва философия и международна икономика в университета “Кларк”, САЩ. Получава степен по селскостопанска икономика; специализира агроиндустрия и хидромелиорации в американския университет “Пен” в Пенсилвания. През 1989 г. започва работа в Буенос Айрес в многонационалната агропромишлена компания “Фаунтинхед груп”. Живее и работи в САЩ като агроикономист в компанията GIC, Вирджиния. Търговски директор е на телекомуникационна компания “Телефония мовилес интерконтинентал”, генерален-директор на проекти UMTS. Женен е за Мириам Унгрия-и-Лопес, от която има 2 синове - Борис и Белтран. \r\n1954 г. \r\nРоден е Евгений Михайлов – кинорежисьор. През 1980 г. завършва кинорежисура във Висшия държавен институт по кинематография /ВГИК/ в Москва. В периода \r\n1980-1991 г. е режисьор постановчик в киноцентъра “Бояна”. \r\nОт 1992 г. до 1993 г. е главен художествен ръководител на Ефир 2 на Българската национална телевизия. В периода 1993-1994 г. е на свободна практика. Заместник-председател е на Национално движение \"Екогласност\". През 1994 г. става заместник-председател на Националния координационен съвет на СДС. Същата година е избран за народен представител в XXXVII-то народно събрание с листата на СДС като заместник-председател на Национално движение “Екогласност”, избирателен район Ловеч. Членува в Комисията по културата през 1995 г. и е заместник-председател на Комисията по радио, телевизия и БТА. \r\nОт 1997 г. до 2005 г. е директор на “Бояна филм”. През октомври 2005 г. заедно с управителния съвет подава оставка в знак на несъгласие с проведената приватизация на \"Бояна филм\". Той е продуцент на продължилото около три години предаване по БНТ \"Понеделник 8 1/2\", в което се представят и показват български филми от минали десетилетия. Автор е на документални и игрални филми. Документални: “Вечният двигател” (1986); “Състезанието” (1987); “ С открити карти” (1988). Игрални: “Дом за нежни души” (1981); “Смъртта може да почака” (1985); “Сезонът на канарчетата” (1993). \r\nНосител е на наградата “Златна роза” от Националния кинофестивал, Варна, 94 за най-добра режисура. \r\n1941 г. \r\nРоден е Калин Георгиев Донков - български писател. През 1966 г. завършва журналистика в СУ “Св. Климент Охридски”. Работи като редактор в Българската телевизия, Радио София и вестник \"Антени\". Председател е на Кабинета на младия писател от 1980 г. Автор е на съчиненията: \"Априлски хълмове\" (1970 г.), \"Внезапна възраст\" (1974 г.), \"Риза за ближния\" (1977 г.), \"Частен случай\" (1979 г.), \"Ранни мемоари\" (1980 г.) и др. На тази дата умират: \r\n1937 г. \r\nУмира Тихомир-Александър Павлов - български белетрист и публицист. Завършва гимназия и следва право в София. Сътрудничи в сп. \"Обществена мисъл\", \"Хиперион\" и др. Редактор е на в-к \"Епоха\" и \"Народ\". Автор е на \"Горчив смях\", роман (1920 г.), \"Еднодневка\", повест (1923 г.), \"Вечната приказка\", роман (1933 г.), \"Страхил войвода\", драматична поема (1934 г.), \"Българите в Моравско и Тимошко\" (1931 г.), \"Сърбизмът и българщината на Балканите\" (1933 г.). Роден е на 27 юни 1880 г. в Казанлък. \r\n1915 г. \r\nУмира Алберт Стефанов Гечев – български филолог. Литературно-критичната си дейност започва като учител в Пловдив. Посещава с научна цел културните средища на Европа. Умира по време на Първата световна война. Автор е на съчиненията: \"Българската литература през последните няколко години (1900-1912 г.). Критически статии\" (1941 г.), \"Български правопис. История и научни основания\" (1914 г.). Алберт Стефанов Гечев е роден на 11 октомври 1881 г. в Ловеч. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.12.02", "title": "Денят 2 декември в българската история"}
{"url": "http://www.focus-news.net/news/2018/12/02/2597186/nimh-zhalt-kod-za-niski-temperaturi-e-obyaven-v-11-oblasti-na-stranata.html", "text": "Жълт код за ниски температури е обявен в 11 области на страната, сочи справка на сайта на  НИМХ . Предупреждението е в сила за областите Видин, Монтана, Враца, Плевен, Ловеч, Габрово, Велико Търново, Русе, Търговище, Разград и Шумен. В тези области дневните температури ще останат под нулата. При тази предупредителна степен са възможни здравни проблеми за чувствителни и болни хора, възрастни, деца и бездомници.", "date": "2018.12.02", "title": "НИМХ: Жълт код за ниски температури е обявен в 11 области на страната"}
{"url": "http://www.focus-news.net/news/2018/12/02/2597189/sport-real-madrid-pobedi-valensiya-s-20-v-mach-ot-14-ya-krag-na-ispanskata-liga.html", "text": "Футбол: Реал Мадрид победи Валенсия с 2:0 в мач от 14-я кръг на испанската Лига. В 8-ата минута Даниел Вас от Валенсия си отбеляза авттогол с глава, а в 83-ата минута Лукас отбеляза втория гол за Кралския клуб след подаване на Карим Бензема . Реал Мадрид заема петото място във временното класиране с 23 точки. Валенсия е на 13-то място със 17 точки. В събота се играха още три мача от този кръг: \r\nСелта Виго – Уеска  2:0 \r\nВалядолид – Леганес  2:4 \r\nХетафе – Еспаньол  3:0 \r\nДнес предстоят още четири мача от същия кръг.", "date": "2018.12.02", "title": "Спорт: Реал Мадрид победи Валенсия с 2:0 в мач от 14-я кръг на испанската Лига"}
{"url": "http://www.focus-news.net/news/2018/12/02/2597190/pazardzhik-konstantiyskiyat-episkop-yakov-shte-oglavi-arhiereyska-sveta-liturgiya-v-hram-sv-troitsa-v-grad-belovo.html", "text": "Негово преосвещенство Константийският епископ Яков ще оглави архиерейска света Литургия в храм „Св. Троица“ в град  Белово, Пазарджишка духовна околия на Пловдивска епархия. предаде репортер на  Агенция „Фокус“ . Началото на литургията е в 09.00 часа. \r\nНикола ПЕТКОВ", "date": "2018.12.02", "title": "Пазарджик: Константийският епископ Яков ще оглави архиерейска света Литургия в храм „Св. Троица“ в град  Белово"}
{"url": "http://www.focus-news.net/news/2018/12/02/2597188/v-stolitsata-shte-se-provede-24-tiyat-blagotvoritelen-bazar-na-mezhdunaroden-zhenski-klub-sofiya.html", "text": "Ежегодният благотворителен базар на Международен женски клуб – София ще се проведе от 09.00 до 19.00 часа в Интер Експо Център. Официалната церемония по откриването на Базара започва в 9.00 часа под патронажа на кмета на град София. 21 дами, ръководители на дипломатически представителства на чуждестранни страни у нас, ще бъдат почетни гости на тържественото събитие. Сред жените-посланици, които ще се включат в церемонията, са Н. Пр. Сри Астари Рашид, посланик на Република Индонезия в България, Н. Пр. Наргиз Гурбанова, Посланик на Република Азербайджан в България, Н. Пр. Текла Харангозо, Посланик на Унгария в България и др. \r\nРут Колева, Поли Генова, Веси Бонева и Деси Андонова ще зарадват всички посетители на Базара с най-добрите си изпълнения между 13.00 и 16.00 часа в зала 4 в Интер Експо Център. От 17.00 до 19.00 часа Устата и музикантите от „Мехехе“ пък ще се включат в специалното събитие „Вечер на Базара“. Софийски духов оркестър, Детска танцова школа „Севдице“ и набиращият популярност изпълнител на немски шлагери Армин Ян Хофман също ще бъдат специална част от развлекателната програма на Базара. \r\nВ тазгодишното издание на традиционното събитие на Международен женски клуб – София ще се включат 60 държави от цял свят. Представителите на различните култури ще представят уникални ръчно изработени сувенири и облекла, характерни кулинарни шедьоври и разнообразна културна програма. Тази година за първи път в събитието ще се включат и държави като Ватикана, Монако и Гватемала. Всички събрани средства на Базара ще бъдат дарени за социално значими български каузи.", "date": "2018.12.02", "title": "В столицата ще се проведе 24-тият Благотворителен базар на Международен женски клуб – София"}
{"url": "http://www.focus-news.net/news/2018/12/02/2597184/denyat-2-dekemvri-v-svetovnata-istoriya.html", "text": "Роденият на остров Корсика Наполеон Бонапарт е провъзгласен за император на Франция през 1804 г. Точно една година по-късно начело на френската армия Наполеон І разбива руско-австрийските войски в битката при Аустерлиц. Победата слага край на третата антифренска коалиция, а Австрия излиза от войната. През 1956 година започва партизанската война срещу проамериканското правителство в Куба. Начело застават Че Гевара и Фидел Кастро. Седмица по-рано Кастро заедно с 82-ма въоръжени привърженици отплава със старата моторна яхта “Гранма” от Мексико за Куба. Кубинската революция завършва на 1 януари 1959 г. с установяването на комунистическа власт. През 1989 г. в Малта президентите на СССР Михаил Горбачов и на САЩ Джордж Буш се договарят за съдбата на Източна Европа. Демократичните промени във вече бившия Съветски блок следват като лавина. В Чикаго през 1942 г. група американски учени начело с италианския физик Енрико Ферми правят първата демонстрация на контролирана ядрена реакция. Три години по-късно пак в Чикагския университет учените създават и първия ядрен реактор. “Боинг 747” извършва първия си полет през 1969 г. Машината може да превозва до 660 пътника на разстояние до 13 500 км. със скорост до 940 км/ч. В 1816 година във Филаделфия е открита първата спестовна банка в Америка. \r\nПатентована е самобръсначката “Жилет” (1901 г.).  словенската тенисистка Моника Селеш. Джон Браун - американският борец за права на чернокожите. През 1993 година е убит колумбийският наркомафиот Пабло Ескобар. Избягал от затвора през 1992 година, Ескобар се укрива в продължение на 499 дни. Той е издирван от над 1500 души, които по време на операцията за залавянето му избиват всички, уличени, че са му помагали. В годините, когато е на върха, Пабло Ескобар разполагал с повече от 28 милиарда долара в банкова сметка, което го прави най-богатия човек на земята. Предлага да плати външния дълг на Колумбия срещу административна протекция. \r\n2017 г.  \r\nЦиклонът „Окхи“ убива 13 души в Шри Ланка и също толкова в щатите Керала и Тамил Наду в Южна Индия. \r\nБританското правителство забранява на всички свои структури с отношение към националната сигурност да използват софтуерни продукти на руската компания \"Лаборатория Касперски\". \r\n2015 г. \r\nАндрей Киска, президент на Словашката република е удостоен с лента „Стара планина“ „за изключителните му заслуги за задълбочаването и развитието на българо-словашките отношения и за приноса му за изграждане на стабилна, просперираща и единна Европа“ \r\n2014 г. \r\nЮжна Корея одобрява план на Корейския християнски съвет да издигне голяма коледна елха близо до границата със Северна Корея, въпреки продължаващото напрежение между двете страни. \r\n2013 г. \r\nСистемата Eurosur за следене границите на Евросъюза започва работа. \r\n2012 г. \r\nБившият министър-председател на Словения Борут Пахор е новият президент на страната, избран е с 67,03% от гласовете. \r\n2011 г. \r\nВеликобритания отзовава от страната иранските дипломати. \r\nМеждународният наказателен съд в Хага издава заповед за арестуването на министъра на отбраната на Судан Абделрахим Мохамед Хюсеин. \r\nWikiLeaks започна публикуването на разобличаващи материали за 150 компании занимаващи се със следене. \r\n2007 г. \r\nСъстои се Церемонията по тегленето на жребия за груповата фаза на Евро 2008 в Люцерн. \r\nШестнайсетте отбора са разпределени в четири урни, като за всяка група е предвиден по един отбор от всяка урна. Домакините Швейцария и Австрия и действащият шампион Гърция са автоматично поставени в първа урна, а за разпределението на всички останали отбори се вземат предвид техните коефициенти. \r\n2003 г. \r\nЯпонският влак на магнитна възглавница JR-Maglev MLX01 поставя рекорд за висока скорост, на специално трасе с дължина 18,4 км в префектура Яманаши, Япония, достигайки 581 км/ч. \r\n2002 г. \r\nАлен Ерлихер от Лайпцигския университет открива, че лазерния лъч може да възстановява нервни клетки. \r\n1989 г. \r\nПрезидентите на СССР Михаил Горбачов и на САЩ Джордж Буш се срещат в Малта и се договарят за съдбата на Източна Европа. \r\n1982 г. \r\nХирурзи в щата Юта за първи път имплантират постоянно изкуствено сърце. \r\n1979 г. \r\nНа референдум в Иран по-голямата част от населението гласува за предоставяне на абсолютна власт на аятолах Хомейни. \r\nРухолах Мусави Хомейни е шиитски духовник и идеен ръководител на ислямската революция в Иран през 1978-1979 г. Той е обявен за аятолах през 1950 г., но поради критиките си към режима и заради участието си в бунт, през 1963 г. е принуден да напусне страната. Първоначално пребивава в Турция, а по-късно в Наджаф (Ирак). В Ирак остава до 1978 г., когато Саддам Хюсеин го принуждава да напусне страната. Установява се във Франция. \r\nЗавръща се в Иран на 1 февруари 1979 г. заради революцията там. 11 дни по-късно Хомейни поема властта и обявява Иран за Ислямска република. \r\nОще през първата година Хомейни налага строги религиозни порядки в иранското общество. Левите и монархистични групи са преследвани и принуждавани да емигрират, a либералните религиозни групи са силно ограничавани. \r\nАятолах Хомейни умира на 3 юни 1989 г. Погребан е в мавзолей в южната част на Техеран. \r\n1971 г. \r\nСъздадени са Обединените арабски емирства. В ОАЕ влизат седем емирства. Официалната религия е ислям, столицата е Абу-Даби. От древността до XIX век ОАЕ са част от територията на Оман. През XIX век са под британски протекторат, а от 1971 година - независима държава. \r\n1969 г. \r\nСъстои се първият полет на самолет “Боинг 747”. Машината има капацитет да превозва до 660 пътника на разстояние до 13 500 км. със скорост до 940 км/ч. \r\nКонцернът “Боинг” е създаден от Уилям Боинг. Той е роден през 1881 г. в Детройт. Завършва Инженерния факултет на Йейлския университет в Сиатъл през 1903 г. През 1915 г. Боинг взема уроци по пилотиране. Започва да строи първия си самолет – хидлоплан, в сътрудничество с Джордж Вестервелт. На 15 юли 1916 г. Уилям Боинг регистрира своята компания под името Pacific Aero Products. Година по-късно името става Boeing Airplane. През 1917 г. компанията има 28 сътрудника. Година по-късно техният брой е 300. Първоначално компанията работи главно на пазара на военната авиотехника. \r\nУилям Боинг слага началото на международната авиопоща. През 1929 г. компанията пуска на пазара самолет, създаден за 12 пътника - Model 80. Това е първият самолет на “Боинг” за гражданската авиация. \r\n1956 г. \r\nФидел Кастро и Че Гевара пристигат в Куба и поставят началото на партизанската война срещу проамериканското правителство на Батиста, завършила на 1 януари 1959 г. \r\nФидел Кастро (на снимката) е кубински политик и държавник, юрист. Организатор е на \"Движение 26 юли\" (1955-1956 г.). През 1956 г. оглавява въоръжената борба, довела до победа на Кубинската революция. Той е министър-председател на Революционното правителство от 1959 г. до 1976 г. От 1965 г. е първи секретар на ЦК на Комунистическата партия на Куба. От 1976 г. е председател на Държавния съвет и на Министерския съвет на Република Куба. \r\nГевара де ла Серна, Ернесто Че Гевара е латиноамерикански революционер, един от ръководителите на Кубинската революция (1959 г.). Завършва медицина. По време на управлението на Перон е принуден да емигрира от Аржентина (1952 г.). През 1955 в Мексико се среща с Фидел Кастро. От 1956 г. е в редиците на революционен отряд в провинция Ориенте в Куба. През 1957 г. е назначен за командир на партизанска колона. През декември 1958 г. колоната му завзема провинция Лас Вилас, като побеждава войските на Батиста в гр. Санта Клара и заедно с колоната на К. Сиенфуегос влиза в столицата Хавана. След победата на революцията (1959 г.) е командир на гарнизонната крепост Ла Кабана в Хавана, директор на Управлението за промишлено развитие на Куба. От ноември 1959 г. до февруари 1961 г. е президент на Националната кубинска банка. От февруари 1961 г. е министър на промишлеността. Той е един от лидерите на движението \"26-и юли\", а след това е член на Националното ръководство на Единната партия на социалната революция. През април 1965 г. се обръща с писмо до Ф. Кастро, за да съобщи решението си, че ще продължи революционната въоръжена борба в някоя от страните по света, и напуска Куба. От ноември 1966 г. е в Боливия за организирането на партизанско движение. През октомври 1967 г. създаденият от него партизански отряд е обкръжен и разгромен от правителствени войски. Че Гевара е заловен и на 8 октомври 1967 г. е убит. \r\n1944 г. \r\nВ Москва за първи път се срещат Сталин и генерал Шарл де Гол. \r\nШарл Мари де Гол е президент на Франция от 1959 до 1969 г., генерал. Председател е на временното правителство от 1944 до 1946 г. Министър-председател (юни - декември 1958 г.). Офицер е в I световна война; бригаден генерал в битката за Франция през май 1940 г. След капитулацията през юни 1940 г. възглавява комитета \"Свободна Франция\" в Лондон. През 1943 г. създава в Алфир Франция комитет за национално освобождение. Поставя основите на Петата република, създава нова конституция; ликвидира алжирската криза. Подава оставка след референдум, гласувал недоверие към реформите през 1969 г. \r\n1943 г. \r\nОт Англия в САЩ пристигат 15 атомни учени за участие в създаването на атомна бомба (сред тях е и съветски разузнавач). \r\n1942 г. \r\nВ Чикаго група американски учени начело с Енрико Ферми правят първата демонстрация на контролирана ядрена реакция. Три години по – късно, през 1945 г., в САЩ е създаден първият ядрен реактор. \r\nЕнрико Ферми е италиански физик, допринесъл съществено за развитието на съвременната теоретична и експериментална физика. През 1922 г. завършва Пизанския университет, учи в Германия и Холандия. В периода 1926-1938 г. е професор в Римския университет. Оказва голямо влияние върху формирането на италианската школа в съвременната физика. През 1938 г. емигрира от Италия в САЩ. От 1939 г. до 1945 г. е професор в Колумбийския университет. Ръководи научни изследвания в областта на използването на ядрената енергия в САЩ, участник е в “Манхатънския проект”, чиято цел е създаването на американската атомна бомба. Енрико Ферми участва активно в създаването на съвременната квантова физика. Разработва статистика на частиците, подчиняващи се на принципа на Паули (1925 г.), създава количествена теория на бета-разпада, основана на предположението на В. Паули за това, че бета-частиците се изпускат едновременно с неутрони. В периода 1934-1938 г. заедно със сътрудниците си изучава свойствата на неутроните и създава основите на неутронната физика. За пръв път наблюдава изкуствена радиоактивност, предизвикана от бомбардировката на редица елементи (сред които и уран) с неутрони; открива забавянето на неутроните и създава теорията на това явление, за което през 1938 г. получава Нобелова награда. Енрико Ферми за пръв път осъществява верижна реакция в построения от него първи в света ядрен реактор, в който за забавяне на електроните се използва графит, а като гориво - уран. В края на живота си се занимава с високи енергии и публикува теоретични съчинения в тази област. \r\n1940 г. \r\nИспанският диктатор Франко подписва финансов договор с Англия. \r\nФранко управлява Испания в годините 1939-1975 г. Той е роден на 4 декември 1892 г. Завършва пехотна академия, участва в колониалните войни на Испания в Африка. През 1921 г. е командир на Чуждестранния легион. През 1934 г. е началник на главния щаб на сухопътните войски, командир на испанския корпус в Африка (Мароко). Организира и ръководи въоръженото въстание на испанските демократически сили срещу комунистическата диктатура, в резултат на което избухва Испанската гражданска война (1936-1939 г.). След победата на патриотичните сили управлява чрез диктатура. Провъзгласен е за пожизнен държавен глава (“каудилио”) на Испания. Създава тоталитарна система в Испания. Става вожд на Испанската фаланга (организация на националистическите сили). Председател е на министерски съвет (до 1973 г.) и върховен главнокомандващ на държавата. Прокарва закон за наследството на престола (1947 г.), съгласно който Испания “в съответствие с традицията” е провъзгласена за кралство. На 22 юли 1969 г. за бъдещ крал на Испания е обявен Хуан Карлос Бурбон. След ликвидиране на последствията от комунистическо управление, постепенно се оттегля от властта. Умира на 20 ноември 1975 г. в Мадрид. \r\n1912 г. \r\nСъздадено е Македонско военно губернаторство с временен губернатор ген. Христофор Хесапчиев, а по-късно - ген. Михаил Иванов, с център Сяр. То включва 4 окръга: Драмски (5 околии), Сярски (9 околии), Солунски (от 12 декември Кукушки - 5 околии) и Щипски (5 околии). На 18 декември са утвърдени Временни наредби за гражданското управление на завладените земи. \r\n1903 г. \r\nПожар унищожава сградата на университета в Отава (Канада). \r\n1901 г. \r\nВ САЩ е патентована самобръсначката “Жилет”. \r\nРодена е Недялка Димитрова Симеонова – цигуларка и музикален педагог. На 12 години след няколко концертни обиколки в България заминава с баща си за САЩ, където изнася множество концерти. През 1914 г. посещава летните курсове за цигулари виртуози в Дрезден, ръководени от проф. Л. Ацер (консерваторията в Санкт Петербург). В Дрезден учи при А. Раполди (1914 г.) и Г. Хавеман (1916-1920 г.). В годините между 1921-1923 г. продължава заниманията си при Л. Ацер в Ню Йорк. През тези години започва усилена концертна дейност в Европа и Америка. Работи и като концертмайстор в Кооперативния театър в София (1933-1939 г.). В годините 1937-1939 г. е лектор по цигулка в Държавната музикална академия (дн. БДК). През 1940 г. свири в Белградския симфоничния оркестър и в Дрезденската филхармония (1941-1942 г.). В периода 1942-1944 г. е концертиращ музикант в Германия. След 1944 г. намира признание и в България. През 1946 г. е професор по цигулка в Държавната музикална академия. Продължава активната си концертна дейност в страната и в чужбина. През 1948 г. става първи концертмайстор на новосъздадения Симфоничен оркестър на Българската телевизия и радио. Репертоарът й включва всички значителни творби за цигулка от различни епохи и стилове. Недялка Симеонова умира на 14 март 1959 г.  \r\n1863 г. \r\nЗавършено е строителството на купола на Капитолия във Вашингтон. \r\n1851 г. \r\nВ резултат на преврат във Франция на власт идва Луи Бонапарт. Шарл Луи Наполеон Бонапарт е племенник на Наполеон I. Син е на Луи Бонапарт (1778-1846 г.) и на Ортенз дьо Боарне. На 10 декември 1848 г. е избран за президент на Втората република. Една година след извършения държавен преврат се обявява за император. Ползва се с абсолютна авторитарна власт. Води множество завоевателни войни. През Френско-пруската война 1870-1871 г. капитулира при Седан на 2 септември 1870 г. и се предава в плен на германците. Свален е от власт при Септемврийската революция от 4 септември 1870 г. \r\n1823 г. \r\nПрезидентът на САЩ Джеймс Монро обявява своята доктрина, според която страната му вече няма да се примирява с намесата на Европа във вътрешните работи на държавите от Новия свят. \r\nДжеймс Монро е роден на 28 април 1758 г. в щата Вирджиния. През 1776 г. завършва колежа “Уилям и Мери”. Участва във Войната за независимост (1775-1783 г.), в хода на която е ранен. В резултат излиза в оставка с чин “майор”. В периода 1780-1783 г. учи право при Т. Джеферсън. В годините 1782-1783 г. е член на легислатурата на Вирджиния. От 1783 г. до 1786 г. е в Континенталния конгрес. До 1790 г. Джеймс Монро е практикуващ юрист. В периода 1790-1794 г. е сенатор от Вирджиния, след което до 1796 г. е посланик на САЩ във Франция. Между 1799 г. и 1802 г. е губернатор на щата Вирджиния. В края на 1802 г. президентът Т. Джеферсън го изпраща в Париж, за да помага на американския посланик Р. Ливингстън в преговорите за собствеността върху Нови Орлеан (с Франция) и върху Западна Флорида (с Испания). На 30 април 1803 г. е подписан договор за получаване на цяла Луизиана от САЩ. В годините между 1803-1807 г. Джеймс Монро е посланик във Великобритания. През януари 1811 г. отново е избран за губернатор на Вирджиния, като през март президентът Дж. Медисън го назначава за държавен секретар. По време на рейда на англичаните срещу Вашингтон през август 1814 г. Джеймс Монро евакуира целия архив на Държавния департамент. От септември 1814 г. той изпълнява и длъжността военен министър. Джеймс Монро печели убедително президентските избори през 1816 г. и 1820 г. Периодът на неговия мандат е известен като “ерата на съгласието” в историята на САЩ, а името му се свързва с “доктрината Монро”. Доктрината става основа за външната политика на САЩ, модифицирана е и получава по-широка интерпретация. След като се оттегля от активната политика живее в имението Оукхил и в Ню Йорк, където умира от сърдечна недостатъчност на 4 юли 1831 г. Погребан е в Ню Йорк, а през 1858 г. тленните му останки са преместени в Ричмънд. Съчиненията му са издадени в 7 тома (1898-1903 г.). Той оставя недовършени мемоари. \r\n1816 г. \r\nВъв Филаделфия е открита първата спестовна банка в Америка. \r\n1805 г. \r\nВ битката при Аустрелиц Наполеон І разбива руско-австрийските войски. \r\nСражението се води в района на с. Аустерлиц (днес гр. Славков) в Чехия (Моравия) по време на Руско-австро-френската война от 1805 г. Обединените руско-австрийски войски под командването на генерал М. И. Кутузов наброяват 86 000 души (от тях 15 000 австрийци) и 250 оръдия. Френската армия под командването на Наполеон I наброява 73 000 души и 250 оръдия. Руско-австрийските войски извършват марш от Олмюц до Аустерлиц и започват настъпление с главните сили. От своя страна Наполеон I с част от силите прикрива десния фланг и нанася удар с главните си сили (50 000 души) към Праценските височини. След това с удар от юг обкръжава главните сили на руско-австрийскта армия и им нанася тежко поражение. Жертвите от страна на съюзниците наброяват около 27 000 души (убити и ранени), а от страна на французите – около 12 000 души. С победата на Наполеон I при Аустерлиц се слага край на третата антифренска коалиция. Австрия излиза от войната и е принудена да сключи Пресбургския мир (1805 г.). В Аустерлицко сражение участват трима императори - Александър I, Франц I и Наполеон I. \r\n1804 г. \r\nНаполеон Бонапарт е провъзгласен за император на Франция. \r\nНаполеон I Бонапарт е френски император от 1804 г. до 1814 г. и след това през 1815 г. Роден е в град Аячо на остров Корскика през 1769 г. През 1785 г. завършва военно училище в Париж и става подпоручик. През 1793 г. като капитан-артилерист участва в обсадата на Тулон, зает от англичаните. Благодарение на неговите способности френската революционна армия превзема Тулон и прогонва британския флот от френските брегове. На 14 януари 1794 г. е произведен в звание бригаден генерал. През 1795 г. ликвидира роялистки метеж в Париж, след което е назначен за командващ на френската армия, действаща в Италия. През своята военна кариера Наполеон печели повече от 60 сражения. По време на похода в Италия (1796-1797 г.) се проявява не само като талантлив генерал, но и като добър дипломат. През 1798-1799 г. организира и командва египетски поход, разбива турската армия, завладява Египет и Сирия и организира административна и данъчната система в завладените територии. На 9 ноември 1799 г. Наполеон извършва държавен преврат и става пръв консул. На 18 април 1804 г. е провъзгласен за император на Франция. Опитва да се задържи на императорския престол чрез нови войни и победи. В отговор на това Англия, Австрия и Прусия образуват Рейнската лига (1804 г.) – политически съюз, насочен срещу Франция. През 1805 г. Наполеон разгромява Австрия (битката при Аустерлиц) и сключва Пресбургския мир (1805 г.). През 1806 г. в битките при Йена и Ауерщад разгромява Прусия и я окупира. Англия организира морска блокада на Франция и Наполеон отговаря с континентална блокада срещу острова. През 1807 г. разбива руската армия при Ейлау и Фридланд. Принуждава Русия да се присъедини към континенталната блокада и с Тилзитския мир разделя Европа на 2 зони на влияние – френска и руска. През 1808-1811 г. той предприема поход за завоюване и окупиране на Испания, през 1809 г. побеждава Австрия, без да я обезвреди напълно. През 1812 г. Наполеон предприема несполучлив поход в Русия и е принуден да отстъпи и потегля обратно за Франция. Основната му грешка в руския поход е не толкова военна, колкото политическа. Вместо да даде свобода на руския народ, като разруши феодално-крепостническата система, премахне самодържавието и въведе конституционно управление, той окупира Русия. Това позволява на Александър I и царедворците да го обявят за враг на Русия и на православната вяра. Целият руски народ се вдига на война за защита на вярата и отечеството. През 1813 г. на Парижкия конгрес Наполеон отхвърля условията за мир. След поражението на Франция в битката при Лайпциг (1813 г.) съюзните армии окупират страната, Наполеон абдикира в двореца Фонтебло и е заточен на о-в Елба. През пролетта на 1815 г. напуска о-в Елба и се завръща във Франция. Настъпва периодът на т. нар. \"100 дни\". Реставрацията на монархията във Франция е премахната. След загубата в битката при Ватерло през 1815 г. Наполеон е заточен на о-в Св. Елена, където е поставен под най-строг режим и охрана от английските войски. Умира на 5 май 1821 г. След смъртта на му са публикувани неговите \"Мемоари от о-в Света Елена\" и \"Мемоари\", продиктувани по време на заточението. \r\n1697 г. \r\nОтслужена е първата църковна служба в катедралата Свети Павел в Лондон. На тази дата са родени: \r\n1885 г. \r\nРоден е Джордж Ричардс Майнот - американски патофизиолог и терапевт хематолог. Получава Нобелова награда за физиология и медицина през 1934 г. (съвместно с У. Мърфи и Х. Уипъл). През 1912 г. завършва Медицинското училище към Харвардския университет. Преподавател е в Харвардския университет, професор е от 1928 г. Научните му трудове са посветени на изследвания в областта на патофизиологията и клиниката на анемичните състояния. Разработва метод за терапия на злокачествената анемия, която е стимул за изучаване на механизма на заболяването и води до откриването на “антипернициозния” витамин В12. Умира на 25 февруари 1950 г. в Бруклин. На тази дата умират: \r\n1943 г. \r\nУмира Нурдал Григ - норвежки писател, поет, публицист, есеист, драматург. В първия му сборник с поезия \"Около нос Добра Надежда\" (1922 г.), в романа \"Корабът продължава да пътува\" (1924 г.), в сб. \"Камъни в потока\" (1926 г.) са отразени впечатленията на автора от пътуванията му. Учи филологически науки в университетите в Осло и Оксфорд. През 1925 г. защитава дисертация за Р. Киплинг, а през 1932 г. издава книгата есе \"Рано умрелите\" (за Дж. Кийтс, П. Б. Шели, Дж. Г. Байрон и др.). През 1927 г. публикува \"Китайски дневници\". \r\nСлед това издава: лирическия сборник \"Норвегия в нашите сърца\" (1929 г.), драмите \"Атлантически океан\" (1932 г.), \"Нашата слава и нашето могъщество\" (1935 г.), \"Но вчера …\" (1936 г.). В годините 1936-1937 г. издава сп. \"Вейен фром\" (\"Veien from\") и се обявява срещу настъплението на фашизма и опасността от война. Загива на борда на бомбардировач по време на полет над Берлин. Стиховете му излизат от печат посмъртно в сборниците \"Свобода\" (1945 г.) и \"Надежда\" (1946 г.). Нурдал Григ е роден на 1 ноември 1902 г. \r\n1924 г. \r\nУмира Еми Шарлота Акте - финландска оперна певица (сопран), педагог, една от основоположниците на финландското оперно изкуство. Учи пеене при Мехелин в Хелзинки, при В. Масе в Париж, при Дж. Б. Лампарти в Стокхолм и при Е. Хилдах в Дрезден. От 1873 г. до 1879 г. е солистка на Финската опера в Хелзинки. Известни нейни партии са: Лучия (\"Лучия ди Ламермур\" от Доницети), Леонора (\"Трубадур\" от Верди), Норма (\"Норма\" от Белини), Памина (\"Вълшебната флейта\" от Моцарт), Маргарита (\"Фауст\" от Гуно) и др. От 1891 г. до 1922 г. ръководи собствена оперна трупа. В периода 1912-1923 г. е преподавателка в Музикалния институт в Хелзинки (дн. Академия \"Сибелиус\"). Еми Шарлота Акте е родена на 14 ноември 1850 г. в Оулу. \r\n1920 г. \r\nУмира Вячеслав Николаевич Шчепкин - руски учен славист, езиковед, палеограф, историк на староруско изкуство; член-кореспондент е на Руската Академия на Науките от 1911 г. Ученик е на Ф. Ф. Фортунатов. През 1885 г. завършва Московския университет, а от 1907 г. е професор в него. От 1887 г. работи в Историческия музей в Москва, където създава системата на научни каталози в Отдела за ръкописни и старопечатни книги. Магистърската му дисертация “Разсъждения за езика на Савината книга” (1898-1899 г.) е изследване върху фонетиката на старославянските езици. Неговата докторска дисертация - “Болонски псалтир” (1906 г.), е изследване на фонетиката и морфологията на среднобългарски паметник и ценен материал за изучаване на старобългарския говори. Автор е на съчиненията “Въведение в славянознанието” (1914 г.), “Учебник по руска палеография” (1918 г.), изследвания за Новгродската иконописна школа и др. Вячеслав Николаевич Шчепкин е роден на 6 юни 1863 г. \r\n1914 г. \r\nУмира Владимир Иванович Ламански - руски писател и езиковед, академик в Петербургската Академия на Науките (от 1900 г.). През 1854 г. завършва Петербургския университет, ученик е на И. И. Срезневски. В периода 1865-1900 г. е професор по славянски езици в Петербург. Прокарва идеите на славянофилството и панславизма. Автор е на трудовете \"Исторически проучвания на гръцко-славянския свят\", \"Южноруски песни\", \"Чешка литература\", \"Славянските племена в Мала Азия\" и др. Почетен член е на всички руски университети, на всички славянски научни академии, както и на Славянско дружество в България. Владимир Иванович Ламански е роден на 8 юли 1833 г. \r\nПо време на Първата световна война Австро-унгарската армия влиза в сръбската столица Белград. \r\n1859 г. \r\nУмира Джон Браун - американски борец за права и свободи на чернокожото население, един от ръководителите на лявото крило на аболиционисткото движение. На 16 октомври 1859 г. с отряд от 18 души завладява правителствения арсенал в Харпърс Фери, Вирджиния. Групата е обкръжена и разбита от правителствените войски. Джон Браун е обесен в Чарлстън. Името му става символ на борбата на негрите за освобождение от робството. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.; \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.12.02", "title": "Денят 2 декември в световната история"}
{"url": "http://www.focus-news.net/news/2018/12/02/2597191/mrrb-v-nachaloto-na-2019-g-shte-zapochne-realizatsiyata-na-proekti-vav-vik-otrasala-za-12-mlrd-lv.html", "text": "ВиК дружествата ще подадат предсрочно проектни предложения за финансиране по Оперативна програма „Околна среда 2014-2020“. На стартовата права са инвестиции в размер на 1.2 млрд. лв. в изграждане на водопроводи, канализация, пречиствателни и помпени станции и др. Това съобщиха от пресцентъра на  Министерство на регионалното развитие и благоустройството . Реализацията им ще започне в началото на 2019 г. Бенефициент ще бъдат ВиК операторите, които вече подготвят проектните си предложения на база изготвените Регионални прединвестиционни проучвания (РПИП) в 14 области на страната. \r\nМинистерството на околната среда и водите определи 23 април 2019 г. като краен срок за подаване на проектите. Подготовката на документите е в напреднала фаза и се очаква първите формуляри за кандидатстване да бъдат внесени от ВиК операторите в МОСВ много по-рано – още през февруари. Пет от Регионалните прединвестиционни проучвания вече имат зелена светлина от JASPERS (консултант на ЕК, ЕИБ и ЕБВР по големи инфраструктурни проекти). Това са проектите на Видин,  Враца, Стара Загора, Перник и Ямбол. До две седмици положително становище се очаква да получат и прединвестиционните проучвания на Кърджали, Пловдив и Русе. Сега от ключово значение е своевременното съгласуване на размера на бъдещите инвестиции от общинските съвети и Асоциациите по ВиК. \r\nПроектите ще се изпълняват на територията на 51 агломерации с над 10 000 еквивалент жители, като от подобрената инфраструктура ще се възползват над 2 млн. българи. Определените за изграждане ВиК обекти включват 800 км водопроводна мрежа, както и канализационни колектори, пречиствателни станции за питейни води и отпадъчни води, съоръжения за третиране на утайки, автоматизирани системи за управление на ВиК системите и др. Предвижда се да бъдат обявени над 190 обществени поръчка. Вече е обявена първата от тях – за строителство на пречиствателната станция за питейни води на Шумен.", "date": "2018.12.02", "title": "МРРБ: В началото на 2019 г. ще започне реализацията на проекти във ВиК отрасъла за 1.2 млрд. лв."}
{"url": "http://www.focus-news.net/news/2018/12/02/2597192/mkd-makedoniya-kosovskiyat-premier-e-gotov-da-se-ottegli-samo-ako-tova-napravyat-i-prezidentat-i-predsedatelyat-na-parlamenta.html", "text": "Косовският премиер Рамуш Харадинай е готов да се оттегли, само ако това направят и президентът Хашим Тачи и председателят на парламента Кадри Весели , пише  македонското електронно издание „МКД“ . \r\n\"Всички ние трябва да се оттеглим в пакет и да освободим Косово (от нас)\", заяви Харадинай , цитиран от медиите в Прищина. \r\nХарадинай каза, че е готов да подаде оставка на правителството си, но само при условие, че Тачи и Весели се оттеглят от функциите си също.  Юлиян Марков", "date": "2018.12.02", "title": "„МКД“ (Македония): Косовският премиер е готов да се оттегли, само ако това направят и президентът и председателят на парламента"}
{"url": "http://www.focus-news.net/news/2018/12/02/2597194/sofiya-vavezhda-se-organizatsiya-na-dvizhenieto-za-provezhdane-na-futbolna-sreshta-na-natsionalen-stadion-vasil-levski.html", "text": "Въвежда се организация на движението за провеждане на футболна среща на Национален стадион „Васил Левски”. Това съобщиха от пресцентъра на  Столична община . \r\nЗабраняват се престоят и паркирането на пътни превозни средства, с изключение на автомобилите на участниците в мероприятието, както следва:  \r\n- от 08.00 часа до приключване на футболната среща при сектор „Г” на Националния стадион „Васил Левски”.  \r\n- от 09.00 до 17.30 часа на североизточната част на моста пред Национален стадион „Васил Левски”.  \r\nОт 16.00 часа до приключване на футболната среща, само при необходимост и по преценка на ръководството на СДВР се забранява влизането на пътни превозни средства в двете посоки, с изключение на автобусите на масовия градски транспорт по:  \r\n- ул. „Ген. Гурко” между бул. „Васил Левски” и бул. „Евлоги и Христо Георгиеви”;  \r\n- бул. „Евлоги и Христо Георгиеви” между пл. „Орлов мост” и бул. „Черни връх”;  \r\n- бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2018.12.02", "title": "София: Въвежда се организация на движението за провеждане на футболна среща на Национален стадион „Васил Левски”"}
{"url": "http://www.focus-news.net/news/2018/12/02/2597193/pazardzhik-patishtata-v-planinskite-rayoni-na-oblastta-na-mesta-sa-zaledeni-izvarsheni-sa-obrabotki-na-nastilkite.html", "text": "Спокойно е движението по главните пътища в областта. Това съобщи за  Радио „Фокус“ – Пазарджик  дежурният в Областно пътно управление. Пътните настилки са преобладаващо сухи, по усойните и планински райони частично заледени, но обработени и проходими при зимни условия. Движението по пътя от село Дюлево до разклона за Стрелча, се извършва в една лента в района на 35 км поради пропадане на част от дясното платно. Движението в участъка се извършва в лявото платно и е регулирано с пътни знаци. Срокът е удължен до 20 декември 2018 г. Въведено е ограничение на моста в село Бошуля, където е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2018.12.02", "title": "Пазарджик: Пътищата в планинските райони на областта на места са заледени, извършени са обработки на настилките"}
{"url": "http://www.focus-news.net/news/2018/12/02/2597185/v-sofiya-shte-se-provede-molitveno-shestvie-sreshtu-promenite-v-zakona-za-veroizpovedaniyata.html", "text": "В София ще се проведе молитвено шествие срещу промените в Закона за вероизповеданията. Протестът за свобода на вероизповеданията се организира от християнската общност на протестантските вярващи и църкви в България. \r\nМирната демонстрация ще започне в 13.00 часа от пл. „Народно събрание“ и ще достигне Министерския съвет, откъдето ще се насочи по бул. „Витоша“ до НДК. От там ще продължи по улица „Георги С. Раковски“ и ще се върне отново пред Народното събрание", "date": "2018.12.02", "title": "В София ще се проведе молитвено шествие срещу промените в Закона за вероизповеданията"}
{"url": "http://www.focus-news.net/news/2018/12/02/2597195/tass-liderite-na-g-20-sa-izlezli-s-obshto-savmestno-izyavlenie.html", "text": "Срещата на върха на Г-20 приключи в събота с приемането на съвместно изявление., предава  TACC . Възможността за съгласуване на окончателния документ беше под въпрос до последния момент. Срещата на върха обаче ще бъде запомнена, вероятно не толкова с общи договорености, колкото с множество двустранни срещи, които се проведоха в Буенос Айрес. \r\nСтраните от Г-20 се договориха, че системата за международна търговия и Световната търговска организация трябва да бъдат подобрени. Според участниците в срещата настоящата система \"не решава задачите, които са й възложени\". Лидерите ще обсъдят необходимите реформи на следващото заседание, което ще се проведе в Япония през 2019 година. \r\nСъвместното изявление запази разделението на позициите на Съединените щати и останалите страни от Г-20 по отношение на климата. Съединените щати потвърдиха намерението си да се оттеглят от Парижкото споразумение. В същото време всички страни от Г-20 са заявили своя ангажимент към развитието на чиста енергия. \r\nГ-20 също одобри план за действие срещу корупцията за следващите три години. Освен това лидерите на страните от Г-20 обърнаха внимание за възможността за използване на интернет за терористични цели и отбелязаха значението на съвместните действия за премахване на причините, които принуждават хората да бягат от своите страни.   Юлиян Марков", "date": "2018.12.02", "title": "ТАСС: Лидерите на Г-20 са излезли с общо съвместно изявление"}
{"url": "http://www.focus-news.net/news/2018/12/02/2597197/veliko-tarnovo-zasnezheni-i-zaledeni-sa-patnite-nastilki-po-usoynite-mesta-v-oblastta.html", "text": "Мокри са пътните настилки в града, предаде репортер на  Радио „Фокус“ – Велико Търново . Времето е слънчево. Температурата е на въздуха е минус 4 градуса. Натоварено е движението по основните улици и булеварди в града е натоварен. С нормална интензивност е движението и по бул. „България“, ул. „Никола Габровски“ и ул. „Васил Левски“, която е отворена за двупосочно движение. Натоварен е трафикът на пътен възел „Качица“ и ул. „Магистрална“ във Велико Търново. \r\nМокри, а по усойните места заснежени и заледени, са пътните настилки на територията на цялата област. Отворен за движение на всички превозни средства е Проходът на Републиката. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. \r\nНадежда КРЪСТЕВА", "date": "2018.12.02", "title": "Велико Търново: Заснежени и заледени са пътните настилки по усойните места в областта"}
{"url": "http://www.focus-news.net/news/2018/12/02/2597198/plovdiv-na-mesta-v-planinskite-rayoni-sa-vazmozhni-zaledeni-patni-uchastatsi.html", "text": "Трафикът на територията на областта се извършва нормално и без затруднения. Това съобщиха за  Радио „Фокус“ – Пловдив  от Областното пътно управление. Интензивно движение се отчита по пловдивския участък на автомагистрала „Тракия“. Пътните настилки на територията на областта са предимно сухи и нормално проходими, в планинските райони – на места заледени, но проходими при зимни условия. Водачите трябва да шофират с повишено внимание и съобразена скорост, за да не се създават предпоставки за възникването на пътни инциденти. Въведено е ограничение за движение на камиони над 12 тона през прохода Троян - Кърнаре. Опасност от падащи камъни има по пътищата Кричим - Стамболийски, Юговско ханче - Югово - Лъки - Здравец и Асеновград - Смолян. Остава забранено преминаването на камиони по-високи от 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. Ограничено все още е и движението на МПС с обща маса над 12 тона по пътя Поповица - Болярци. До 3 декември движението по пътя Югово - Лъки ще се осъществява в една лента, поради пропадане на част от пътното платно. Преминаването се регулира с пътни знаци. До 31 декември движението по пътя Пловдив - Асеновград ще се извършва двупосочно в едното платно поради ремонтни дейности. \r\nНа територията на град Пловдив трафикът се извършва нормално и без затруднения. Засилено автомобилно движение се отчита по входно-изходните артерии. Пътните настилки в града са предимно сухи и нормално проходими. \r\nТони МИХАЙЛОВ", "date": "2018.12.02", "title": "Пловдив: На места в планинските райони са възможни заледени пътни участъци"}
{"url": "http://www.focus-news.net/news/2018/12/02/2597199/blagoevgrad-v-edna-lenta-se-izvarshva-dvizhenieto-po-vtoroklasen-pat-19-simitli-predel-poradi-polagane-na-horizontalna-markirovka.html", "text": "Движението по второкласен път-19 Симитли – Предел в участъка от град Симитли до Предел се осъществява в едната лента поради полагане на хоризонтална маркировка в часовете от 10.00 до 16.00. Това съобщиха за  Радио „Фокус“ – Пирин  от Областно пътно управление – Благоевград. Водачите да се движат с повишено внимание и съобразена скорост в свободната лента съобразно създадената организация на движение до 5 декември. В останалата част от областта няма въведени други ограничения за движението на леки и товарни автомобили. Трафикът по автомагистрала „Струма“, главен път Е-79 и второкласен път-19 Симитли – Гоце Делчев е спокоен. През нощта няма регистрирани тежки пътни инциденти заради които да е било спирано движението по пътищата или да са въвеждани ограничения. Повишена опасност от падащи камъни има в Кресненското дефиле и по второкласен път-19 Симитли – Гоце Делчев. \r\nЛивия НИНОВА", "date": "2018.12.02", "title": "Благоевград: В една лента се извършва движението по второкласен път-19 Симитли – Предел поради полагане на хоризонтална маркировка"}
{"url": "http://www.focus-news.net/news/2018/12/02/2597201/gabrovo-zaledeni-i-zasnezheni-sa-patnite-nastilki-po-usoynite-mesta-i-visokite-chasti-na-oblastta.html", "text": "Мокри, по усойните места и високите части заледени и заснежени, са пътните настилки е на територията на област Габрово. Това казаха за  Радио „Фокус“ – Велико Търново  от Областно пътно управление - Габрово. Пътищата се почистват и обработват. Времето е слънчево. Температурата на въздуха е минус 4°. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. На пътя с. Кормянско - с. Малък Вършец при км 10+080 има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – Кормянско - Малък Вършец при км 46+800 по общински път до III-403 в с. Малък Вършец. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 март 2019 година. На път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 3 януари 2019 г. Движението по път Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 3 декември. Движението в участък от път Севлиево – Драгановци се осъществява в една лента поради ремонт на пътни съоръжения и укрепителна стена, до 22 юни 2019. \r\nНадежда КРЪСТЕВА", "date": "2018.12.02", "title": "Габрово: Заледени и заснежени са пътните настилки по усойните места и високите части на областта"}
{"url": "http://www.focus-news.net/news/2018/12/02/2597179/protesti-sreshtu-visokite-tseni-na-gorivata-i-niskiya-standart-na-zhivot-shte-se-provedat-v-reditsa-gradove.html", "text": "Протести срещу високите цени на горивата и ниския стандарт на живот ще се проведат в редица градове на страната.  \r\nВ Благоевград протестиращите се събират в 11.30 часа на паркинга на Югозападен университет „Неофит Рилски“. \r\n„Протест срещу социалното убиване на българите“ е мотото на шествието, което ще се проведе в Бургас. Протестът ще започне в 12.00 часа, като сборният пункт отново е пред паркинга на „Метро“ на изхода на Бургас към АМ „Тракия“. \r\nВ Пазарджик протестиращите срещу ниските доходи ще се съберат в 13.00 часа на паркинга пред парк „Стадиона“, след това ще тръгнат пеша по улиците на града до сградите на Общинската и на Областната администрации. \r\nОт 12.00 часа на паркинга при Общински театър е заявен протест на граждани на Община Кюстендил. Те организират пешеходно шествие с искане за по-добър живот. По същото време на протест ще излязат и жителите на Троян и региона. \r\nОчакват се още протести в Карлово, Хасково и Перник.", "date": "2018.12.02", "title": "Протести срещу високите цени на горивата и ниския стандарт на живот ще се проведат в редица градове"}
{"url": "http://www.focus-news.net/news/2018/12/02/2597202/pss-prez-noshtta-25-planinski-spasiteli-sa-okazali-pomosht-na-29-godishen-mazh-postradal-pri-intsident-v-pirin.html", "text": "През нощта 25 планински спасители са оказали помощ на 29-годишен мъж, пострадал при инцидент в Пирин. Това съобщиха за  Агенция „Фокус“  от  Планинската спасителна служба (ПСС) към Българския червен кръст (БЧК) . 29-годишен мъж е паднал по стръмен склон от счупена козирка в района на Кончето в Пирин. Мъжът е с травми на краката. Сигналът за инцидента е  подаден на телефон 112 малко преди 16.00 ч. във вчерашния ден. Човекът е паднал в посока долината на връх Бански суходол. В акцията са се включили 25 планински спасители, като по-голямата част са от Банско, както и такива от Разлог и от Софийския отряд. Между 00.00 и 1.00 ч. тази нощ групите са стигнали до пострадалия и са го изолирали от студа, след това е започнала операцията по транспортирането му надолу. В 6.00 ч. тази сутрин акцията е приключва, като човекът е предаден на лечебно заведение.  \r\nДеница КИТАНОВА", "date": "2018.12.02", "title": "ПСС: През нощта 25 планински спасители са оказали помощ на 29-годишен мъж, пострадал при инцидент в Пирин"}
{"url": "http://www.focus-news.net/news/2018/12/02/2597204/pazardzhik-tsentarat-za-psihichno-zdrave-poluchi-kupa-za-masovo-uchastie-v-obshtinski-rabotnicheski-igri.html", "text": "Центърът за психично здраве „Човеколюбие“ получи купа за масово участие и  голямата награда – спортист в първата десетка на работническия спорт в града. Това съобщи за  Радио „Фокус“ – Пазарджик  Анна Тилова, експерт в неправителствената организация. Награждаването бе част от Вечерта на спортиста – официално закриване на общински работнически спортни игри за 2018 г. по инициатива на Общински работнически спортен клуб. „Талантливата ни състезателка Фанка Василева зае заслужено мястото си сред 10-те най-добри спортисти в работническия спорт като най-добра шахматистка на Пазарджишка община за 2018 г. С нейно участие женският отбор на Шахматен клуб ”Човеколюбие” беше първенец в турнирите по шах през годината. Многократно Фанка участва в проявите на работническия спорт, като демонстрира отлични спортни умения и висок състезателен дух. Силната ѝ игра класира нея и отбора на Център „Човеколюбие” сред първите в работническите шах турнири и състезанията по тенис на мас“, уточни Тилова.  \r\nАлбена ЖИЛЕКОВА", "date": "2018.12.02", "title": "Пазарджик: Центърът за психично здраве получи купа за масово участие в общински работнически игри"}
{"url": "http://www.focus-news.net/news/2018/12/02/2597206/pss-terennite-usloviya-v-planinite-ne-sa-podhodyashti-za-turizam.html", "text": "Теренните условия в планините не са подходящи за туризъм  Това съобщиха за  Агенция „Фокус“  от  Планинската спасителна служба (ПСС) към Българския червен кръст (БЧК) . В планините е тихо, по високите части има сняг, което създава опасности по зимните маршрути. Лифтовите съоръжения са в профилактика преди зимния сезон. Информация за обстановката в планините може да намерите на  . Телефоните на ПСС са: 02/ 9632000 и 088 1470 \r\nДеница КИТАНОВА", "date": "2018.12.02", "title": "ПСС: Теренните условия в планините не са подходящи за туризъм"}
{"url": "http://www.focus-news.net/news/2018/12/02/2597207/sofiya-98-dushi-sa-noshtuvali-v-tsentara-za-krizisno-nastanyavane-na-bezdomni-hora.html", "text": "98 души са нощували в Центъра за кризисно настаняване на бездомни хора в София. Това съобщи за  Агенция „Фокус“   директорът на центъра Йорданка Темелкова. По думите ѝ нощта е преминала спокойно и без проблеми. „Отворихме и другия блок - 48-и, и тази нощ нещата са били много спокойни“, допълни Темелкова.  \r\nДеница КИТАНОВА", "date": "2018.12.02", "title": "София: 98 души са нощували в Центъра за кризисно настаняване на бездомни хора"}
{"url": "http://www.focus-news.net/news/2018/12/02/2597187/faktor-makedoniya-na-sasho-miyalkov-e-nalozhen-dopalnitelen-arest-po-deloto-imperiya.html", "text": "На бившия началник на Управлението за сигурност и контраразузнаване Сашо Миялков е наложена допълнителна мярка за 30-дневен арест по делото „Империя“ свързано с бизнес-империята на Йордан (Орце) Камчев, пише  македонското електронно издание  “Фактор“ . \r\nВ събота Миялков е изведен от затвора и разпитан в Наказателния съд  и му е определена нова мярка за неотклонение – задържане под стража за 30 дни. \r\nПо делото „Империя\" са заподозрени общо 13 лица, сред които е и Миялков. \r\nСлед бягството на Никола Груевски в Унгария повечето обвинени от Специализираната прокуратура биват задържани в затвора, пише изданието.  Юлиян Марков", "date": "2018.12.02", "title": "„Фактор“ (Македония): На Сашо Миялков е наложен допълнителен арест по делото „Империя“"}
{"url": "http://www.focus-news.net/news/2018/12/02/2597210/dimitar-margaritov-kzp-sektorite-za-telekomunikatsii-finansovi-uslugi-i-produkti-panatseya-sa-nay-riskovite-za-nyakoi-grupi-potrebiteli.html", "text": "Най-рискови за уязвимите групи потребители са секторите на телекомуникационните и финансовите услуги, както и на продуктите за подобряване на здравословното състояние. Това каза по „Дарик” радио председателят на Комисията за защита на потребителите Димитър Маргаритов, съобщиха от пресцентъра на  КЗП  . „Когато към потребителите са насочени послания, свързани с продукти-панацея, с които уж за първи път може да се реши проблем, пред който десетилетия наред науката и медицината остават безсилни, това в много голяма степен крие риск за търговска измама”, подчерта Маргаритов.  \r\nЗа подсилване на въздействието при представянето на подобен тип медикаменти и ефектите от употребата им някои търговци използват т.нар. „свидетелство за авторитет”. „Това са случаите, в които се залага на авторитета на публично известни личности за промотирането на дадени продукти, понякога дори без тяхното знание и съгласие. Или тогава, когато уж тези предлагани продукти са минали през различен тип лаборатории, медицински институти, изпитвания, получили са висока оценка на дадени медицински лица и т.н., това са винаги по-рискови оферти. Хората би трябвало да си дават сметка, че когато – колкото и да не ни се ще да е така, конвенционалната медицина и наука не е успяла все още да намери универсален лек или пък за някои заболявания и конкретен такъв, много трудно може да се очаква това да го е направил някой, който продава в магазина или в зала на промоция и т.н.”, обърна внимание председателят на КЗП.     \r\nСпоред Маргаритов телекомуникационният сектор също крие повече рискове за уязвимите групи потребители. Той даде конкретни примери как некоректни действия на телекоми са поставили на изпитание по-възрастни хора и деца. „Преди известно време имаше случай, в който потребителите не бяха уведомени за това, че се променят условията, при които могат да зареждат своите предплатени карти за мобилни телефони. В резултат на това именно такъв тип уязвими групи – по-възрастни хора, ученици и т.н., се оказа, че в един момент не е възможно да избират номера, защото не са разбрали, че е трябвало на по-кратък период от време да заредят отново своята карта, а не са били изчерпали сумите по тази карта”, разказа председателят на КЗП. Той заяви, че това представлява нелоялна търговска практика, целяща да засегне именно хората, които по-трудно биха могли да се ориентират в новите условия.  \r\nВ по-минали периоди пък са били сключвани с хора от „третата възраст” директно по телефона договори за телекомуникационни услуги, но впоследствие е възникнала законова забрана за това. „Те дори не разбираха, че с изразяването на своето положително отношение към представен им по телефон даден продукт, без даже да допуснат, са си го купили и на практика са се оказали обвързани от търговска сделка”, коментира Маргаритов.  \r\nПредседателят на КЗП даде и съвети как да бъдат избегнати подобен род проблеми: „Да се внимава, когато се проучват условията при такъв тип сделки, които са в рисковите групи. Винаги, когато имате колебание, по-скоро разсъждавайте на принципа, че не е непременно може би сега моментът, в който трябва да направите тази покупка. Може да обмислите допълнително и вече тогава, ако сте по-убедени, че желаете да си купите въпросното нещо, да си го купите”.    \r\nМаргаритов предупреди, че понякога търговците търсят всякакви варианти, за да не удовлетворят претенцията на потребителя и тогава се налага намесата на контролния орган. „Важно е потребителите да реагират навреме. Има и чисти хипотези, в които е изтекъл срокът за упражняване на дадено право и ние за съжаление в такива случаи бихме могли да помогнем само ако в рамките на помирително производство търговецът прецени, че може да направи крачка към решаването на такъв потребителски проблем. Затова – здравословен потребителски скептицизъм, обмислени решения и извършване на разходи едва тогава, когато сме максимално убедени, че сключваме една изгодна сделка”, завърши той.", "date": "2018.12.02", "title": "Димитър Маргаритов, КЗП: Секторите за телекомуникации, финансови услуги и продукти-панацея са най-рисковите за някои групи потребители"}
{"url": "http://www.focus-news.net/news/2018/12/02/2597211/kyustendil-dvizhenieto-po-patya-smolichano-pelatikovo-e-ogranicheno-za-tovarni-avtomobili-nad-35-poradi-propadane-na-chast-ot-patnoto-platno.html", "text": "Движението по третокласен път-6222 Смоличано – Пелатиково от км 10+000 до км 14+000 е ограничено за товарни автомобили над 3.5 тона поради пропадане на част от пътното платно при км 10+650, км 11+720, км 12+830 и км 13+360. Това съобщиха за  Радио „Фокус“ – Пирин  от Областно пътно управление – Кюстендил. Въведен е обходен маршрут: Згурово – Неделкова Гращица – Невестино – Друмохар – Ваксево и обратно. Временната организация е в сила до 3 януари. Трафикът по основните пътни направления се извършва нормално. Няма регистрирани инциденти. \r\nЛивия НИНОВА", "date": "2018.12.02", "title": "Кюстендил: Движението по пътя Смоличано – Пелатиково е ограничено за товарни автомобили над 3.5 поради пропадане на част от пътното платно"}
{"url": "http://www.focus-news.net/news/2018/12/02/2597203/sunday-express-pravitelstvoto-gotvi-popravka-koyato-bi-ostavila-veliokobritaniya-obvarzana-s-targovskite-pravila-na-es.html", "text": "Правителството готви поправка която би оставила Велиокобритания обвързана с търговските правила на ЕС, пише  неделното издание на британския Express . \r\nВисши фигури на правителството са заявили пред „Sunday Express“, че ако депутатите отхвърлят сделката на министър-председателя, тогава правителството вероятно ще внесе изменение, което ще държи Великобритания под влиянието на Брюксел в митническия съюз. Източници, близки до министър-председателят, смятат, че това ще бъде единственият начин да се избегне „сблъсъкът без сделка“, който според правителствените власти ще бъде „катастрофа“, защото „Великобритания просто не е готова за това“. Заплахата идва с противопоставянето в Камарата на общините срещу споразумението преди значимото гласуване на 11 декември. \r\nС оставката на Сам Гимах като министър на науката Тереза Мей е изправена пред около 100 от 315-те си депутати, които се присъединяват към лейбъристите, либералните демократи, шотландската Национална партия и Демократическата юнионистка партия при гласуването срещу сделката. \r\nИзточници от Даунинг стрийт заявиха, че след като е дала сделка на хората миналата седмица, тя ще се съсредоточи върху „спечелването на депутати“ през следващата седмица. \r\nТереза Мей ще започне във вторник смисленият дебат за гласуването, докато външният министър Джеръми Хънт и Филип Хамънд ще очертаят външната политика и икономическите ползи в сряда и четвъртък. \r\nНо докато един министър подчерта, че „има още 10 дни, за да спечели този аргумент“, правителството се придвижва към пребиваване в митническия съюз на ЕС като план Б. \r\n„Очевидно е, че не е идеален и това означава, че няма да получим едно от най-големите ползи от Брекзит, но да няма сделка е последната опция, която искаме“. \r\nТова означава, че Обединеното кралство не би могло да удържи собствените си търговски споразумения с останалата част от света и ще бъде обвързано от търговски споразумения на ЕС, без да има думата. \r\nПравителството е било предупредено от ЕС, че всяка възможност да се действа като алтернатива на сделката ще ги накара да поискат цялата сметка за развода от 39 милиарда паунда, дори ако това означава, че няма да се подготви за преходен период. \r\nМинистър от кабинетът заяви за „Sunday Express“: „Твърде късно е да договорим нещо друго“. \r\n„Ако искаме да се подготвим повече за да няма сделка, те ще ни позволят, но ще искат пълното заплащане“ \r\nДепутати от всички партии са разгневени от споразумението за възпиране на Северна Ирландия, което Великобритания не може да напусне едностранно и да може да види как Великобритания е задържана постоянно според правилата на ЕС. \r\nДжейкъб Рейс-Мог каза, че ще напусне Великобритания като „васална държава“, докато Борис Джонсън каза, че ще превърне Обединеното кралство в „колония на ЕС“. \r\nОт Даунинг стрийт настояват, че е малко вероятно да възникне възпиране и ще се случи само ако има отлагане на бъдещата търговска сделка.  Калоян Пенков", "date": "2018.12.02", "title": "Sunday Express: Правителството готви поправка която би оставила Велиокобритания обвързана с търговските правила на ЕС"}
{"url": "http://www.focus-news.net/news/2018/12/02/2597213/varna-dvizhenieto-v-tri-uchastaka-ot-patya-zlatni-pyasatsi-varna-se-osashtestvyava-v-ednoto-platno-zaradi-remontni-deynosti.html", "text": "Движението в три участъка от пътя Златни пясъци – Варна се осъществява в едното платно, предаде репортер на  Радио „Фокус“ – Варна . Ремонтни дейности по асфалтовата настилка текат в лентите в посока от курорта преди табелата за влизане в града до „Траката“. Затворено за движение е и платното до Резиденция „Евксиноград“ в посока към комплексите. Моторните превозни средства се придвижват в съседното платно двупосочно. Асфалтиране се извършва и преди к.к. Св. св. Константин и Елена. За водачите, които искат да влязат в комплекса, е предвидена възможност за преминаване вдясно. В областта движението в участъка Кранево – Варна при км 83 продължава да е ограничено за моторни превозни средства над 10 тона. Обходният маршрут е през направлението Кичево – Оброчище. Преминаването по автомагистрала ,,Хемус” в участъка между пътен възел „Невша“ и пътен възел „Млада Гвардия\" в посока Варна – София е ограничено. Движението се осъществява двупосочно в платното посока Варна поради ремонтни дейности на асфалтовата настилка. Ограничено е слизането към Невша и Белоградец, а трафикът се пренасочва през село Млада Гвардия. Ограничение е в сила и при качването на автомагистралата в посока София от пътен възел „Невша“. Моторните превозни средства се пренасочват по път I-2 Русе – Варна като могат да се качат на магистралата на пътен възел ,,Каспичан”. По автомагистрала „Черно море“ към Бургас движението се осъществява двупосочно в едно платно поради частични ремонтни дейности на асфалтовата настилка. Ремонти текат и по пътя Варна – Добрич, в участъка между селата Новаково и Стожер. Преминаването там се осъществява в една лента. Същата организация е въведена и по пътя Старо Оряхово – Гроздьово. До км 17 движението се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. \r\nДиана СТОЕВА", "date": "2018.12.02", "title": "Варна: Движението в три участъка от пътя Златни пясъци – Варна се осъществява в едното платно заради ремонтни дейности"}
{"url": "http://www.focus-news.net/news/2018/12/02/2597214/mvr-edin-chovek-e-zaginal-a-11-sa-raneni-pri-katastrofi-v-stranata-prez-izminaloto-denonoshtie.html", "text": "Един човек е загинал, а 11 са ранени при 10 тежки катастрофи в страната през изминалото денонощие. Това съобщиха от пресцентъра на  МВР . В столицата са регистрирани 1 тежко и 34 леки пътни инцидента, при които има един пострадал. От началото на годината са станали 6230 пътнотранспортни произшествия, при които са загинали 569 души, а 7891 са ранени. \r\nДанните за 2018 г. са динамични и не се считат за окончателни. При сравнение с реалните данни за загиналите (620) през същия период на 2017 г. се отчитат 51 (петдесет и един) по-малко загинали участници в движението по пътищата през 2018 г.", "date": "2018.12.02", "title": "МВР: Един човек е загинал, а 11 са ранени при катастрофи в страната през изминалото денонощие"}
{"url": "http://www.focus-news.net/news/2018/12/02/2597215/potrebitelskiyat-savet-kam-chez-prizova-za-stimuli-za-ekologichnite-i-efektivni-nachini-za-otoplenie.html", "text": "Потребителският съвет към ЧЕЗ обсъди предприетите от ЧЕЗ Разпределение мерки за подготовка на мрежата за зимния сезон, както и най-разпространените модели на потребление на електроенергия през това време на годината. Това съобщиха от пресцентъра на  ЧЕЗ . Васил Василев, директор „Експлоатация и поддържане“ в „ЧЕЗ Разпределение България“ АД обърна специално внимание на новите автоматизирани устройства, които ЧЕЗ Разпределение внедрява в мрежата, за да съкрати значително времето за локализиране на аварии. Компанията инвестира в подобни съоръжения над 3 млн. лв. само през 2018 г.  \r\nЧленовете на Потребителския съвет обсъдиха сезонността в консумацията на електроенергия. Експертите посочиха най-големите енергийни консуматори в едно домакинство и откроиха конкретни поведенчески и инвестиционни мерки, които са в състояние да доведат до намаляване на месечната консумация на електроенергия с 15% до 50%. \r\nИванка Диловска от Института за енергиен мениджмънт представи проучване на ефективността и разходите за отопление с различните съществуващи системи – термопомпи, електричество, централно газо- и топлоподаване, котли на газьол и други. Според резултатите от анализа, ако искаме да имаме по-икономични и ефективни системи за отопление в нашите домове, те трябва да бъдат насърчени с адекватна държавна политика и регулаторни решения. В противен случай ще дишаме най-мръсния въздух в Европа, добави Диловска. \r\nПотребителският съвет към ЧЕЗ е създаден през 2013 г. В него членуват потребителски, граждански и експертни организации, които припознават като своя кауза защитата на правата на клиентите и подобряване на процесите на обслужване в съответствие с най-добрите европейски практики – Комисията за защита на потребителите, Българска национална асоциация АКТИВНИ ПОТРЕБИТЕЛИ, Федерация на потребителите в България, Независим съюз на потребителите в България, Европейски потребителски център, Български потребителски център, Институт за енергиен мениджмънт, Техническия университет – София.", "date": "2018.12.02", "title": "Потребителският съвет към ЧЕЗ призова за стимули за екологичните и ефективни начини за отопление"}
{"url": "http://www.focus-news.net/news/2018/12/02/2597216/pazardzhik-masovo-puskane-na-zhivi-sharani-se-provezhda-na-vodoema-kray-selo-zvanichevo.html", "text": "Ловно-рибарско дружество „Сокол – 1893“ в Пазарджик провежда масово пускане на живи шарани във водоема край село Звъничево в рамките на инициативата „Купи-Пусни\". Това съобщи за  Радио „Фокус“ – Пазарджик  Андон Андонов, член на УС на ЛРД „Сокол“ и отговорник за риболовно-състезателната дейност в областния град. По думите му,  идеята е всеки един,  който има желани да закупи един шаран и да се направи масово пускане на този вид риба във водоема. „Шараните могат да бъдат закупени от всеки един магазин за риба, включително и тези, които се намират в близост до водоема в село Звъничево, и да бъде пусната във водата. Този вид риба бързо се адаптира към естествена си среда. Надяваме се това да стане традиция“, каза също Андонов. Той припомни, че във водоема може да се лови всякакъв вид риба – червеноперка, каракуда, амур, шаран, както и хищна риба – костур, бяла риба и каленик. Водоемът се стопанисва от Ловно-рибарското дружество в Пазарджик  и остава един от малкото водоеми в областта, където рибари свободно могат да практикуват това свое хоби. Той се зарибява системно всяка година с шаран, толстолоп и амур, като се стремим да облагородяваме и самия водоем и терена около него. \r\nАлбена ЖИЛЕКОВА", "date": "2018.12.02", "title": "Пазарджик: Масово пускане на живи шарани се провежда на водоема край село Звъничево"}
{"url": "http://www.focus-news.net/news/2018/12/02/2597219/razgrad-72-godishen-mazh-ot-isperih-e-stanal-zhertva-na-telefonna-izmama-sas-sumata-ot-8-100-lv.html", "text": "72-годишен мъж от Исперих е станал жертва на телефонна измама. Това съобщиха от  ОДМВР - Разград . Сигналът за измамата е подаден на 1 декември в 12.30 часа. Мъжът с инициали Ш.А. съобщил в Районно управление – Исперих, че около 10.00 часа на 30 ноември получил обаждане на стационарния телефон за провеждаща се полицейска акция за залавяне на телефонни измамници. За да помогне, възрастният мъж трябвало да предаде наличните у дома му пари. Около 10.30 часа той оставил пред къщата си торба с 8 100 лв. По случая е образувано досъдебно производство.", "date": "2018.12.02", "title": "Разград: 72-годишен мъж от Исперих е станал жертва на телефонна измама със сумата от 8 100 лв."}
{"url": "http://www.focus-news.net/news/2018/12/02/2597218/varna-kontsert-za-detsa-shte-se-sastoi-vav-festivalniya-i-kongresen-tsentar-v-ramkite-na-initsiativata-varnensko-lyato.html", "text": "Пореден безплатен концерт за деца в рамките на големия фестивал „Варненско лято“ – „Варненско лято за деца“ ще се проведе в Зала 1 на Фестивалния и конгресен център от 11.00 часа. Това съобщи за  Радио „Фокус“ – Варна  водещата Руми Петрова, известна на децата като Госпожа Виола. Концертът ще се състои под мотото „Коледа е!“ и представлява околосветско пътешествие с музиката и танците на различни народи ще. „За малките ученици ще има и ефект на забавен интерактивен урок по музикална география. Искаме да направим достъпна и за най-малките музикалната култура на далечни народи и да ги накараме да се почувстват част от голямото световно семейство на почитателите на добрата музика“, каза Руми Петрова. В концерта отново ще участва детският симфоничен оркестър на Националното училище по изкуствата „Добри Христов“ с диригент маестро Страцимир Павлов. Към тях ще се присъединят инструменталисти, певци, балет и народни танцьори. Ще бъде представена музика, с която празнуват Коледните и Новогодишните празници в Европа, Русия, Америка и Куба. Ще прозвучат части от „Лешникотрошачката“ на Чайковски до „Радецки марш“ на Щраус, от американски „джингъли“ до български коледни песни. \r\nДиана СТОЕВА", "date": "2018.12.02", "title": "Варна: Концерт за деца ще се състои във Фестивалния и конгресен център в рамките на инициативата „Варненско лято“"}
{"url": "http://www.focus-news.net/news/2018/12/02/2597205/tass-sreshti-i-razgovori-na-vladimir-putin-po-vreme-na-foruma-na-g-20-v-buenos-ayres.html", "text": "Руският президент имаше наситена паралелна програма по време на форума на лидерите на страните от Г-20 в Буенос Айрес, пише  TACC .  \r\nРуският президент Владимир Путин нарече заключителния документ на срещата \"положителен резултат\", въпреки че е \"от общ характер\". \"Вярвам, че аржентинското председателство е направило всичко, за да гарантира, че този документ ще бъде подписан и одобрен от всички страни. Това е важно, защото очертава най-важните въпроси, с които се занимава Г-20 и показва посоката, в която трябва да вървим, за да решим поставените пред нас задачи \", каза той пред репортери. \r\nКакто отбеляза държавният глава, в хода на съгласуването на документа са възникнали въпроси по редица теми, включително миграционната криза и търговията. \r\nПрезидентът на Руската федерация проведе серия от срещи с чуждестранни лидери в рамките на срещата на върха, като специално внимание беше обърнато от журналистите към преговорите, които не се състояха - с американския президент Доналд Тръмп. Президентът на САЩ отмени предвидените разговори непосредствено преди срещата на върха, обяснявайки решението с инцидента в Керченския проток. Путин на последната пресконференция изрази съжаление, че разговорът не беше проведен. \r\nВремето, освободено след отмяната на преговорите с Тръмп, ръководителят на руската държава, започна разговор с турския президент Реджеп Тайип Ердоган, който по-конкретно предложи на Путин да се организира една среща за ситуацията в сирийската провинция Идлиб. На срещата с японския премиер Шиндзо Абе страните се съсредоточиха върху въпроса за мирния договор. \r\nЕдна от темите на срещите на руския лидер с германския канцлер Ангела Меркел и френския президент Еманюел Макрон беше инцидентът в Керченския проток. Същевременно, според прессекретаря на президента Дмитрий Песков, Путин е предоставил на своите събеседници подробни обяснения по този въпрос. \r\nПо време на разговорите с престолонаследника на  Саудитска Арабия, Мохамед бин Салман Ал Сауд, в допълнение към регионалните въпроси, се разгледа и ситуацията на петролния пазар. Путин се срещна и с китайския президент Си Дзинпин. \r\nВ събота вечерта Путин проведе разговори със своя аржентински колега Маурисио Макри. По време на посещението на руския президент в южноамериканската република бяха подписани редица документи, включително споразумение за руско-аржентинското партньорство в областта на мирното използване на атомната енергия. Според Путин той също така се е съгласил с Макри за разширяване на сътрудничеството в борбата срещу трафика на наркотици и кибернетичните заплахи.  Юлиян Марков", "date": "2018.12.02", "title": "ТАСС: Срещи и разговори на Владимир Путин по време на форума на Г-20 в Буенос Айрес"}
{"url": "http://www.focus-news.net/news/2018/12/02/2597209/afp-donald-tramp-se-gotvi-da-prekrati-formalno-deystvieto-na-nafta.html", "text": "Американският президент Доналд Тръмп се готви да прекрати  формално действието на Северноамериканското споразумение за свободна търговия (НАФТА), съобщи самият той на борда на президентския самолет на връщане от форума на лидерите на страните от Г-20 в Буенос Айрес. \r\nАмериканският президент Доналд Тръмп заяви в събота, че скоро ще уведоми Конгреса, че планира да прекрати споразумението на НАФТА с Мексико и Канада за сметка на нова регионална търговска сделка. Това предвещава нов потенциален сблъсък на Капитолия. \r\nТръмп, пътуващ от срещата на върха на Г-20 в Аржентина, каза пред репортери на ВВС, че ще изпрати официално уведомление на Конгреса за \"прекратяване\" на НАФТА \" в рамките на относително кратък период от време\". \r\nТова би довело до шестмесечен период на изчакване, преди САЩ да могат да напуснат пакта - през това време американските депутати ще бъдат помолени да одобрят новата сделка, подписана в петък със съседите на Америка. \r\nТръмп казва, че новият пакт, известен във Вашингтон като Споразумение между САЩ , Мексико и Канада (USMCA), ще помогне на американските работници, особено в автомобилната индустрия, и ще защити по-добре интелектуалната собственост, пишат от агенцията. \r\n\"Ние се отърваваме от НАФТА. Това е бедствие за Съединените щати\", каза Тръмп, който настоя, че Северноамериканското споразумение за свободна търговия, в продължение на почти четвърт век, е убиец на американски работни места. \r\n\"Това ще бъде прекратено, така че Конгресът ще има избор между USMCA или търговските правила преди НАФТА, които работеха много добре\", каза републиканския президент. \r\nПодписването на USMCA беше победа за Тръмп, след месеци на напрегнати и трудни преговори с Отава и Мексико Сити, завършва агенцията.  Юлиян Марков", "date": "2018.12.02", "title": "AFP: Доналд Тръмп се готви да прекрати  формално действието на НАФТА"}
{"url": "http://www.focus-news.net/news/2018/12/02/2597200/the-sunday-times-velikobritaniya-mozhe-da-ostane-bezkrayno-v-mitnicheski-sayuz-s-bryuksel.html", "text": "Великобритания може да попадне „безкрайно“ в митнически съюз с Брюксел, ако членовете на парламентът отхвърлят сделката на Тереза Мей за Брекзит, според изтекли данни за правния съвет на министъра на правосъдието, пише  неделното издание на британския The Times . \r\nМинистри казват, че министър-председателят отказва да публикува съветът, защото съдържа остър пасаж, който ясно показва, че Великобритания може да се окаже заключена в споразумение за „въздържане“ с Европейския съюз.  \r\nВ писмо до министрите от миналия месец, чието съдържание е разкрито на The Sunday Times, Джефри Кокс заяви: „Протоколът ще издържи за неопределено време“. Най-важният служител на правителството реши, че единственият начин, по който Великобритания може да избяга от затвора, ще бъде да подпише нова търговска сделка, което може да отнеме години. Но той предупреди, че Великобритания може да остане в капан, ако тези разговори се провалят. \r\nДетайлите – потвърдени от трима обслужващи министрите от кабинета и бившият секретар за Брекзит Доминик Рааб - ще разгневи евроскептиците и вероятно ще втвърдят опозицията срещу сделката. Повече от 100 депутати от Консервативната партия вече са обявили, че ще се противопоставят на своето собствено правителство в гласуването на 11 декември. \r\nУтре Кокс ще даде изявление пред парламента, очертаващо правното положение на правителството в опит да спечели депутатите. Очаква се от Даунинг стрийт да публикуват обобщение на съветите, но не и самото писмо - ход, който според министрите ще доведе до председателя Джон Бъркоу, който обвини правителството за неуважение към парламента. \r\nМинистрите казват, че писменият правен съвет е много по-мрачен от сметката, която Кокс ще даде на народът, и оценката, която той даде на кабинета през октомври. Според източник в кабинета: „Правните съвети са много лоши, поради което не искат никой да ги види“. \r\nПисмото на Кокс беше толкова чувствително, че копия бяха взети от министрите, след като го бяха прочели.“Писмото не беше допуснато да напусне стаята“, заяви министър. \r\nРааб, който подаде оставка като министър за Брекзит миналия месец, потвърди: „Правната позиция е ясна. Стопирането ще продължи неопределено време, докато не бъде заменено от договора, определящ бъдещите ни отношения, освен ако ЕС не ни позволи да напуснем. \r\n„ЕС има явно вето, дори ако бъдещите преговори продължават много години или дори се провалят и няма реалистична вероятност да постигнем споразумение. Това е моето виждане като бивш международен адвокат, но е логично, ако не и еднакво с всички официални съвети, които получих. \r\nМинистър от кабинетът заяви: „Член 50 не може да се използва постоянно. Джефри прави политически случай. Но също така е вярно, че няма ясен механизъм за излизане и затова хората се притесняват”. \r\nДепутатът Лейла Морън, която подкрепя кампанията „Най-доброто за Великобритания“ за втори референдум, заяви: „Това е повече доказателство, че премиерът се опитва да прескочи парламента, за да гласува за сделката си, без да даде цялата информация. Тя трябва да предостави пълния правен съвет, недокоснат, така че депутатите да могат да направят информиран избор“. \r\nДемократическата юнионистка партия е настроена да се противопостави на Мей и да подпише съвместно писмо с лейбъристите, либералните демократи и шотландската Национална партия, като поиска от председателят на Камарата на общините да призове за спешен дебат относно отказа на правителството да публикува пълния правен съвет, предоставен на кабинета от министъра на правосъдието. \r\nПравителствен източник заяви, че очакват да направи точно това утре: „Бъркоу ще направи някакво самоизтъкване. Той вероятно ще пише до кабинета, заявявайки, че трябва да публикуваме съветите в пълен размер“.  Калоян Пенков", "date": "2018.12.02", "title": "The Sunday Times: Великобритания може да остане  „безкрайно“ в митнически съюз с Брюксел"}
{"url": "http://www.focus-news.net/news/2018/12/02/2597220/blagoevgrad-vazpitanitsi-na-detska-gradina-mecho-puh-simitli-provedoha-demonstratsiya-svarzana-s-nauchenoto-ot-tyah-za-pravilata-za-pravilno-presichane.html", "text": "Възпитаници на детска градина „Мечо Пух“ – Симитли проведоха демонстрация, свързана с наученото от тях по отношение правилата за правилно пресичане, предаде репортер на  Радио „Фокус“ – Пирин . В рамките на демонстрацията те „управляваха“ линейка, пожарна, такси, пресичаха улица. Забавната игра всъщност показа колко грамотни участници в движението са. Пред своите възпитатели, те показаха и много знания в интерактивни и дидактични игри. Децата решаваха словесно-логически задачи и редиха пъзел. С голямо удоволствие проследиха и презентация с гатанки по темата, отиграха реални ситуации върху обособена „площадка“. Създадоха си настроение изпълнявайки песни по безопасност на движението. Приятно изненадани бяха от екип на участък Полиция град Симитли. Срещата с полицаите беше ползотворна и приятна, децата усвоиха нови знания за функцията на регулировчика. \r\nЛивия НИНОВА", "date": "2018.12.02", "title": "Благоевград: Възпитаници на Детска градина „Мечо Пух“ – Симитли проведоха демонстрация, свързана с наученото от тях за правилата за правилно пресичане"}
{"url": "http://www.focus-news.net/news/2018/12/02/2597221/gabrovo-den-na-nastolnite-igri-shte-se-provede-v-doma-na-humora-i-satirata.html", "text": "Ден на настолните игри ще се проведе в Дома на хумора и сатирата в Габрово. Това съобщиха за  Радио „Фокус“ – Велико Търново  от Музея. В часовете от 11.00 до 17.00 часа в Залата на жирафите всички любители на това забавление ще могат да се насладят на 100 вида настолни игри. Срещата се организира от Фондация „Да играем“. Всеки може да се включи в играта в удобно за него време в рамките на проявата. Входът е свободен за притежателите на карта „Приятели на хумора“, която може да бъде закупена на касата на музея преди началото на събитието. За всички останали входът е билет за музея. \r\nФондация „Да играем“ има за цел да запознае публиката какво представляват настолните игри – традиционни, класически и съвременни. Музеят на хумора и сатирата предлага на своите посетители освен поводи за забавления, възможности за срещи и посещения на новите изложби. \r\nНадежда КРЪСТЕВА", "date": "2018.12.02", "title": "Габрово: Ден на настолните игри ще се проведе в Дома на хумора и сатирата"}
{"url": "http://www.focus-news.net/news/2018/12/02/2597223/boks-uayldar-i-fyuri-zavarshiha-naravno-spored-sadiite.html", "text": "Дионтей Уайлдър и Тайсън Фюри се биха 12 рунда, но в крайна сметка съдиите не излъчиха победител в мача за титлата на версия „Световен боксов съвет“ в тежка категория. Така двамата боксьори за първи път не спечелиха на професионалния ринг, но и продължават без загуба. Уайлдър запази световната си титла и най-вероятно му предстои мач с Антъни Джошуа за обединяване на шампионските пояси от всички версии. Не е изключено обаче да има втори мач между „Бронзовия бомбардировач“ и „Циганския крал“.", "date": "2018.12.02", "title": "Бокс: Уайлдър и Фюри завършиха наравно според съдиите"}
{"url": "http://www.focus-news.net/news/2018/12/02/2597224/varna-namalyava-broyat-na-bolnite-ot-virusni-infektsii-v-grada.html", "text": "През изминалата седмица броят на регистрираните болни от вирусни инфекции във Варна е започнал да намалява. Това съобщиха за  Радио „Фокус“ – Варна  от Регионалната здравна инспекция (РЗИ). По данни на личните лекари в града, регистрираните болни с остри респираторни заболявания между 23 и 29 декември, са били 238 срещу 306 през предходната седмица. Няма регистриран случай на грип. 19 души са получили усложнения и се е наложило да бъдат лекувани от бронхити и пневмонии. Епидемиолозите отчитат 20 случая на чревни инфекции срещу 26 от предходната седмица. От въздушно-капковите инфекции са регистрирани 51 заболели лица срещу 52 за предходната седмица, представени от 45 случая на варицела и 6 случая на скарлатина. Има регистрирани 2 лица със заболяване от Лаймска борелиоза и един болен от коремен тиф. С бързо известие в РЗИ - Варна е съобщено за 1 лице, ухапано от кърлеж. \r\nДиана СТОЕВА", "date": "2018.12.02", "title": "Варна: Намалява броят на болните от вирусни инфекции в града"}
{"url": "http://www.focus-news.net/news/2018/12/02/2597208/plovdiv-zhiteli-na-sopot-i-karlovo-otnovo-shte-protestirat-sreshtu-sotsialnata-nespravedlivost-i-visokite-tseni-na-gorivata-v-stranata.html", "text": "Жители на Сопот и Карлово отново ще протестират срещу социалната несправедливост и високите цени на горивата в страната. Това съобщиха за  Радио „Фокус“ – Пловдив  организатори на протеста. В Сопот протестиращите ще се съберат в 12.00 часа пред Спортната зала, след което ще направят автошествие по главни пътни артерии. Очаква се в протеста да се включат между 200 и 300 души. Не е планирано блокиране на движението по подбалканския път София - Бургас. \r\nТони МИХАЙЛОВ", "date": "2018.12.02", "title": "Пловдив: Жители на Сопот и Карлово отново ще протестират срещу социалната несправедливост и високите цени на горивата в страната"}
{"url": "http://www.focus-news.net/news/2018/12/02/2597222/lokalno-makedoniya-prodalzhava-obsazhdaneto-na-promenite-v-konstitutsiyata.html", "text": "Продължава обсъждането на промените в конституцията от 11 часа местно време (12 часа българско време), пише македонското електронно издание  “Локално“ .  \r\nВ началото на вчерашното изслушване в рамките на 64-ата сесия на парламента, премиера Зоран Заев говорейки за промените, произтичащи от Договора от Преспа, подчерта, че остава отворен за приобщаване на опозицията към тях, като призова всички депутати да се намесят в етапа на подаване изменения. \r\nПремиерът подчерта, че те ще бъдат включени в конституцията само ако Гърция одобри споразумението и подкрепи Протокола за присъединяване към НАТО. Той посочи, че тази и следващата година са от решаващо значение за процесите на европейска интеграция и за бъдещето на страната. \r\nЗаев повтори, че в предложението за промени в конституцията на Република Македония, съгласно Договора от Преспа няма нищо спорно, а предложените проектоизменения са в съответствие с международното право и с интересите на Република Македония и нейните перспективи за евроатлантическата интеграция в отговор на  опозиционните депутати, които представиха критики и възражения за процеса, който според тях е противоконституционен и ще се промени името на държавата. \r\nДепутатите от ВМРО-ДПМНЕ заявиха позицията, че с промяна на името на Република Македония в Република Северна Македония ще възникне нова държава и нова идентичност. Те повториха, че в този период на управление на СДСМ не са постигнали резултати, нито са представили проекти, нито е постигнат \"живота\", обещан от правителството. \r\nТе заявиха, че промяната на името и конституцията ще последва пълното предефиниране на държавата, като повториха, че референдумът е нередовен с редица нередности в гласуването. Депутатите от опозицията попитаха министър-председателя какво ще прави правителството, ако Гърция не приеме Договора от Преспа и дали конституционните промени ще бъдат въведени отново. \r\nЗечир Рамчилович от независимата депутатска група на ВМРО-ДПМНЕ обяви, че осемте депутати с чиято подкрепа започнаха промените в Конституцията ще гласуват „въздържал се“ за три от четирите поправки, припомняйки на премиера, че процесът на конституционни промени е свързан с процеса на помирение и прошка.  Юлиян Марков", "date": "2018.12.02", "title": "„Локално“ (Македония): Продължава обсъждането на промените в конституцията"}
{"url": "http://www.focus-news.net/news/2018/12/02/2597227/podkrepete-predavaneto-balkanski-turisticheski-chasovnik-na-radio-fokus-v-glasuvaneto-v-klasatsiyata-za-zhurnalisticheski-material-na-tema-turizam-v-kategoriya-radio-v-godishnite-nagradi-na-ministerstvoto-na-turizma-za-2018-g.html", "text": "Предаването „Балкански туристически часовник“ на Радио „Фокус“ е номинирано за Годишните награди за туризъм 2018 г. на Министерство на туризма в категория „Журналистически материал на тема туризъм в България за 2018 г. в радио“. „Балкански туристически часовник“ с водещ Милослава Ангелова е най-актуалното и най-полезното туристическо предаване в българския радиоефир, което всяка сряда и всяка неделя ви информира какво трябва да знаете и от какво да се пазите, ако сте избрали балканска туристическа дестинация, къде сме ние и къде са съседите ни в сферата на туризма, какво трябва вземем от тях и как да реализираме нашите предимства. \r\nПобедителите във всяка категория се избират чрез онлайн вот до 5 декември 2018 г.  Може да подкрепите предаването „Балкански туристически часовник“ на Радио „Фокус“ тук:  \r\nЦелта на конкурса е да допринесе за популяризирането на българския туризъм и да бъдат представени и поощрени всички, които полагат усилия за устойчивото развитие на туризма в България. Призьорите ще бъдат обявени на официална церемония на 11 декември 2018 г.", "date": "2018.12.02", "title": "Подкрепете предаването „Балкански туристически часовник“ на Радио „Фокус“ в гласуването в класацията за журналистически материал на тема туризъм в категория „Радио“ в годишните награди на Министерството на туризма за 2018 г."}
{"url": "http://www.focus-news.net/news/2018/12/02/2597228/teglyat-zhrebiya-za-evro-2020-ot-1300-chasa-dnes.html", "text": "УЕФА ще определи десетте квалификационни групи днес от 13:00 часа, от които ще бъдат излъчени 24-те финалисти за шампионата на Европа през лятото на 2020 година. Първите два отбора от всяка група ще намерят място на първенството, а към тях ще се присъединят още четири, които ще се класират след баражи.  \r\nТурнирът „Лига на Нациите“ изигра голяма роля за определянето на тимовете в урните. Българският национален отбор се представи много силно, като това му осигури място в трета урна. Така ще избегнем като съперници тимовете на Финландия, Израел, Северна Ирландия, Норвегия, Ирландия, Шотландия, Сърбия, Словакия и Турция.  \r\nЖребият ще бъде предаван пряко по БНТ 1.", "date": "2018.12.02", "title": "Теглят жребия за Евро 2020 от 13:00 часа днес"}
{"url": "http://www.focus-news.net/news/2018/12/02/2597229/sofiya-ogranicheno-e-dvizhenieto-na-avtomobili-po-patya-kv-boyana-mestnost-zlatnite-mostove.html", "text": "Затворен за движение на автомобили е пътят кв. „Бояна“ – местност Златните мостове. Това съобщиха за  Агенция „Фокус“  от пресцентъра на  Столична община . Ограничението е част от мерките, които взима Общината, за да се справи с проблема със струпването на автомобили в района на ски пистите. Във тази връзка е издадена заповед от кмета на София Йорданка Фандъкова, с която се забранява достъпа на автомобили за времето от 11.00 до 14.00 часа през почивните дни.", "date": "2018.12.02", "title": "София: Ограничено е движението на автомобили по пътя кв. „Бояна“ – местност Златните мостове"}
{"url": "http://www.focus-news.net/news/2018/12/02/2597217/zigmar-gabriel-ukrayna-se-opita-da-ni-vkara-vav-voyna.html", "text": "„Украйна се опита да ни вкара във война“, заяви бившият германски външен министър в интервю по телевизионния канал N-TV, цитиран от  РИА Новости . \r\n\"Мисля, че в никакъв случай не трябва да позволим на Украйна да ни въвлече във войната, а Украйна се опита да направи това\", каза дипломатът, коментирайки провокацията на Киев в Керченския проток. \r\nВ същото време Габриел също обвини Русия, че защитава териториалните си води в \"нарушение на международното право\" и изрази надежда, че канцлерът Ангела Меркел ще може да \"подтикне страните към нормализиране на отношенията\"  Юлиян Марков", "date": "2018.12.02", "title": "Зигмар Габриел: Украйна се опита да ни вкара във война"}
{"url": "http://www.focus-news.net/news/2018/12/02/2597230/ruse-zhena-e-s-tezhki-izgaryaniya-pri-intsident-predizvikan-ot-avariya-na-toplofikatsionnata-mrezha.html", "text": "Жена е с тежки изгаряния при инцидент, предизвикан от авария на топлофикационната мрежа в Русе, предаде  Нова телевизия . Жена е с тежки изгаряния, след като е паднала в дупка с вряла вода в кв. „Изток“. Инцидентът е станал в събота вечерта в междублоково пространство в квартал „Изток“. \r\nЖената е вървяла по асфалтова алея, която явно е била пропукана от авария в топлофикационната мрежа. Внезапно се отворила дупка и жената потънала в нея до колене. Откарана е с линейка в болница с втора степен изгаряния по краката. \r\nСлед инцидента мястото бе оградено от полиция.", "date": "2018.12.02", "title": "Русе: Жена е с тежки изгаряния при инцидент, предизвикан от авария на топлофикационната мрежа"}
{"url": "http://www.focus-news.net/news/2018/12/02/2597234/sport-zografski-se-predstavi-dobre-v-nizhniy-tagil.html", "text": "Българинът Владимир Зографски се класира на 15-о място в състезанието от Световната купа по ски-скок на голямата шанца в Нижний Тагил, Русия. Зографски завърши с 225.4 точки. Той беше десети след първи опит от 129.5 метра, но при втория си скок не се справи добре и постигна само 119.5 метра, заради което падна с още пет места за крайното класиране. \r\nПобедител стана норвежецът Йохан Андре Форфанг с 264.4 точки. Форфанг, рекордьор на шанцата от миналия сезон със 141.5 метра, направи най-дългия скок в първия манш със 135.5 метра, но беше трети. Солиден втори от 129.0 метра, обаче, му донесе трета победа за Световната купа. Той изпревари само с 2 десети от точката Пьотр Жила (Полша), който постигна 133.0 и 131.0 метра.", "date": "2018.12.02", "title": "Спорт: Зографски се представи добре в Нижний Тагил"}
{"url": "http://www.focus-news.net/news/2018/12/02/2597232/aktsenti-v-predavaneto-chudesata-na-severozapada-na-radio-fokus.html", "text": "В съвместното предаване на  Радио „Фокус“  и Предприемачи ГЕРБ „Чудесата на Северозапада“ всяка седмица  ви представяме личности, борили се за освобождението, културното и духовното въздигане на Северозапада. В предаването днес ще говорим за Антим I - първи български екзарх, удостоен да бъде първият председател на Учредителното Народно събрание и Великото народно събрание. Неговият подпис е първият, който стои при приемането на Търновската конституция, той е този, който утвърждава княз Александър Батемберг за първи български княз. Неговият образ сияе с голямо духовно творчество във Видин. Той дава началото на просветното огнище „Цвят“ – дава средства  за построяването на читалището. Учредява и комитет за построяването на Видинския катедрален храм „Св.вмчк. Димитър“. Това са думи на покойния Видински митрополит Дометиан. На 1 декември се навършиха 130 години от смъртта на Българския Екзарх Антим I. По решение на Св. Синод на Българската Православна Църква паметта на многозаслужилия пръв Български Екзарх  бе почетена с богослужения и възпоменателни събития във Видин на 1 и 2 декември.  \r\nВсяка седмица в „Чудесата на Северозапада“ ви разказваме за Северозападния регион, за хората, свързали живота си с този край и с делата си допринасящи за неговия просперитет и развитие. На 24 и 25 ноември в Поморие  Предприемачи ГЕРБ проведоха среща за предизвикателствата пред икономиката, бизнесът и държавата. В нeя взе участие и представителят на видинската организация Николай Цветков. В предаването ще чуете разговора ни за  стимулиране на предприемачеството в региона и за икономическите перспективи на Видин, дискутирани на тази среща. Предаването „Чудесата на Северозапада“ се излъчва всяка неделя от 13.00 до 14.00 часа. Водещ е Анна Лозанова.", "date": "2018.12.02", "title": "Акценти в предаването „Чудесата на Северозапада“ на Радио „Фокус“"}
{"url": "http://www.focus-news.net/news/2018/12/02/2597235/pazardzhik-katastrofa-mezhdu-lek-avtomobil-i-patrulka-e-stanala-v-selo-bratanitsa-nyama-seriozno-postradali.html", "text": "Катастрофа между лек автомобил и патрулка е станала в село Братаница, няма сериозно пострадали. Това съобщиха за  Радио „Фокус“ – Пазарджик  от ОДМВР - Пазарджик. 71-годишен мъж е изгубил контрол над автомобила си и се е блъснал в спряла полицейска кола, обезопасяваща друг пътен инцидент на улица в село Братаница. Катастрофата е станала около 06.00 часа тази сутрин. Автопатрул от сектор „Пътна полиция” при ОДМВР - Пазарджик отработвал сигнал за пътен инцидент с материални щети. Униформените обезпечавали безопасното преместване на автомобилите от пътното платно с включена светлинна сигнализация на патрулния автомобил „КИА”. Срещу тях обаче изскочил лек автомобил „Сеат”, чийто водач въобще не спрял и се блъснал челно в служебната кола. Полицаите били извън автомобила по време на удара и не са пострадали. Оказало се, че шофьорът на „Сеат”-а е 71-годишен жител на пазарджишкото село Юнаците. Той също не е пострадал сериозно, алкохолната му проба е отрицателна. На мястото е извършен оглед от следовател при Окръжния следствен отдел в Пазарджик.", "date": "2018.12.02", "title": "Пазарджик: Катастрофа между лек автомобил и патрулка е станала в село Братаница, няма сериозно пострадали"}
{"url": "http://www.focus-news.net/news/2018/12/02/2597212/tass-frantsiya-obmislya-vavezhdane-na-izvanredno-polozhenie-zaradi-ulichnite-bezreditsi-v-parizh.html", "text": "Франция обмисля различни варианти за противодействие на уличните безредици, включително въвеждане на извънредно положение, съобщи официалният представител на френското правителство  Бенжамин Гриво по френското радио  Europe1 , цитиран от  TACC . \r\nСпоред радиостанцията няколко полицейски проофсъюзи са призовали правителството да въведе извънредно положение, за да предотврати повторното насилие  следващата събота. Коментирайки това послание, Гриво не изключи тази мярка, заявявайки, че \"се обмислят всички варианти\". \r\nВъв Франция от 17 ноември се провеждат масови протести срещу повишаването на цените на горивата, участниците в действията носят жълти светлоотразителни шофьорски жилетки. Последните две демонстрации в събота се превърнаха в масови погроми. Според последните данни най-малко 110 души са били ранени при сблъсъци с полицията в Париж на 1 декември, около 20 от които са полицейски служители. Броят на задържаните достигна близо 300 души.  Юлиян Марков", "date": "2018.12.02", "title": "ТАСС: Франция обмисля въвеждане на извънредно положение заради уличните безредици в Париж"}
{"url": "http://www.focus-news.net/news/2018/12/02/2597237/ministar-emil-karanikolov-shte-poseti-svishtov-na-6-dekemvri.html", "text": "Емил Караниколов ще посети град Свищов на 6 декември, съобщиха от пресцентъра на  Общината . Поредното негово посещение е във връзка с процедурата за участието на държавата в общинското дружество за развитие на икономическата зоната за инвестиции. На работната среща ще бъдат набелязани конкретните стъпки на държавата в развитието на дружеството и ангажиментите на двете страни. По време на посещението си в град Свищов министър Караниколов ще посети и Стопанска академия „Д. А. Ценов“, където ще приветства академичното ръководство и студентите в навечерието на студентския празник – 8 декември.", "date": "2018.12.02", "title": "Министър Емил Караниколов ще посети Свищов на 6 декември"}
{"url": "http://www.focus-news.net/news/2018/12/02/2597231/benovska-otnovo-shte-pita-koy-i-na-kakvo-osnovanie-iska-i-mozhe-li-da-upravlyava-balgariya.html", "text": "Илиана Беновска отново ще пита: „Кой и на какво основание иска и може ли да управлява България?” в авторското си предаване „Беновска пита“ днес от 17.00 часа. Това съобщиха от  екипа на предаването „Беновска пита“  по „Канал 3”. Нейни събеседници в днешното издание на предаването ще бъдат: кметът на Благоевград от ГЕРБ д-р Атанас Камбитов, Рамадан Аталай от ДПС, Александър Симов от БСП, министърът на културата Боил Банов и проф. Антоанета Христова, политически психолог. \r\nПовторението гледайте по Канал 3 и слушайте по Радио К2 в неделя вечер от 23.15 часа. Пишете на benovskapita@gmail.com", "date": "2018.12.02", "title": "Беновска отново ще пита: Кой и на какво основание иска и може ли да управлява България"}
{"url": "http://www.focus-news.net/news/2018/12/02/2597238/sofiya-zadarzhan-e-mazhat-koyto-v-sabota-se-barikadira-v-doma-si-v-kv-nadezhda.html", "text": "Днес, малко след 11.30 часа, столични полицаи задържаха 33-годишния мъж, който се беше барикадирал в дома си в кв. „Надежда 2”. Той ще бъде предаден на съдебните власти. Това съобщиха за  Агенция „Фокус“  от пресцентъра на МВР. Агенция „Фокус“ припомня:  33-годишен мъж се барикадира в дома си в кв. „Надежда 2”. Сигналът бе получен в 10.20 часа в съботния ден. Мъжът се барикадира, след като на адреса са пристигнали служители от „Съдебна охрана” с цел отвеждането му в затвора. Той е криминално проявен и с влязла в сила присъда. Заплашвал е да скочи от 12-ия етаж на сградата. Районът бе отцепен, а на място бяха изпратени криминалисти, психолози на МВР, пожарникари и медицински екипи.  \r\nДеница КИТАНОВА", "date": "2018.12.02", "title": "София: Задържан е мъжът, който в събота се барикадира в дома си в кв. \"Надежда\""}
{"url": "http://www.focus-news.net/news/2018/12/02/2597225/pazardzhik-protestnite-deystviya-v-grada-shte-preminat-pod-formata-na-avtoshestvie.html", "text": "Протест срещу социално-икономическата ситуация в страната ще започне в 13.00 часа на битака в Пазарджик, съобщиха  организаторите  от фейсбук групата „Моят Пазарджик“. Основните искания на протестиращите са за нормални цени и справедливи доходи за всички български граждани. По време на протеста ще бъде поискан и референдум за народовластие с пет въпроса. Сред тях са дали народът да може да инициира референдуми по всички въпроси от компетентността на Народното събрание, дали национални допитвания да се инициират с минимум от 100 000 имена, дали резултатът от него да се признава, ако повече от половината отговори са положителни. Следващите се отнасят за въвеждане на електронно гласуване и за мажоритарен избор на депутати. Очаква се протестните действия да преминат под формата на автошествие. Организаторите съобщават, че не желаят партии да се възползват от народното недоволство и правят всичко възможно да не допуснат това.", "date": "2018.12.02", "title": "Пазарджик: Протестните действия в града ще преминат под формата на автошествие"}
{"url": "http://www.focus-news.net/news/2018/12/02/2597236/iliana-benovska-zashto-vse-borisov-radev-dogan-tsatsarov-sa-ni-vinovni-a-nie-sme-nevinni.html", "text": "Защо все Борисов, Радев, Доган, Цацаров са ни „виновни“, а ние сме „невинни“? Това е въпросът на журналиста Илиана Беновска в днешното издание на предаването „Беновска пита” по Канал 3 и К2, съобщиха от  екипа на предаването . \r\nГорецитираните държавни мъже непрекъснато са подложени на общественото наблюдение. Като започнем от сериозните анализатори, минем покрай жълтите сайтове и гнусливо прекрачим хейтърите, в така наречените „социални“ мрежи, всеки изисква от Борисов, Радев, Цацаров да правят живота ни по-смислен и красив, а от Доган очакваме мъдро да уравновесява крайностите и да сочи пътя.  \r\nКритикуват Борисов за коалицията с така наречените „патриоти“. Критикуват Радев, че не е обединител на нацията. Критикуват Цацаров, че законът не надвива престъпността. Критикуват Доган, че само веднъж на 365 дни праща Коледно послание с анализ и препоръки за проблемите в държавата.  \r\nДокато се питах „Защо все  Борисов, Радев, Доган, Цацаров са ни виновни, а ние сме невинни?“ едно от децата ми  разтвори една книга - „Живот в скалите“, автор Мария Лалева - и ми прочете следното: „Свободата е да нямаш нужда от публика. Да си свободен е много самотна роля! Самотата е изборът или на много страхливия, или на много силния човек. Върховете са за самотници. Там няма на кого да си длъжен, с кого да търгуваш, от какво да се страхуваш и на кого другиго да прощаваш, освен на себе си. Точно тази самота ражда приказките. Онези приказки, в които децата ни вярват, преди да извървят пътя на лъжите ни. Колко тежи честността до върха?“ С този цитат детето, всъщност, запита: „Какво е моето бъдеще?“ \r\nЗа да намеря отговор на тези въпроси, звъннах на един политик, който е на върха на политиката и го запитах: „Какво е най-важното в живота?“ Той ми отговори кратко: „Да си доволен, да си удовлетворен, да си щастлив. Аз не знам какво е „щастие“. \r\nРазгърнах книгата и попаднах на друг цитат: „Най-грозно съди виновният. Малкият виновен човек. Най-безмилостно и най-шумно. Ще притури върху човешката ти вина и своята присъда. Онази, дето му е отгоре. Защото не може да я понесе, но усеща, че вече му е прочетена. И търси под дърво и камък друг виновен, за да му я стовари на главата, та дано се освободи. Затова малкият човек съди двойно“.   \r\nИ се запитах за кой ли път, като наблюдавам разни протести: „А каква е ролята на нас, избирателите, в коването на собственото ни настояще и бъдеще? И защо не критикуваме себе си, а все някой по върховете ни е виновен? Защо все Борисов, Радев, Доган, Цацаров са ни „виновни“, а ние все сме“ невинни“?“ \r\nАз съм Беновска. И питам.", "date": "2018.12.02", "title": "Илиана Беновска: Защо все Борисов, Радев, Доган, Цацаров са ни „виновни“, а ние сме „невинни“"}
{"url": "http://www.focus-news.net/news/2018/12/02/2597241/ministar-krasimir-valchev-shte-otkrie-parviya-natsionalen-forum-za-inovatsii-v-obrazovanieto.html", "text": "Министърът на образованието и науката Красимир Вълчев ще открие първия национален форум за иновации, в който ще участват над 600 представители на училища, регионални управления на образованието, висши училища, бизнес и родителски организации. Това съобщиха от пресцентъра на  Министерството . На форума е поканен и заместник-министър председателят Томислав Дончев. \r\nФорумът ще се проведе на 3 декември 2018 г. от 10.00 часа в зала „Джон Атанасов“ на София Тех Парк. Ще бъдат представени анализът на резултатите от провеждането на програмата за иновативните училища и мерките за развитието на иновативните практики в българските училища.", "date": "2018.12.02", "title": "Министър Красимир Вълчев ще открие първия национален форум за иновации в образованието"}
{"url": "http://www.focus-news.net/news/2018/12/02/2597242/blagoevgrad-v-regionalen-istoricheski-muzey-shte-bade-predstavena-fotografskata-ekspozitsiya-kauzite-na-boyan-petrov-bioraznoobrazieto-v-kresnenskiya-prolom-na-4-dekemvri.html", "text": "В Регионален исторически музей ще се състои официалното откриване на фотографската експозиция „Каузите на Боян Петров – биоразнообразието в Кресненския пролом“. Това съобщи за  Радио „Фокус“ – Пирин  Здравка Димитрова, уредник в културната институция. Събитието ще се проведе на 4 декември от 16.00 часа. Изложбата представлява фотографии от личния живот на нашият именит алпинист Боян Петров, както и една от личните му каузи, с която се занимава от дълги години, а именно спасяването на Кресненското дефиле, застрашено от строителството на автомагистрала „Струма”, която в момента се предвижда да премине през него. Изложбата ще бъде открита от доцент д-р Стоян Бешков от Националният природо-научен музей към БАН и Андрей Ковачев и Фиданка Бачева-Макгра (CEE Bankwatch Network) от Коалиция „Да спасим Кресненското дефиле”.На изложбата ще бъдат представени фотографии от кръжока по зоология към Зоологическата градина, който е посещавал Боян Петров и е запалил страстта му към природата, негови лични снимки, снимки на природата в Кресненския пролом – за опазването на който, снимки на различни защитени видове земноводни, влечуги и птици, срещащи се в района на Кресна. Автори на фотографиите са: самият Боян Петров; доц. д-р Стоян Бешков, НПМ при БАН; професор д-р Павел Стоев (предоставил снимки от своя фотоапарат правени от Боян Петров), научен секретар на НПМ при БАН и приятел на Боян още от годините в кръжока в Софийския зоопарк; Асен Тасев – приятел на Боян от ученическите години; Андрей Ковачев – СДП БАЛКАНИ, биолог и зоолог, приятел на Боян от 1-ви клас. \r\nЛивия НИНОВА", "date": "2018.12.02", "title": "Благоевград: В Регионален исторически музей ще бъде представена фотографската експозиция „Каузите на Боян Петров – биоразнообразието в Кресненския пролом“ на 4 декември"}
{"url": "http://www.focus-news.net/news/2018/12/02/2597243/prof-georgi-mihaylov-bsp-neobhodima-e-nova-filosofiya-na-upravlenieto-na-zdraveopazvaneto-a-upravlyavashtite-ne-davat-takava.html", "text": "Необходима е нова философия на управлението на здравеопазването, а управляващите не дават такава. Това заяви народният представител от ПГ на „БСП за България“ проф. Георги Михайлов в ефира на БНР, съобщиха от пресцентъра на  НС на БСП . Той подчерта, че в  Преходни и заключителни разпоредби в бюджета се променят 16 закона. Според него това е грубо нарушение, правно неиздържано и трябва да се произнесе Конституционният съд. „Малко са лекарите в управлението на Министерството на здравеопазването. Това не е счетоводна къща, а огромна визия за много сериозно социално направление в живота на българина“, допълни той.   \r\nПроф. Михайлов подчерта, че през годините нищо от философията на бюджетиране не се е променило. „Бюджетът изскача на повърхността някъде октомври и на бърза ръка се приема - гласува се ударно за 72 часа. Бюджетите в нормалните държави се обсъждат месеци наред, търси се консенсус, а не в късни часове, вече преуморени, депутатите почти не разбират какво се говори в пленарна зала. Дискусията свършва в 1 или 2 часа през нощта и започва в 9 сутринта. Това е едно налагане на гласуване на огромни за България средства по един абсолютен команден от страна на мнозинството начин“, заяви той.  \r\nНародният представител подчерта, че управляващите не са били против предложението в Преходни и заключителни разпоредби, което създава изключително голяма опасност от скрита приватизация в лечебните заведения. Той допълни, че много от въпросите в бюджета са спорни и опозицията е давала своите аргументи. „Забранява се появата на нови болници, но не се предприемат никакви мерки към контрол и евентуално стесняване на легловата база. 80% от легловия фонд в болниците в България се намират в 4 града. Хората в страната нямат пари да отидат на 50 км., за да потърсят помощ“, каза още депутатът. По думите му много от общопрактикуващите лекари не се чувстват удовлетворени, а в определени региони в радиус от 50 - 100 км. не само, че няма лекар, а няма и аптека. „Ако говорим от експертна гледна точка, е меко казано несериозно да се говори, че в рамките на шест месеца може да бъдат променени и да се унифицират всички стандарти по клиничните направления на медицината в България. Аз съм един от хората, които са получили задача от Министерството на здравеопазването да създадат преди години едни от първите стандарти по клинични дисциплини. Това се работи с години – стиковат се между отделни специалности, лечебни заведения, преценяват се възможности“, обясни проф. Михайлов. Според него това, което правят управляващите, прилича на влизането на слон в лаборатория.  \r\nСпоред проф. Георги Михайлов най-големият проблем в бюджета за здравеопазване е наливането на голяма сума пари в нереформирана система. „Лошото е, че това се говори вече две години, а нещата не се променят. Напротив – създават се допълнителни административни структури, които ще усложнят работата на специалистите. Те са претоварени с административна дейност“, коментира народният представител. По думите му целта в болниците е реализирането на клиничната пътека и когато тя изчерпи своя времеви интервал, пациентът е изпроводен до вратата на болницата, за да може тя да продължи да прави не здраве, а клинични пътеки. „Докато това съществува, нещата в България няма да се оправят“, каза още народният представител.", "date": "2018.12.02", "title": "Проф. Георги Михайлов, БСП: Необходима е нова философия на управлението на здравеопазването, а управляващите не дават такава"}
{"url": "http://www.focus-news.net/news/2018/12/02/2597226/afp-po-vreme-na-protestite-v-sabota-v-parizh-sa-raneni-133-dushi-a-378-sa-arestuvani.html", "text": "Насилието събота в Париж след  протеста на \"жълтите жилетки\" доведе до 133 ранени и ареста на 378 души, според съобщение на полицейското управление в неделя, цитирани от  AFP . \r\nКато цяло полицията e арестувала  412 души. Сред ранените са и 23 представители на силите за сигурност, уточниха от полицейското управление. През целия ден в събота центърът на  Париж беше мястото на насилие. \r\nАрестуваните и пострадалите, според полицейски източник, са значително повече от протестите на 24 ноември. Според полицейското управление тогава е имало  24 ранени, от които 5 от силите за сигурност. Тогава бяха арестувани 103 души. \r\nБарикади, изгорени автомобили, разграбени търговски обекти, сблъсъци между полицията и протестиращите, насилието, първоначално съсредоточено сутринта около  Триумфалната арка, се разпръсна на други места в столицата, където бяха мобилизирани около 4,600 членове на силите на реда. \r\nПо повод третия ден от националната мобилизация на \"жълти жилетки\" правителството реши да осигури Шанз-Елизе чрез системни проверки на самоличността, но само 500 души демонстрираха по прочутия булевард, според властите.  Юлиян Марков", "date": "2018.12.02", "title": "AFP: По време на протестите в събота в Париж са ранени 133 души, а 378 са арестувани"}
{"url": "http://www.focus-news.net/news/2018/12/02/2597239/petro-poroshenko-rusiya-iska-da-zavladee-mariupol-i-berdyansk-za-da-poluchi-nazemen-koridor-za-krim.html", "text": "Президентът на Украйна Петро Порошенко в интервю за германската  Funke Media Group   заяви, че Русия възнамерява да завземе украинските градове Бердянск и Мариупол, за да получи коридор от Донбас към Крим, предава  РИА Новости . \r\nВ същото време той не предостави никакво реално доказателство за думите си и определи инцидента в Керченския проток като единственото доказателство за такива \"планове\". \r\n\"Русия няма да  се откаже от плана си да разшири своята окупация на Украйна, Москва се опитва да получи коридор по суша между окупираните Донбас и Крим, чрез завземане на Мариупол и Бердянск.\" – представя част от интервюто  пресслужбата на Порошенко.  Юлиян Марков", "date": "2018.12.02", "title": "Петро Порошенко: Русия иска да завладее Мариупол и Бердянск, за да получи наземен коридор за Крим"}
{"url": "http://www.focus-news.net/news/2018/12/02/2597247/plovdiv-58-godishen-mazh-e-pochinal-ot-izmrazvane-v-rayona-na-garnizonnata-furna.html", "text": "Тяло на 58-годишен мъж е открито в районна на Гарнизонна фурна в Пловдив. Това съобщи за  Радио „Фокус“ – Пловдив  говорителят на Областната дирекция на МВР. Сигналът за безжизнено тяло е подаден в 08.15 часа тази сутрин. По първоначални данни починалият е водел скитнически начин на живот. Няма данни за насилие. Според екипа на Центъра за спешна медицинска помощ, отзовал се на сигнала, смъртта е настъпила в резултат на измръзване. Образувано е досъдебно производство. \r\nТони МИХАЙЛОВ", "date": "2018.12.02", "title": "Пловдив: 58-годишен мъж е починал от измръзване в района на Гарнизонната фурна"}
{"url": "http://www.focus-news.net/news/2018/12/02/2597233/", "text": "Сръбският вицепремиер и министър на вътрешните работи Небойша Стефанович реагира снощи на изявление на вицепремиера на Косово Енвер Ходжай, в което той заяви, че е уговарял  Хърватия, Македония и Черна гора за създаването на регионален пакт срещу Сърбия, пише македонският информационен портал  A1 On \r\nСтефанович каза пред телевизионния канал „Пинк“, че това изявление на Ходжай представлява враждебен акт срещу Сърбия и нейните граждани и призив за по-нататъшна дестабилизация в региона. Той каза, че не разбира защо срещу Сърбия ще бъде насочен някакъв регионален съюз, като се има предвид, че се е опитала да развие добри съседски отношения с всички, но ще бъде интересна реакцията на споменатите страни. \r\n„Да чуем какво мислят за това предложение, което е открита агресия срещу Сърбия и което ще предизвика  допълнителната нестабилност в региона, защото в думите на Ходжай виждаме само омраза към Сърбия и към сръбския народ“, каза Стефанович. \r\nТой посочи, че Сърбия не е направила нищо лошо за Черна гора, Македония или Босна и Херцеговина, а само им е помагала \r\n- Ние инвестирахме парите си и изградихме училища в Босна и Херцеговина. Само ние наричахме Македония според името, което сама е избрала (България също е признала Македония с конституционното й име – бел. ред) , въпреки че нашите гръцки приятели винаги са се ядосвали за това“, каза Стефанович. \r\nТой добави, че Сърбия винаги се е опитвала да изгради добри дипломатически отношения с тези страни, но смята, че проблемът е, че Сърбия е станала по-силна от всички страни в икономическо и политическо отношение. \r\nВицепремиерът на Косово Енвер Ходжай пред загребския вестник  „Вечерни лист“ е заявил, че по време на престоя му в Хърватска, Македония и Черна гора е разговарял с лидерите на тези страни за основаване на пакт, който би се противопоставил на Сърбия и „нейната агресивна политика“.  Юлиян Марков", "date": "2018.12.02", "title": "А1 On (Македония): Сърбия реагира остро срещу изявленията на косовски вицепремиер"}
{"url": "http://www.focus-news.net/news/2018/12/02/2597251/deputati-ot-bsp-shte-predstavyat-viziya-za-balgariya-v-oblast-shumen.html", "text": "На 3 декември 2018 г. народни представители от ПГ на „БСП за България“ ще посетят област Шумен, за да представят проекта „Визия за България“. Това съобщиха от пресцентъра на  НС на БСП . \r\nОт 15.00 часа в село Хитрино ще започне срещата на народните представители Анелия Клисарова и Иван Ченчев с граждани от региона в залата на читалище „Пробуда 1929“ на ул. „Христо Ботев“ 1.  \r\nОт 15.00 часа в народните представители Георги Стоилов и Николай Цонков ще посетят село Царев брод. Срещата ще се проведе в Пенсионерски клуб на ул. „Христо Ботев“ 11. От 17.00 часа те ще бъдат в село Мадара в залата на читалище „Просвета – 1908“ на ул. „Мадарски конник“ 31. \r\nНародните представители от левицата Александър Симов, Донка Симеонова и Иван Иванов ще разговарят с хората в село Венец (зала на ОС, ул. Св. св. Кирил и Методий“ 24) от 15.00 часа. В 17.00 часа ще започне срещата им в град Каолиново в залата на читалище „Просвета – 1934“ на ул. „Христо Ботев“ 1. \r\nОт 16.00 часа в село Веселиново народните представители от ПГ на „БСП за България“ Кристина Сидорова и Явор Божанков ще дискутират Визията на левицата с граждани и симпатизанти. Срещата ще се проведе в зала на читалище „Съзнание – 1927“ на ул. „Брестова“ 1. От 18.00 часа ще започне и срещата им в Музеен комплекс в град Смядово.  \r\nОт 17.00 часа в град Плиска зам.-председателят на ПГ на „БСП за България“ Георги Свиленски и народният представител Таско Ерменков ще дискутират „Визия за България“ с хората от региона в Клуб на пенсионера. От 18.30 часа те ще бъдат в град Каспичан в зала 105 на читалище „Пробуда – 1928“ на ул. „Мадарски конник“ 46. \r\nНародните представители доц. д-р Георги Йорданов и Пенчо Милков ще разговарят с жителите от 17.00 часа на град Нови пазар в Камерна зала на читалище „Христо Ботев – 1872“ на ул. „Патриарх Евтимий“ 1. \r\nВ град Върбица от 17.30 часа депутатите Тодор Байчев и Кольо Милев ще представят Визията в зала на Младежки дом на ул. „Вит“ 1.  \r\nОт 18.00 часа в село Никола Козлево зам.-председателят на ПГ на „БСП за България“ Антон Кутев и народният представител Петър Витанов ще разговарят с хората от региона в зала на читалище „Пробуда – 1906“ на пл. „23 септември“ 4. \r\nВ град Шумен от 18.00 часа депутатите от левицата Анелия Клисарова, Иван Ченчев и Иван Иванов ще представят Визията в зала на Регионален исторически музей на бул. „Славянски“ 17. \r\nОт 18.00 часа ще започне и срещата на депутатите Иван Иванов и Денчо Бояджиев с жителите на село Драгоево в зала на читалището „Васил Друмев – 1881“ на ул. „Стефан Стойчев“ 3.  \r\nВ град Велики Преслав от 18.00 часа ще бъдат зам.-председателят на ПГ на „БСП за България“ Весела Лечева и народният представител Жельо Бойчев. Те ще се срещнат с гражданите в зала „Тържествена“ на Община Велики Преслав на ул. „Борис Спиров“ 58.", "date": "2018.12.02", "title": "Депутати от БСП ще представят „Визия за България“ в област Шумен"}
{"url": "http://www.focus-news.net/news/2018/12/02/2597245/vidin-panihida-v-pamet-na-ekzarh-antim-i-beshe-otsluzhena-v-hram-sv-nikolay.html", "text": "Панихида в памет на приснопаметния Български екзарх Антим I беше отслужена от Видинския митрополит Даниил и синодни митрополити в църквата „Свети Николай“ в памет на 130 години от смъртта на Българския Екзарх и Видински митрополит Антим I, предаде репортер на  Радио „Фокус“ – Видин . Десетки граждани изпълниха църквата. В  отслужването на панихидата взе участие и Велички епископ Сионий, игумен на Троянския манастир и служил преди години във Видинска епархия, както и архимандрит Самуил, игумен на Бачковския манастир, също служил във Видинска епархия.  \r\nНа службата присъстваха народният представител от ГЕРБ - Видин Владимир Тошев и кметът на Видин Огнян Ценков.", "date": "2018.12.02", "title": "Видин: Панихида в памет на Екзарх Антим I беше отслужена в храм „Св. Николай“"}
{"url": "http://www.focus-news.net/news/2018/12/02/2597249/bezporyadakat-zameni-protestite-v-parizh-obzor.html", "text": "Съботния ден на 1 декември във Франция премина под знак на масови протести и безредици в Париж. Според приблизителни изчисления около 5,5 хиляди демонстранти излязоха по улиците на града и 4,6 хиляди полицаи бяха ангажирани в опазване на  реда. Докато пазителите на реда ликвидират последните центрове на съпротива в града, властите се готвят да дадат решителен отговор на действията на хулиганите, както информира  TACC .  \r\n\"Това, което се случи днес в Париж, няма нищо общо с мирния израз на недоволство\", каза френският президент Еманюел Макрон на пресконференция след срещата на върха на Г-20 в Аржентина. \"Хората, отговорни за такова насилие, не искат промяна, не искат подобрение, искат хаос", "date": "2018.12.02", "title": "Безпорядъкът замени протестите в Париж (Обзор)"}
{"url": "http://www.focus-news.net/news/2018/12/02/2597240/blagoevgrad-okolo-30-avtomobila-sa-se-sabrali-za-protestnoto-shestvie-v-grada-sreshtu-sotsialnata-nespravedlivost-v-balgariya.html", "text": "Около 30 автомобила са се събрали за протестното шествие в Благоевград срещу социалната несправедливост в България, предаде репортер  Радио „Фокус“ – Пирин . Протестът започна около 11.30 часа, но за момента все още не е ясно кога ще тръгне автошествието на недоволните граждани, тъй като се изчаква събирането на по-голям брой хора. Един от главните организатори Александър Стамболийски, председател на Съюза на транспортните работници в Благоевград, каза, че исканията на протестиращите остават същите. Недоволните граждани са изпратили уведомление за протест до Община Благоевград, но от там не са получили отговор. Според Стамболийски за тях това е мълчаливо съгласие за провеждане на протест. На този етап се предвижда автошествието да се проведе само в рамките на града, тъй като нямат разрешение за блокиране на главен път Е-79. Протестиращите очакват да се включат хора от Разлог, Гоце Делчев, Кюстендил, Дупница и Петрич. Стамболийски добави, че днес няма да се затваря ГКПП „Кулата – Промахон“. Той допълни, че до този момент са издадени 10 акта на протестиращи и доста предупредителни протоколи. \r\nЛора КАЛЧЕВА", "date": "2018.12.02", "title": "Благоевград: Около 30 автомобила са се събрали за протестното шествие в града срещу социалната несправедливост в България"}
{"url": "http://www.focus-news.net/news/2018/12/02/2597244/burgas-okolo-30-dushi-se-sabraha-na-protest-v-grada-s-iskane-za-ostavka-na-pravitelstvoto-i-po-dobar-zhiznen-standart.html", "text": "Около 30 души се събраха на поредния протест в Бургас, предаде репортер на  Радио „Фокус“ - Бургас . Основните им искания са оставка на правителството, легитимиране на референдума на Слави Трифонов, изпълнение на исканията на майките на деца с увреждания, повишаване на жизнения стандарт и пълна ревизия на периода след 1990 г. Тази седмица за разлика от миналите на място не се забелязва голямо полицейско присъствие, има само три автомобила с униформени. Напрежението леко ескалира, след като полицейски служители направиха произволна проверка на документи на един от протестиращите. Хората негодуваха от решението на униформените и поискаха обяснение от тях защо са нужни подобни действия. Протестиращият мъж заяви, че е бил проверяван от полицията и на миналите протести и няма нищо против да бъде проверяван отново. Неговото искане е за смяна на системата за управление на България. \r\nДеница ДИМИТРОВА", "date": "2018.12.02", "title": "Бургас: Около 30 души се събраха на протест в града с искане за оставка на правителството и по-добър жизнен стандарт"}
{"url": "http://www.focus-news.net/news/2018/12/02/2597254/sport-dalakliev-sas-srebro-ot-svetovnoto-v-braziliya.html", "text": "Владимир Далаклиев спечели сребърен медал на световното военно първенство по таекуондо в олимпийската версия WТF в Рио де Жанейро. Българинът достигна финала в категория до 68 килограма, но загуби мача за златото от иранеца Амир Бакши, който е шампион на Азия за тази година. Преди това Далаклиев постигна три победи, въпреки че имаше проблеми с рамото, а на полуфиналите се справи със силния руснак и бронзов медалист от Евро 2018 в Казан Вячеслав Минин. \r\nДругият български представител Калоян Бинев ще стартира днес в категория до 63 килограма.", "date": "2018.12.02", "title": "Спорт: Далаклиев със сребро от Световното в Бразилия"}
{"url": "http://www.focus-news.net/news/2018/12/02/2597246/sliven-v-grada-se-provezhda-protest-sreshtu-sotsialnata-nespravedlivost-i-s-iskane-ostavka-na-upravlyavashtite.html", "text": "В града се провежда протест срещу социалната несправедливост и с искане оставка на управляващите, предаде репортер на  Радио „Фокус“ - Сливен . Десетки протестиращи с автомобилите си преминават по основните улици и булеварди с трибагреници и натиснати клаксони. Протестът ще приключи там, където започна – на централния градски площад „Хаджи Димитър“ към 13.30 часа. Тогава протестиращите ще решат на къде ще продължи автошествието. \r\nЛюдмила ЙОРГОВА", "date": "2018.12.02", "title": "Сливен: В града се провежда протест срещу социалната несправедливост и с искане оставка на управляващите"}
{"url": "http://www.focus-news.net/news/2018/12/02/2597256/pregled-na-mezhdunarodnite-novini-do-13-chasa-agentsiya-fokus.html", "text": "На бившия началник на Управлението за сигурност и контраразузнаване Сашо Миялков е наложена допълнителна мярка за 30-дневен арест по делото „Империя“ свързано с бизнес-империята на Йордан (Орце) Камчев, пише  македонското електронно издание  “Фактор“ . \r\nВ събота Миялков е изведен от затвора и разпитан в Наказателния съд  и му е определена нова мярка за неотклонение – задържане под стража за 30 дни. \r\nПо делото „Империя\" са заподозрени общо 13 лица, сред които е и Миялков. \r\nСлед бягството на Никола Груевски в Унгария повечето обвинени от Специализираната прокуратура биват задържани в затвора, пише изданието. \r\n*** Косовският премиер Рамуш Харадинай е готов да се оттегли, само ако това направят и президентът Хашим Тачи и председателят на парламента Кадри Весели , пише  македонското електронно издание „МКД“ . \r\n\"Всички ние трябва да се оттеглим в пакет и да освободим Косово (от нас)\", заяви Харадинай , цитиран от медиите в Прищина. \r\nХарадинай каза, че е готов да подаде оставка на правителството си, но само при условие, че Тачи и Весели се оттеглят от функциите си също. \r\n*** Срещата на върха на Г-20 приключи в събота с приемането на съвместно изявление., предава  TACC . Възможността за съгласуване на окончателния документ беше под въпрос до последния момент. Срещата на върха обаче ще бъде запомнена, вероятно не толкова с общи договорености, колкото с множество двустранни срещи, които се проведоха в Буенос Айрес. \r\nСтраните от Г-20 се договориха, че системата за международна търговия и Световната търговска организация трябва да бъдат подобрени. Според участниците в срещата настоящата система \"не решава задачите, които са й възложени\". Лидерите ще обсъдят необходимите реформи на следващото заседание, което ще се проведе в Япония през 2019 година. \r\nСъвместното изявление запази разделението на позициите на Съединените щати и останалите страни от Г-20 по отношение на климата. Съединените щати потвърдиха намерението си да се оттеглят от Парижкото споразумение. В същото време всички страни от Г-20 са заявили своя ангажимент към развитието на чиста енергия. \r\nГ-20 също одобри план за действие срещу корупцията за следващите три години. Освен това лидерите на страните от Г-20 обърнаха внимание за възможността за използване на интернет за терористични цели и отбелязаха значението на съвместните действия за премахване на причините, които принуждават хората да бягат от своите страни.  \r\n*** Франция обмисля различни варианти за противодействие на уличните безредици, включително въвеждане на извънредно положение, съобщи официалният представител на френското правителство  Бенжамин Гриво по френското радио  Europe1 , цитиран от  TACC . \r\nСпоред радиостанцията няколко полицейски проофсъюзи са призовали правителството да въведе извънредно положение, за да предотврати повторното насилие  следващата събота. Коментирайки това послание, Гриво не изключи тази мярка, заявявайки, че \"се обмислят всички варианти\". \r\nВъв Франция от 17 ноември се провеждат масови протести срещу повишаването на цените на горивата, участниците в действията носят жълти светлоотразителни шофьорски жилетки. Последните две демонстрации в събота се превърнаха в масови погроми. Според последните данни най-малко 110 души са били ранени при сблъсъци с полицията в Париж на 1 декември, около 20 от които са полицейски служители. Броят на задържаните достигна близо 300 души. \r\n*** „Украйна се опита да ни вкара във война“, заяви бившият германски външен министър в интервю по телевизионния канал N-TV, цитиран от  РИА Новости . \r\n\"Мисля, че в никакъв случай не трябва да позволим на Украйна да ни въвлече във войната, а Украйна се опита да направи това\", каза дипломатът, коментирайки провокацията на Киев в Керченския проток. \r\nВ същото време Габриел също обвини Русия, че защитава териториалните си води в \"нарушение на международното право\" и изрази надежда, че канцлерът Ангела Меркел ще може да \"подтикне страните към нормализиране на отношенията\" \r\n*** Сръбският вицепремиер и министър на вътрешните работи Небойша Стефанович реагира снощи на изявление на вицепремиера на Косово Енвер Ходжай, в което той заяви, че е уговарял  Хърватия, Македония и Черна гора за създаването на регионален пакт срещу Сърбия, пише македонският информационен портал  A1 On \r\nСтефанович каза пред телевизионния канал „Пинк“, че това изявление на Ходжай представлява враждебен акт срещу Сърбия и нейните граждани и призив за по-нататъшна дестабилизация в региона. Той каза, че не разбира защо срещу Сърбия ще бъде насочен някакъв регионален съюз, като се има предвид, че се е опитала да развие добри съседски отношения с всички, но ще бъде интересна реакцията на споменатите страни. \r\n„Да чуем какво мислят за това предложение, което е открита агресия срещу Сърбия и което ще предизвика  допълнителната нестабилност в региона, защото в думите на Ходжай виждаме само омраза към Сърбия и към сръбския народ“, каза Стефанович. \r\nТой посочи, че Сърбия не е направила нищо лошо за Черна гора, Македония или Босна и Херцеговина, а само им е помагала \r\n- Ние инвестирахме парите си и изградихме училища в Босна и Херцеговина. Само ние наричахме Македония според името, което сама е избрала (България също е признала Македония с конституционното й име – бел. ред) , въпреки че нашите гръцки приятели винаги са се ядосвали за това“, каза Стефанович. \r\nТой добави, че Сърбия винаги се е опитвала да изгради добри дипломатически отношения с тези страни, но смята, че проблемът е, че Сърбия е станала по-силна от всички страни в икономическо и политическо отношение. \r\nВицепремиерът на Косово Енвер Ходжай пред загребския вестник  „Вечерни лист“ е заявил, че по време на престоя му в Хърватска, Македония и Черна гора е разговарял с лидерите на тези страни за основаване на пакт, който би се противопоставил на Сърбия и „нейната агресивна политика“. \r\n*** Еманюел Макрон ще се срещне с министър-председателя, министъра на вътрешните работи и висшите служители на службите за сигурност в президентския дворец,за да обсъди предстоящите мерки на държавата за опазване на реда след безредиците по време на антиправителствените протести, предава  AFP \r\nНови данни,  от полицейската служба в Париж, показаха, че 412 души са били арестувани в събота по време на най-тежките сблъсъци от години в столицата и 378 са все още задържани. \r\nОбщо 133 бяха ранени, включително 23 членове на силите за сигурност, които се опитваха да възстановят реда във френската столица. \r\n\"Никога няма да приема насилие\", заяви Макрон на пресконференция в Буенос Айрес, преди да отлети за Париж. \r\n\"Няма причина която да оправда нападенията над силите на реда, че са ограбени търговски обекти, че минувачите или журналистите са застрашени или че Триумфалната арка  е осквернена\", каза той. \r\nПри нов инцидент в неделя сутринта пункт за събиране на магистрални такси е подпален от протестиращи  в южната част на Франция, близо до град Нарбон, съобщи източник на агенцията. \r\nГлавната автомагистрала в източна Франция, А6, също бе блокирана от протестиращи край град Лион в неделя сутринта, каза операторът на пътя.", "date": "2018.12.02", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2018/12/02/2597253/blagoevgrad-protestirashtite-v-grada-se-opitvat-da-preminat-kordona-ot-zhandarmeristi-za-da-blokirat-glaven-pat-e-79.html", "text": "Протестиращите в Благоевград се опитват да „пробият“ кордона от жандармеристи, за да блокират главен път Е-79, предаде репортер на  Радио „Фокус“ – Пирин . Над 50 представители на жандармерията охраняват протестиращите. Недоволните граждани направиха опит да излязат на главения път, но органите на реда възспряха гражданите. Протестиращите се насочиха към входа на Благоевград, но жандармерията се опитва да препречи пътя им. В момента събралите се хора се изкачват по стръмен рид, следвани от жандармерията. Трима от тях все пак успяха да излязат до главен път Е-79. \r\nЛора КАЛЧЕВА", "date": "2018.12.02", "title": "Благоевград: Протестиращите в града се опитват да преминат кордона от жандармеристи, за да блокират главен път Е-79"}
{"url": "http://www.focus-news.net/news/2018/12/02/2597248/kyustendil-grazhdani-provedoha-protestno-shestvie-po-bulevard-balgariya-do-ploshtad-velbazhd-sreshtu-niskite-zaplati-i-pensii.html", "text": "Граждани проведоха протестно шествие по булевард „България” до площад „Велбъжд” срещу ниските заплати и пенсии, предаде репортер на  Радио „Фокус” – Кюстендил . На посочения сборен пункт за протеста имаше голямо присъствие на представители на полицията. Близо петнадесет униформени и три автомобила бяха в района на паркинга при Общински драматичен театър – Кюстендил. Шестима протестиращи се събраха в 12.00 часа. По същото време пред сградата на културната институция се събра друга група от около 20 души, които също се обявиха в подкрепа на протеста. Хората носеха в ръцете си български знамена. Те преминаха през пешеходния булевард „България” и стигнаха до площад „Велбъжд”. В района също имаше полиция и служители на „Общинска охрана”. Сред мотивите за протест бяха ниските заплати и пенсии, снижената покупателна способност и ниският стандарт на живот. Протестът беше мирен. \r\nВенцеслав ИЛЧЕВ", "date": "2018.12.02", "title": "Кюстендил: Граждани проведоха протестно шествие по булевард „България” до площад „Велбъжд” срещу ниските заплати и пенсии"}
{"url": "http://www.focus-news.net/news/2018/12/02/2597259/stanislava-popovska-regionalna-sluzhba-po-zaetostta-blagoevgrad-v-byuroto-po-truda-ot-oblastta-sa-registrirani-14-852-bezrabotni-litsa.html", "text": "В бюрото по труда от Благоевградска област през октомври 2018 година са регистрирани 14 852 безработни лица. Това каза за  Радио „Фокус“ – Пирин  Станислава Поповска, директор на Дирекция „Регионална служба по заетостта“ – Благоевград. По думите ѝ равнището на регистрираната безработица, изчислено като дял на регистрираните в бюрата по труда безработни лица към икономически активните 151 333 лица установени при Преброяване 2011 година, за областта е 9.4%. „В сравнение с аналогичния момент през 2017 година се наблюдава намаление с 0.3 процентни пункта, при стойност на показателя през месец октомври 2017 е 10.1 %“, заяви тя. \r\nЛора КАЛЧЕВА", "date": "2018.12.02", "title": "Станислава Поповска, „Регионална служба по заетостта“ – Благоевград: В бюрото по труда от областта са регистрирани 14 852 безработни лица"}
{"url": "http://www.focus-news.net/news/2018/12/02/2597250/blagoevgrad-politseyski-sluzhiteli-blokiraha-krastovishteto-pri-yugozapaden-universitet-neofit-rilski-tay-kato-protestirashtite-se-opitvat-da-dostignat-do-glaven-pat-e-79.html", "text": "Полицейски служители блокираха кръстовището под Югозападен университет „Неофит Рилски“, тъй като протестиращите се опитват да достигнат до главен път Е-79, предаде репортер на  Радио „Фокус“ – Пирин . В продължение на един час недоволните граждани от Благоевград, представители на полицията и Община Благоевград проведоха спор за движението на автошествието срещу социалната несправедливост в България. Късно в петък от Община Благоевград са предложили на протестиращите алтернативен маршрут, който включва булеварди и главни улици в рамките на областния център. \r\n Главните организатори Александър Стамболийска и Людмила Манова твърдят, че не е нужно да имат разрешение, за да преминат през главен път Е-79.  \r\nКирил Манов, директор на Дирекция „Обществен ред и сигурност“ в Община Благоевград, заяви, че протестиращите няма как да получат съгласие за преминаване през Е-79 от кмета д-р Атанас Камбитов. Според него такова може да бъде издадено само от Агенция „Пътна инфраструктура“.  \r\nПолицейските служители допуснаха протестиращите да преминат без автомобили по улица „Иван Михайлов“. Засилено е полицейското присъствие в района, като на място има и служители на жандармерията. Шествието се насочва към изхода на Благоевград. Около 100 човека със знамена и с музикален съпровод са охранявани от двете страни от представители на органите на реда. \r\nЛора КАЛЧЕВА", "date": "2018.12.02", "title": "Благоевград: Полицейски служители блокираха кръстовището при Югозападен университет „Неофит Рилски“, тъй като протестиращите се опитват да достигнат до главен път Е-79"}
{"url": "http://www.focus-news.net/news/2018/12/02/2597262/pazardzhik-hotelite-vav-velingrad-sa-pochti-zapalneni-za-predstoyashtiya-studentski-praznik-na-8-dekemvri.html", "text": "Хотелите във Велинград са почти изцяло запълнени за предстоящия студентски празник на 8 декември, показа репортерска проверка на  Радио „Фокус” - Пазарджик . Тризвездните хотели предлагат нощувки на цени 80 - 90 лева, а в тези с четири и пет звезди нощувките достигат до 180 - 230 лева на човек. Тези цени са валидни при ползването на две нощувки и в тях е включена празнична вечеря. Кувертите в хотелите предлагат две закуски и празнична вечеря, която включва салата, блюдо с мезета, основно ястие, ядки и десерт. Почти всички хотели във Велинград предлагат музикална програма за 8 декември, а част от тях дават достъп на студентите и до СПА процедури. Ресторантите в курорта също предлагат празнична вечеря, която излиза около 70 лв., както и развлекателна програма с гостуващи български изпълнители. \r\nАлбена ЖИЛЕКОВА", "date": "2018.12.02", "title": "Пазарджик: Хотелите във Велинград са почти запълнени за предстоящия студентски празник на 8 декември"}
{"url": "http://www.focus-news.net/news/2018/12/02/2597263/veliko-tarnovo-borislav-anchev-e-tazgodishniyat-nositel-na-akademichnata-nagrada-na-obshtinata.html", "text": "Борислав Анчев е тазгодишният носител на Академичната награда на Общината. Това съобщиха за  Радио „Фокус“ – Велико Търново  от Общински съвет. Номинацията е на Академичния съвет на ВТУ  „Св. св. Кирил и Методий“.  \r\nБорислав Анчев е завършил Великотърновския университет през академичната 2017/2018 г., специалност Педагогика на обучението по математика и информатика, със среден успех от семестриални изпити – отличен 5.87, среден успех от дипломиране – отличен 6.00.  \r\nАкадемичният съвет номинира Борислав Анчев и въз основа на представената автобиография с приложени копия от сертификати и грамоти от участия и спечелени по време на следването награди от турнири, състезания и олимпиади на национално и международно ниво. Кандидатът е представил и публикациите си, от които една в съавторство на английски език. Високо бе оценена и практическата насоченост на участията на кандидата в проекти, свързани с научноизследователската и художественотворческата дейност. \r\nАкадемичната награда се присъжда ежегодно по повод 8 декември – Празника на българската студентска младеж. Тя е в размер на 5000 евро, като средствата се осигуряват от бюджета на Община Велико Търново. \r\nНадежда КРЪСТЕВА", "date": "2018.12.02", "title": "Велико Търново: Борислав Анчев е тазгодишният носител на Академичната награда на Общината"}
{"url": "http://www.focus-news.net/news/2018/12/02/2597264/iha-erdogan-ot-arzhentina-v-blizko-vreme-shte-osvobodim-ot-kyurdsko-prisastvie-i-iztochnite-rayoni-na-reka-efrat-v-siriya.html", "text": "Президентът на Турция Реджеп Тайип Ердоган направи важни изявления след края на срещата на високо равнище на Г 20 в Аржентина, предаде  информационната агенция Ихляс хабер ажансъ (ИХА) .  \r\nАкцентът му е върху ситуацията в Северна Сирия и по-специално относно източните райони на река Ефрат. „Подобно на западните райони (подразбира се операцията на турската армия „Щитът на Ефрат от  м.г. - бел. на „Фокус” ), в съвсем скоро време ще освободим и източните райони на река Ефрат от окупацията и издевателствата на сепаратистката терористична организация (визират се Отрядите за народна самозащита (ОНС) на Партията на демократичното единство (ПДЕ) на сирийските кюрди – бел. на „Фокус”). … Категорично няма да позволим присъствието в Северна Сирия на нито една структура, представляваща заплаха за нашата страна и нашия район. … Ние очакваме откровен и открит подход от страна на нашите съюзници по този въпрос. Категорично сме против опасното разбиране, което прави разлика между терористичните организации (подразбира се преди всичко подхода на САЩ – бел. на „Фокус”)”, декларира Ердоган, цитиран от ИХА.  Георги Димов", "date": "2018.12.02", "title": "ИХА: Ердоган от Аржентина: В близко време ще освободим от кюрдско присъствие и източните райони на река Ефрат в Сирия"}
{"url": "http://www.focus-news.net/news/2018/12/02/2597257/burgas-okolo-30-protestirashti-organiziraha-spontanno-preminavane-prez-peshehodna-pateka-na-ul-transportna.html", "text": "Около 30 протестиращи в Бургас организираха спонтанно преминаване през пешеходна пътека на ул. „Транспортна“ в близост до изхода на града в посока автомагистрала „Тракия“, предаде репортер на  Радио „Фокус“ - Бургас . Намеренията на гражданите са мирно преминаване през пешеходната пътека без да блокират движението. Движението не е затруднено. Хората скандират оставка, обстановката е спокойна, шофьорите не са изнервени и допускат спокойно преминаването на протестиращите. На място има и екип на полицията, който подпомага безпроблемното преминаване на автомобили и пешеходци. \r\nДеница ДИМИТРОВА", "date": "2018.12.02", "title": "Бургас: Около 30 протестиращи организираха спонтанно преминаване през пешеходна пътека на ул. „Транспортна“"}
{"url": "http://www.focus-news.net/news/2018/12/02/2597260/ivitsa-dachich-ochakvame-zapadat-da-okazhe-natisk-varhu-prishtina.html", "text": "Очакваме международен натиск, преди всичко от Запада, да принуди Прищина да оттегли неочаквано решение за увеличаване на митата за стоки от Сърбия, заяви сръбският външен министър Ивица Дачич, цитиран от македонския електронен портал  A1 On \r\n„Когато преди три години успяха само за няколко дни,  да накарат Хърватия да прекрати абсурдната блокада на границите със Сърбия, тогава още по-лесно могат да накарат Прищина да направи същото, посочи Дачич в интервю за сръбски \"Курир\". \r\nТой добави, че няма правителство в света, което да не е поискало отмяна на митата, включително и Европейския съюз и САЩ, и че \"може би само правителството на Албания мисли различно и част от хърватските депутати\". \r\nЗапитан дали слабата реакция на Запада означава, че Прищина реално има тяхната подкрепа Дачич отговори, че ако Прищина имала тази подкрепа в началото \"и вероятно е имала\", сега вече я няма. \r\n„Единственото нещо, което трябва да се случи, е безусловното премахване на търговската блокада и няма да има  никакви преговори за това, каза сръбският външен министър. \r\nПо повод изявлението на косовския премиер Рамуш Харадинай, че въвеждането на митата ще остане в сила, докато Белград признае независимостта на Косово, Дачич заяви, че Харадинай е казвал много неща, които не са осъществени, така това не е много притеснително.  Юлиян Марков", "date": "2018.12.02", "title": "Ивица Дачич: Очакваме Западът да окаже натиск върху Прищина"}
{"url": "http://www.focus-news.net/news/2018/12/02/2597258/pazardzhik-pri-zasileno-politseysko-prisastvie-zapochna-protestat-v-grada-sreshtu-sotsialno-ikonomicheskata-situatsiya-v-stranata.html", "text": "При засилено полицейско присъствие започна протестът в Пазарджик срещу социално-икономическата ситуация в страната, предаде репортер на  Радио „Фокус“ - Пазарджик . Около 30 автомобила вече са позиционирани на битака в града, като продължават да пристигат коли с протестиращи. Гражданите ще останат около час на битака, след което ще започне автошествие по централните улици в града. \r\nАлбена ЖИЛЕКОВА", "date": "2018.12.02", "title": "Пазарджик: При засилено полицейско присъствие започна протестът в града срещу социално-икономическата ситуация в страната"}
{"url": "http://www.focus-news.net/news/2018/12/02/2597265/denitsa-hristozova-initsiativen-komitet-mnogo-hora-se-sabraha-na-protest-v-kv-obelya-kanim-kmeta-fandakova-na-sledvashtiya-i-ako-ne-doyde-otivame-pred-stolichna-obshtina.html", "text": "Много хора се събраха на протест в „Обеля“, каним Фандъкова на следващия и ако не дойде, отиваме пред Столична община. Това каза за  Агенция „Фокус“  Деница Христозова от Инициативния комитет, който организира протестите на жители на кв. „Обеля“ 1 срещу застрояването. „Нашите искания са да се спре застрояването на зелените площи и пространствата между блоковете. Не остава място, къде да играят децата. Нямаме изградени детски площадки. Има само две, които са напълно недостатъчни. Улиците са под всякаква критика, паркоместата са също недостатъчно. С това застрояване на нови кооперации ще стане пълен хаос“, каза тя.  \r\nХристозова обърна внимание, че от доста време в самия квартал не е правено нищо. Тя даде пример с ул. „Обелски могили“, където няма изградени шахти и тротоар. „Поради липсата на шахти се образуват меко казано езера“, каза още Христозова.  \r\nТя обясни, че днешният протест преминава спокойно и не са затваряни булеварди. Христозова уточни, че на този протест е бил поканен кметът на район „Връбница“ Младен Младенов, а следващата седмица отново гражданите ще изразят недоволството си, но този път отправят официална покана към столичния кмет Йорданка Фандъкова. „Ако тя не дойде тогава, по-следващата седмица ние ще отидем пред Столична община“, каза още Христозова. „Вече ако трябва, ще затваряме и булеварди“, коментира Христозова.  \r\nТя припомни, че миналата седмица се е провел първият организиран протест, на който е дошъл представител на Столична община. Тя разказа, че е проведена среща на 28 ноември с гл. архитект на Столична община Здравко Здравков и с кмета на район „Връбница“ Младен Младенов, но на нея не са поети никакви ангажименти, свързани с исканията на протестиращите.  \r\nДеница КИТАНОВА", "date": "2018.12.02", "title": "Деница Христозова, Инициативен комитет: Много хора се събраха на протест в кв. „Обеля“, каним кмета Фандъкова на следващия и ако не дойде, отиваме пред Столична община"}
{"url": "http://www.focus-news.net/news/2018/12/02/2597267/futbol-balgariya-e-v-grupa-a-s-angliya-chehiya-cherna-gora-i-kosovo.html", "text": "УЕФА изтегли жребия за десетте квалификационни групи, от които ще бъдат излъчени 24-те финалисти за шампионата на Европа през лятото на 2020 година. Първите два отбора от всяка група ще намерят място на първенството, а към тях ще се присъединят още четири, които ще се класират след баражи.  \r\nЖребият в Дъблин определи място на България в Група „А“ заедно с отборите на Англия, Чехия, Черна гора и Косово. \r\nКвалификациите ще се проведат в периода 21 март – 19 ноември 2019 г.", "date": "2018.12.02", "title": "Футбол: България e в Група „А“ с Англия, Чехия, Черна гора и Косово"}
{"url": "http://www.focus-news.net/news/2018/12/02/2597269/ivitsa-dachich-razmyanata-na-teritorii-mezhdu-sarbiya-i-kosovo-ne-e-izostavena.html", "text": "Сръбският външен министър Ивица Дачич каза, че идеята за разграничаване между сърби и албанци, която може да включва промяна на границите, \"не е изоставена\", а представлява \"единствената конкретна инициатива в обращение\" в интервю пред сръбския вестник „Блиц“, цитиран от македонския портал  A1 On \r\nТой заяви, че \"статуквото е невъзможно състояние\", което би довело до изчезването на сърбите от Косово и изземването на сръбското религиозно и културно наследство. \r\n„Идеята за разграничаване не е отменена, напротив. Един от последните, който  потвърди за това е командващия силите на КФОР-Салваторе Куочи, който каза, че границата между Сърбия и Косово не съществува и че това, което се предполага, че е граница, ще се определи само чрез договор и диалог между Белград и Прищина“, каза Дачич . \r\nПо повод съобщения за нова конференция, на която може да се търси решение за отношенията между Белград и Прищина, Дачич в интервю за  сръбския вестник \"Курир\" посочи, че е не е толкова важно дали споразумението между Белград и Прищина ще бъде потвърдено на международна конференция или в някой друг формат. \r\n„Надявам се и целта е да отидем на международна конференция, но по-важното за компромиса за Косово е да получим потвърждение и гаранции от най-влиятелните световни фактори. Това е необходимо, за да се приложи и уважи договора, не заради нас, а заради Прищина, която безброй пъти нарушава договореностите“, каза ръководителят на сръбската дипломация.  Юлиян Марков", "date": "2018.12.02", "title": "Ивица Дачич:  Размяната на територии между Сърбия и Косово не е изоставена"}
{"url": "http://www.focus-news.net/news/2018/12/02/2597270/sport-uefa-iztegli-zhrebiya-za-desette-kvalifikatsionni-grupi.html", "text": "Жребият в Дъблин определи място на България в Група „А“ заедно с отборите на Англия, Чехия, Черна гора и Косово. \r\nЕто и групите: \r\nГРУПА А \r\nАнглия, Чехия, България, Черна гора, Косово \r\nГРУПА В \r\nПортугалия, Украйна, Сърбия, Литва, Люксембург \r\nГРУПА С \r\nХоландия, Германия, Северна Ирландия, Естония, Беларус \r\nГРУПА D \r\nШвейцария, Дания, Република Ирландия, Грузия, Гибралтар \r\nГРУПА Е \r\nХърватия, Уелс, Словакия, Унгария, Азербайджан \r\nГРУПА F \r\nИспания, Швеция, Норвегия, Румъния, Фарьорски о-ви, Малта \r\nГРУПА G \r\nПолша, Австрия, Израел, Словения, Македония, Латвия \r\nГРУПА Н \r\nФранция, Исландия, Турция, Албания, Молдова, Андора \r\nГРУПА I \r\nБелгия, Русия, Шотландия, Кипър, Казахстан, Сан Марино \r\nГРУПА J \r\nИталия, Босна и Херцеговина, Финландия, Гърция, Австрия, Лихтенщайн", "date": "2018.12.02", "title": "Спорт: УЕФА изтегли жребия за десетте квалификационни групи"}
{"url": "http://www.focus-news.net/news/2018/12/02/2597255/plovdiv-okolo-100-dushi-sa-se-sabrali-pred-sportnata-zala-v-sopot-za-da-protestirat-sreshtu-niskiya-standart-na-zhivot-i-visokite-tseni-na-gorivata-v-stranata.html", "text": "Около 100 души са се събрали пред Спортната зала в Сопот, за да протестират срещу ниския стандарт на живот и високите цени на горивата в страната. Това каза за  Радио „Фокус“ – Пловдив  един от протестиращите. Засега събралите се жители на Карлово и Сопот не предприемат никакви действия, а изчакват да дойдат още протестиращи, след което те ще направят автошествие по главните пътни артерии. Полицейски служители обезпечават нормалното протичане на протестните действия. \r\nТони МИХАЙЛОВ", "date": "2018.12.02", "title": "Пловдив: Около 100 души са се събрали пред Спортната зала в Сопот, за да протестират срещу ниския стандарт на живот и високите цени на горивата в страната"}
{"url": "http://www.focus-news.net/news/2018/12/02/2597271/pazardzhik-pri-golyam-interes-preminava-blagotvoritelniyat-bazar-v-grada-za-nabirane-na-sredstva-za-bezdomni-zhivotni.html", "text": "При голям интерес преминава благотворителният базар в града за набиране на средства за бездомни животни, предаде репортер на  Радио „Фокус“ – Пазарджик . На импровизираните сергии в близост до Бялата къща в града са изложени стари книги, дрехи, обувки, предмети от бита, електроуреди, детски играчки, календари, както и саморъчно изработени Коледни сувенири. Цените са символични от 1 до 10 лв. на базара могат да бъдат забелязани хора от всякакви възрасти, включително и деца, които с интерес разглеждат коледни предмети. В специална кутия всеки желаещ може да остави и парична сума в помощ на безпризорните животни. Събраните средства ще бъдат използвани за лечение, кастрация, храна и медикаменти за бездомните животни. \r\nАлбена ЖИЛЕКОВА", "date": "2018.12.02", "title": "Пазарджик: При голям интерес преминава благотворителният базар в града за набиране на средства за бездомни животни"}
{"url": "http://www.focus-news.net/news/2018/12/02/2597274/miroslav-yotov-damtn-potrebitelite-vav-varna-vse-po-chesto-sami-nastoyavat-pred-targovtsite-za-instruktsii-kam-produktite.html", "text": "Напоследък потребителите във Варна и региона все по-често настояват пред търговците за инструкции за ползване когато купуват светлинни гирлянди, играчки и пиротехнически средства. Това съобщи за  Радио „Фокус“ – Варна  Мирослав Йотов директор на Дирекция „Надзор на пазара“ в Държавната агенция за метрологичен и технически надзор. „Считам, че нашите проверки и превантивните действия оказват благоприятно въздействие върху потребителите. Хората все по-често настояват да получат адекватна, пълна и разбираема инструкция за продуктите“, коментира експертът. По думите му оттук нататък държавните инспектори ще насочат усилията си към нелегалната търговия преди коледните и новогодишните празници и артикулите, които не отговарят на Наредбата с изискванията за безопасност, въведени с европейските хармонизирани норми. За седма поредна година Държавната агенция по метрологичен и технически надзор започва интензивни проверки в търговската мрежа във Варна в рамките на кампанията „Коледата безопасна“. С тази дейност ще бъдат ангажирани общо 7 служители, които отговарят и за областите Добрич, Търговище и Шумен. Проверките ще са насочени към опасни светлинни гирлянди, детски играчки и пиротехнически изделия. Те ще обхванат и сезонните пазари за коледните и новогодишни празници. \r\nДиана СТОЕВА", "date": "2018.12.02", "title": "Мирослав Йотов, ДАМТН: Потребителите във Варна все по-често сами настояват пред търговците за инструкции към продуктите"}
{"url": "http://www.focus-news.net/news/2018/12/02/2597252/afp-emanyuel-makron-svikva-krizisna-sreshta-sled-bezreditsite-vav-frantsiya.html", "text": "Еманюел Макрон ще се срещне с министър-председателя, министъра на вътрешните работи и висшите служители на службите за сигурност в президентския дворец,за да обсъди предстоящите мерки на държавата за опазване на реда след безредиците по време на антиправителствените протести, предава  AFP .  \r\nНови данни,  от полицейската служба в Париж, показаха, че 412 души са били арестувани в събота по време на най-тежките сблъсъци от години в столицата и 378 са все още задържани. \r\nОбщо 133 бяха ранени, включително 23 членове на силите за сигурност, които се опитваха да възстановят реда във френската столица. \r\n\"Никога няма да приема насилие\", заяви Макрон на пресконференция в Буенос Айрес, преди да отлети за Париж. \r\n\"Няма причина която да оправдае нападенията над силите на реда, че са ограбени търговски обекти, че минувачите или журналистите са застрашени или че Триумфалната арка  е осквернена\", каза той. \r\nПри нов инцидент в неделя сутринта пункт за събиране на магистрални такси е подпален от протестиращи  в южната част на Франция, близо до град Нарбон, съобщи източник на агенцията. \r\nГлавната автомагистрала в източна Франция, А6, също бе блокирана от протестиращи край град Лион в неделя сутринта, каза операторът на пътя.  Юлиян Марков", "date": "2018.12.02", "title": "AFP:  Еманюел Макрон свиква кризисна среща след безредиците във Франция"}
{"url": "http://www.focus-news.net/news/2018/12/02/2597273/sofiya-desetki-grazhdani-protestirat-sreshtu-promeni-v-zakona-za-veroizpovedaniyata-pred-sgradata-na-narodnoto-sabranie.html", "text": "Десетки граждани протестират срещу промени в Закона за вероизповеданията пред сградата на Народно събрание, предаде репортер на  Агенция „Фокус“ . Мирното шествие се организира от християнската общност на протестантските вярващи и църкви в България.  В района на протеста има засилено полицейско присъствие. Протестиращите носят плакати, които гласят „Свобода на словото, на вярата, на убежденията“, „Бога да пази България“, „Да се запази независимостта на държавата от църквата и на църквата от държавата“, „България е демокрация, а не диктатура и тоталитаризъм“, „Ненамеса на държавата във вярата“. \r\nПротестът се организира за четвърта поредна неделя в столицата. \r\nДаяна ДЮЛГЕРОВА", "date": "2018.12.02", "title": "София: Десетки граждани протестират срещу промени в Закона за вероизповеданията пред сградата на Народното събрание"}
{"url": "http://www.focus-news.net/news/2018/12/02/2597276/akad-ivan-radev-blizo-1-000-knigi-sa-bili-chast-ot-lichnata-biblioteka-na-otets-matey-preobrazhenski.html", "text": "Близо 1 000 книги са били част от личната библиотека на отец Матей Преображенски. Това каза за  Радио „Фокус“ – Велико Търново  академик Иван Радев във връзка с 190 години от рождението на българския възрожденец. Той подчерта, че точната цифра на притежаваните от него издания не е конкретна. В началото на миналия век Христо Марков успява да преброи около 40 книги от личната библиотека на отец Матей. Проф. Александър Бурмов при свои изследвания през 30-те години посочва, че се е запознал с 25 броя от тази лична библиотека. През 1982 година Илия Пехливанов казва, че не е срещнал и не е попаднал на нито една. „През 80-те години аз попаднах на три книги, които са със свидетелства, че са присъствали в личната библиотека на отец Матей. При цялата си подвижност при цялата си неуседналост отец Матей Преображенски не губи тази нагласа и тази готовност да живее с литературата и тя остава вечно жива в неговия житейски път. Би трябвало да с отчете неговата роля на пътуващ книжар“, допълни акад. Радев. Той подчерта като особено интересен факта, че отец Матей не прави опити за сътрудничество на периодическия печат. Като пътуващ книжар той разпространява вестниците на Каравелов и на Петко Славейков, но не са открити опити за негово присъствие като журналист  и публицист. „Формите на литературата той търси чрез цялостните си прояви. Това са седем книги, като първата – „Книжица малая“, е изцяло религиозно съчинение с преписи от ръкописни сборници от Преображенския манастир. Останалите книги той успява да ги отпечата в Русе в току що утвърдената вилаетска печатница от страна на Мидхат паша“, припомни акад. Иван Радев. \r\nНадежда КРЪСТЕВА", "date": "2018.12.02", "title": "Акад. Иван Радев: Близо 1 000 книги са били част от личната библиотека на отец Матей Преображенски"}
{"url": "http://www.focus-news.net/news/2018/12/02/2597277/d-r-daliya-piskuliyska-klinichen-psiholog-osnova-na-panicheskoto-razstroystvo-e-vnezapno-nastapvashtiya-strah-ot-smartta.html", "text": "Основа на паническото разстройство е внезапно настъпващия страх от смъртта. Това каза в интервю за  Радио „Фокус“ – Варна  д-р Далия Пискулийска, клиничен психолог в Медицински център SanaMedic – Варна. Тя отбеляза, че типична за паническото разстройство е идеята за внезапност. „Има идея за възникване на смъртоносни симптоми. Пациентите с паническо разстройство много често са преживели внезапна смърт на близък приятел или роднина. Вследствие на това вегетативните симптоми, които имат – задушаване, сърцебиене, често се появяват в провокиращи ситуации и се тълкуват като животозастрашаващи. Основа на заболяването е внезапно настъпващият страх от смъртта, наречен панически пристъп. Това са пристъпи на силна тревожност, които не могат да бъдат ограничени, поради което изглеждат непредсказуеми“, посочи д-р Далия Пискулийска. Тя обясни, че симптомите варират при различните хора, като най-често се срещат внезапен пристъп на сърцебиене, болка в гърдите, чувство на задушаване, световъртеж и чувство за нереалност, като почти неизменно се среща и вторичен страх от смъртта, загуба на контрол или мисли за полудяване.  \r\n„В пристъп на паника пациентите често изпитват нарастващ по интензивност страх и симптоми, които достигат своя максимум на върха на пристъпа. Така се завърта един порочен кръг – имаме соматични симптоми, които карат човек да се чувства все по-тревожен, а мислите, които има в главата и които възникват в такива моменти, че му се случва нещо лошо, потенцират още повече всички вегетативни симптоми. Едното усилва другото, докато се стигне до върха на паническата атака. Неслучайно тя е последвана от траен страх от нова атака, т.е. човек очаква във всеки един момент тази атака да се повтори“, каза д-р Далия Пискулийска. Тя заяви, че често паническите атаки се съпровождат и с избягване на отворени пространства или присъствие на обществени места, пътувания далеч от дома, оставане сам. В резултат на това се формират трайни страхове от тези открити пространства, присъствие в големи тълпи от хора където може да е затруднено евентуалното бягство от ситуацията и отиването на по-защитено място. „Много от пациентите се ужасяват, че могат да колабират на публично място, без да има кой да им помогне в този момент. Липсата на един леснодостъпен изход е една от ключовите характеристики на много от агорофобните състояния и ситуации. Впоследствие избягването на застрашаващи ситуации се превръща в основен проблем, който може да доведе до сериозна социална изолация\", добави д-р Далия Пискулийска. \r\nМарияна ВАЛЕНТИНОВА", "date": "2018.12.02", "title": "Д-р Далия Пискулийска, клиничен психолог: Основа на паническото разстройство е внезапно настъпващия страх от смъртта"}
{"url": "http://www.focus-news.net/news/2018/12/02/2597266/burgas-protestat-v-grada-premina-v-avtoshestvie-do-sgradata-na-obshtinata.html", "text": "Шествие от над 10 автомобила и два велосипеда се отправи от паркинга на хипермаркета, намиращ се на изхода на Бургас, към сградата на Общината, предаде репортер на  Радио „Фокус“ - Бургас . Протестиращите развяват български знамена от автомобилите си. Полицейски екипи следят за затруднения при движението. Трафикът по ул. „Транспортна“ и бул. „Стефан Стамболов“ не е затруднен. \r\nДеница ДИМИТРОВА", "date": "2018.12.02", "title": "Бургас: Протестът в града премина в автошествие до сградата на Общината"}
{"url": "http://www.focus-news.net/news/2018/12/02/2597261/burgas-priklyuchi-preminavaneto-na-protestirashtite-prez-peshehodnite-pateki-na-ul-transportna.html", "text": "Приключи преминаването на протестиращите през пешеходните пъти на ул. „Транспортна“, предаде репортер на  Радио „Фокус“ - Бургас . Обстановката беше спокойна и не се стигна до спиране на движението. Група от около 15 души се отправи към изходната им позиция на паркинга пред хипермаркета, откъдето се очаква те да се отправят с автомобилите си към сградата на Община Бургас. \r\nДеница ДИМИТРОВА", "date": "2018.12.02", "title": "Бургас: Приключи преминаването на протестиращите през пешеходните пътеки на ул. „Транспортна“"}
{"url": "http://www.focus-news.net/news/2018/12/02/2597279/ministerstvo-na-pravosadieto-organizira-preskonferentsiya-vav-vrazka-s-proekta-za-vnedryavane-na-sistema-za-elektronno-nablyudenie-na-pravonarushiteli.html", "text": "Министерство на правосъдието организира пресконференция във връзка с проекта за внедряване на система за електронно наблюдение на правонарушители. Това съобщиха от пресцентъра на  Министерството на правосъдието . Министерството, в партньорство с Главна дирекция „Изпълнение на наказанията“, е бенефициент по проекта „Модернизиране на пенитенциарната система в България“, финансиран по Оперативна програма „Добро управление“ 2014 - 2020 г., съфинансирана от Европейския съюз чрез Европейския социален фонд. Проектът включва разработване на Стратегия за развитието на пенитенциарната система в България за периода до 2025 г. и внедряване на система за електронно наблюдение на правонарушители. \r\nНа 3 декември 2018 г. от 10.00 часа в Националния пресклуб на БТА, (на бул. „Цариградско шосе” 49), ще се проведе пресконференция по проекта, на която ще бъдат представени очакваните резултати и по-конкретно изпълнените дейности по доставка, инсталация и внедряване на системата за електронно наблюдение на правонарушители. Ще бъдат показани и демонстрирани устройствата за електронен мониторинг (електронни гривни с GPS и радиочестотен контрол). \r\nВ пресконференцията ще участват заместник-министърът на правосъдието проф. Николай Проданов, главният директор на Главна дирекция „Изпълнение на наказанията“ гл. комисар Васил Миладинов, представители на фирмата-изпълнител, която по договор има задължения за доставка и инсталиране на системата и др.", "date": "2018.12.02", "title": "Министерство на правосъдието организира пресконференция във връзка с проекта за внедряване на система за електронно наблюдение на правонарушители"}
{"url": "http://www.focus-news.net/news/2018/12/02/2597268/blagoevgrad-protestirashtite-blokiraha-bul-dimitar-solunski-na-vhoda-na-grada.html", "text": "Протестиращите в Благоевград блокираха края на булевард „Димитър Солунски“, който е входна и изходна артерия на областния център, предаде репортер на Радио „Фокус“ – Пирин. След няколко безуспешни опита да „пробият“ кордона от полицейски служители и да излязат на главен път Е-79, недоволните граждани се върнаха обратно към града. Протестиращите са охранявани през цялото време от полицията и жандармерията. Към момента недоволните граждани се насочват към кръстовището при Първи учебен корпус на Югозападен университет „Неофит Рилски“. \r\nЛора КАЛЧЕВА", "date": "2018.12.02", "title": "Благоевград: Протестиращите блокираха бул. „Димитър Солунски“ на входа на града"}
{"url": "http://www.focus-news.net/news/2018/12/02/2597280/d-r-yordan-gospodinov-aprp-bg-fish-za-nikulden-tsenata-na-sharana-shte-varira-okolo-55-lvkg.html", "text": "За Никулден цената на шарана ще варира около 5,5 лв./кг. Това каза изпълнителният директор и представляващ Асоциацията на производителите на рибни продукти „БГ ФИШ” д-р Йордан Господинов в интервю за  Агенция „Фокус“  за предстоящия Никулден, за цените на шарана и за най-търсената риба от българите за празника. „Дали ще е бъде точно 5,5 лв./кг или малко по-нагоре или по-надолу, зависи колко риба ще се изкара“, допълни  д-р Господинов. Той обърна внимание, че поверието на Никулден повелява на празника да се консумира шаран. „Според мен българинът е традиционалист, не променя традицията“, коментира той. По думите му освен шаран обикновено на Никулден се купува доста пъстърва, както и морски риби. „Хората, които са свикнали с морските риби, предпочитат чернокопът, който е една прекрасна риба“, допълни още той. „Пъстърва ще има достатъчно. Шаран също има голямо количество. Мисля, че всичко ще бъде наред и бих успокоил всички ваши читатели и слушатели, че за Никулден ще има риба в изобилие“, допълни още д-р Господинов.  \r\nДеница КИТАНОВА Пълния текст на интервюто четете по-късно в „Мнение”", "date": "2018.12.02", "title": "Д-р Йордан Господинов, АПРП „БГ ФИШ“: За Никулден цената на шарана ще варира около 5,5 лв./кг"}
{"url": "http://www.focus-news.net/news/2018/12/02/2597278/galya-spasova-roditel-na-dete-s-tserebralna-paraliza-preporachvam-initsiativata-balgarskata-koleda-na-semeystvata-v-nuzhda-zashtoto-shte-sreshtnat-razbirane.html", "text": "Препоръчвам инициативата „Българската Коледа“ на семействата в нужда, защото ще срещнат разбиране. Това каза Галя Спасова, родител на дете с детска церебрална парализа, в интервю за  Агенция „Фокус“  за инициативата „Българската Коледа“. Тя поясни, че семейството ѝ кандидатства за първи път в инициативата „Българската Коледа“. „Ани се роди преждевременно със свръх ниско тегло - 0,780 кг. След като се роди в 26-та гистационна седмица, в края на шестия месец, имаше проблеми, свързани с двигателната активност – дясностранна хемипареза. Поради това се нуждаехме от допълнителна рехабилитация, извън тази, която се провеждаше в болницата“, обясни Спасова. Тя допълни, че по Здравна каса се полага клинична пътека в курс от 10 дни, който е крайно недостатъчен за нуждите на детето. Спасова допълни, че деца като нейното имат нужда от ежедневна рехабилитация. „От болница „Св. София“ разбрах за инициативата „Българската Коледа“, която е подпомогнала други деца като Ани в процеса им на развитие. Поради тази причина подадох документи и кандидатствах. Бях одобрена, много бързо бяха разгледани документите. Много съм доволна от начина, по който работи цялата администрация на президентството. Не ни беше отпусната цялата сума. Кандидатствахме за 2800 лв., одобриха ни за 1000 лв., но аз съм благодарна на това, което получаваме като допълнителна помощ и подкрепа. То е крайно полезно за нас, за детето и неговото развитие. Усвоили сме част от сумата, защото взимаме направление от Здравна каса за клинична пътека. В дните, в които не извършваме процедури по Здравна каса, усвояваме средствата от „Българската Коледа“, допълни Галя Спасова.  \r\nДеница КИТАНОВА Пълния текст на интервюто четете по-късно в „Мнение”", "date": "2018.12.02", "title": "Галя Спасова, родител на дете с церебрална парализа: Препоръчвам инициативата „Българската Коледа“ на семействата в нужда, защото ще срещнат разбиране"}
{"url": "http://www.focus-news.net/news/2018/12/02/2597283/veliko-tarnovo-oblastnata-direktsiya-na-mvr-shte-osiguri-zasileno-politseysko-prisastvie-okolo-zavedeniyata-i-kashtite-za-gosti-v-grada-za-studentskiya-praznik.html", "text": "Ще бъде осигурено засилено полицейското присъствие в районите около заведенията и къщите за гости в града във връзка със студентския празник – 8 декември. Това съобщиха за  Радио „Фокус“ – Велико Търново  от Областната дирекция на МВР. Създадена е организация за недопускане извършването на нарушения на обществения ред в питейни и увеселителни заведения, в периода 7 – 9 декември. Планирани са специализирани полицейски операции, в които ще се акцентира върху водачи, управляващи автомобили под въздействието на алкохол, наркотични или други упойващи вещества, неправоспособни водачи, технически неизправни автомобили, гражданска отговорност, съхранение и продажба на акцизни стоки без бандерол и на стоки с неясен произход. \r\nНадежда КРЪСТЕВА", "date": "2018.12.02", "title": "Велико Търново: Областната дирекция на МВР ще осигури засилено полицейско присъствие около заведенията и къщите за гости в града за студентския празник"}
{"url": "http://www.focus-news.net/news/2018/12/02/2597282/varna-politsai-i-darzhavni-inspektori-sledyat-za-nelegalna-prodazhba-na-pirotehnicheski-sredstva-v-grada-predi-koleda-i-nova-godina.html", "text": "Полицаи от служба „Контрол на общоопасните средства“ към ОДМВР - Варна и инспектори от Държавната агенция по метрологичен и технически надзор (ДАМТН) ще следят за недопускането на незаконна продажба на пиротехнически средства. Това коментира в интервю за  Радио „Фокус“ – Варна  Мирослав Йотов, директор на Дирекция „Надзор на пазара“ към ДАМТН. По думите му в последните години подобни случаи в морския град, а и в страната, не е имало. Все по-редки стават и инцидентите с малки деца вследствие на употребата на бомбички, пиратки и фойерверки по време на коледните и новогодишните празници. Йотов каза още, че е забранено използването на пиротехнически изделия от деца на възраст под 12 години. Той апелира родителите да бъдат бдителни преди празниците, защото децата понякога се снабдяват по нелегален начин с такива продукти, а те могат са доста опасни в техните ръце. \r\nПо повод провеждащите се проверки на пазара, в рамките на кампанията „Коледата безопасна“ експертът коментира, че купувайки светлинни гирлянди, потребителите трябва да бъдат внимателни за продукти, на чиито опаковки не е отбелязано дали са за външна или за вътрешна употреба. На етикетите трябва да има задължителната СЕ маркировка (посочва, че съответният продукт отговаря на европейските изисквания за безопасност, опазване на здравето и на околната среда), както и информация за проследимост на производителя. „Важно е хората да знаят за светлинните гирлянди, че ако ще се използват за работа на открито, то те задължително трябва да имат IP защита (обозначаваща степента на защита на даден уред от въздействието на околната среда и защитата от проникване на твърди частици или флуиди в корпуса му). Когато се подменят изгорели лампички, те трябва да са от същия тип със старите. В противен случай може да се предизвика токов удар“, каза още експертът. Той припомни, че дължината на кабела на коледните светлинки – от щепсела до трансформатора, трябва да е поне 1.5 метра, тъй като много често тези украси се увиват около елхите, а деца и домашни любимци могат да ги скъсат и да пострадат.  \r\n„Светлинните гирлянди са едни от най-често предлаганите стоки преди коледните и новогодишни празници по магазини и базари във Варна, неотговарящи на изискванията за безопасност. Макар и не винаги, обикновено най-рискови са стоките, внесени от Китай. Това показва практиката от миналогодишните проверки на ДАМТН в търговската мрежа\", каза още той. По думите му през 2017 година инспектори от ДАМТН са извършили общо 904 проверки в цялата страна, като от тях във Варна са реализирани 153.  Откритите несъответстващи артикули са били около 23%. Те са включвали светлинни гирлянди, пиротехнически изделия и играчки. Най-много – 34% са били несъответстващите продукти при гирляндите. Мирослав Йотов допълни, че проверките ще продължат до празниците. Гражданите могат да подават сигнали за нередности както на телефоните и на сайта на Агенцията, така и до Комисията за защита на потребителите или в съответната община. \r\nДиана СТОЕВА", "date": "2018.12.02", "title": "Варна: Полицаи и държавни инспектори следят за нелегална продажба на пиротехнически средства в града преди Коледа и Нова година"}
{"url": "http://www.focus-news.net/news/2018/12/02/2597272/blagoevgrad-vazstanoveno-e-dvizhenieto-po-bul-sv-dimitar-solunski-protestat-sreshtu-sotsialnata-nespravedlivost-priklyuchi.html", "text": "Възстановено е движението по бул. „Св. Димитър Солунски“, протестът срещу социалната несправедливост приключи, предаде репортер на  Радио „Фокус“ – Пирин . Преминаването през участъка бе ограничено за около 20 минути от протестиращи срещу социалните несправедливост в България. Организаторите на протеста в града обявиха неговия край за деня, след като няколко пъти направиха опит за блокада на главен път Е-79. Полицейското присъствие в Благоевград продължава да е засилено. \r\nЛора КАЛЧЕВА", "date": "2018.12.02", "title": "Благоевград: Възстановено е движението по бул. „Св. Димитър Солунски“, протестът срещу социалната несправедливост приключи"}
{"url": "http://www.focus-news.net/news/2018/12/02/2597288/afp-zapochna-konferentsiyata-na-oon-za-klimata-v-polskiya-grad-katovitse.html", "text": "Започна конференцията на ООН за климата в полския град Катовице, предава  AFP . \r\nПредставители на близо 200 държави се събраха в неделя в Полша, за да подкрепят плана си за предотвратяване на катастрофалните климатични промени. \r\nСрещата на върха на ООН по въпросите на климата идва в критичен момент в опитите на човечеството да отговорят на планетарното затопляне. По-малките, по-бедни нации, които ще понесат опустошителната тежест на тези промени, настояват по-богатите държави да се съобразят с обещанията, които са направили в споразумението от 2015 г. в Париж. \r\nВ Париж преди три години страните се ангажираха да ограничат глобалното повишение на температурата до значително под 2 градуса по Целзий (3.6 градуса по Фаренхайт) и до по-безопасната граница от  1.5 градуса по Целзий, ако изобщо е възможно. \r\nНо само със само един градус по Целзий затопляне досега светът вече е свидетел на  смъртоносни горски пожари, горещи вълни и урагани, станали по-разрушителни от заплахата за повишаване на нивото на Световния океан. \r\nПри рядка намеса, председателите на предишни срещи на върха на ООН по въпросите на климата издадоха съвместно изявление, преди  преговорите да започнат в полския миньорски град Катовице и призоваха държавите да предприемат \"решителни действия ... за справяне с тези заплахи\". \r\n\"Въздействията на изменението на климата стават все по-трудни за пренебрегване\", се казва в изявлението, копие от което е получено от агенцията.  \"Ние настояваме за дълбоки трансформации на нашите икономики и общества“, се казва в изявлението.  Юлиян Марков", "date": "2018.12.02", "title": "AFP: Започна конференцията на ООН за климата в полския град Катовице"}
{"url": "http://www.focus-news.net/news/2018/12/02/2597275/lovech-protestirashti-sreshtu-visokite-tseni-na-gorivata-v-troyan-blokiraha-za-chas-dvizhenieto-po-patya-za-selo-oreshak.html", "text": "За четвърта поредна неделя жители на Троян излязоха на протест срещу високите цени на горивата, ниските доходи и качеството на живот в страната, предаде  БНР . Този път те блокираха за един час движението по пътя за село Орешак, на входа на Троян, след това организираха пешеходно и автошествие по основните улици в града.", "date": "2018.12.02", "title": "Ловеч: Протестиращи срещу високите цени на горивата в Троян блокираха за час движението по пътя за село Орешак"}
{"url": "http://www.focus-news.net/news/2018/12/02/2597286/d-r-yordan-gospodinov-aprp-bg-fish-gotovi-sme-da-posreshtnem-nikulden-s-po-golyamo-raznoobrazie-ot-riba-i-s-mnogo-dobri-kolichestva-produktsiya.html", "text": "Готови сме да посрещнем Никулден с по-голямо разнообразие от риба и с много добри количества продукция. Това каза изпълнителният директор и представляващ Асоциацията на производителите на рибни продукти „БГ ФИШ” д-р Йордан Господинов в интервю за  Агенция „Фокус“  за предстоящия Никулден, за цените на шарана и за най-търсената риба от българите за празника. По думите му рибарите са готови да посрещнат празника. „Имаме достатъчно количества. Ще има прясна риба, както и дълбоко замразена. Никой няма да страда“, обясни още той. Д-р Господинов уточни, че страната ни внася над 200 вида риба. „В морето се ловят 30-32 вида риба, от които само 10 вида имат по-голямо количество и по-голямо стопанско значение. Отглежданите във вътрешните водоеми сладководните риби са още 20-25 вида, т.е. ние отглеждаме около 60 вида риби и ловим в нашето море, а пазарът консумира над 200 вида. Калмари, сепии, октоподи, различните видове миди и скариди - всичко това се внася“, обясни д-р Господинов. По отношение на износа, той посочи, че в България има много добри предприятия и  все още се водим страна с по-малко разходи при преработка. „За производство, за преработка на ишлеме и да изнасяме наша продукция сме търсена дестинация, тъй като нашите продукти са с по-ниска себестойност. Имаме много добри предприятия, с много добри машини. Вече около 15-20 години над 10 предприятия търгуват с цял свят, така че сме марка“, допълни д-р Господинов.  \r\nДеница КИТАНОВА Пълния текст на интервюто четете по-късно в „Мнение”", "date": "2018.12.02", "title": "Д-р Йордан Господинов, АПРП „БГ ФИШ“: Готови сме да посрещнем Никулден с по-голямо разнообразие от риба и с много добри количества продукция"}
{"url": "http://www.focus-news.net/news/2018/12/02/2597285/afp-sasht-i-kitay-se-sporazumyaha-da-sprat-targovskata-voyna-pomezhdu-si-na-tozi-etap.html", "text": "Американският президент Доналд Тръмп и китайският президент Си Дзинпин се споразумяха в събота да преустановят всякакви мита в ескалиращата търговска война между двете най-големи икономики в света, дори ако все още съществуват големи мита, предава  AFP . \r\nСлед повече от два часа разговори между двамата лидери Белият дом каза, че увеличаването на митата от 10 до 25 процента, което трябваше да  бъде въведено на 1 януари, ще бъде спряно, което ще даде възможност за интензивни преговори. Споразумението, понижава температурата в конфликт, който разтревожи сериозно световните пазари. \r\nДвамата лидери, които бяха в Буенос Айрес за форума на върха на страните от Г-20, нарекоха срещата между тях \"изключително успешна\", се казва в изявление на Белия дом. \r\n\"Основното споразумение ефективно предотврати по-нататъшното разрастване на икономическите конфликти между двете страни и отвори ново пространство за печелившо сътрудничество\", каза китайският външен министър Ван И. \r\n\"Това е невероятна сделка\", каза Тръмп пред репортери на борда на президентския самолет, добавяйки, че ще има \"невероятно положително въздействие\" върху американските фермери. \r\nСъгласно споразумението Тръмп няма да увеличи митата върху вноса на китайски стоки от 1 януари догодина, а Си Дзинпин избягва по-нататъшен пряк натиск върху забавящата се икономика на Китай, докато Тръмп - притеснен от резултатите на междинните избори миналия месец, в които демократите отново възвърна контрола над Камарата на представителите - може да облекчи щетите за селскостопанските американски щати, които изнасят за Китай, особено производителите на соя. \r\n\"Китай ще купува огромни количества продукти от нас\", каза Тръмп след разговорите. \r\nЗа политическия консултант в Пекин Хуа По, \"това беше рядка възможност за Китай\" да се възползва от усложнената позиция на американския президент след неуспехите на междинните избори.  Юлиян Марков", "date": "2018.12.02", "title": "AFP: САЩ и Китай се споразумяха да спрат търговската война помежду си на този етап"}
{"url": "http://www.focus-news.net/news/2018/12/02/2597289/gabrovo-otvoreno-e-obshtinskoto-pomeshtenie-za-vremenno-nastanyavane-na-bezdomni-hora.html", "text": "Общинското помещение за временно настаняване на бездомни хора от Габрово вече е отворено. В последните дни там са настанени седем души, съобщиха от пресцентъра на  Общината . Капацитетът на помещението е 15 души. Осигурени са дрехи, бельо и завивки, санитарни материали. Създадена е организация със Спешна помощ за преглеждане на бездомните преди да бъдат настанени, както и с полицията за спазване на вътрешния ред. \r\nХраната на част от настанените е поета от Обществената трапезария, а отказалите се през летния период поетапно ще бъдат включвани.", "date": "2018.12.02", "title": "Габрово: Отворено е общинското помещение за временно настаняване на бездомни хора"}
{"url": "http://www.focus-news.net/news/2018/12/02/2597293/blagoevgrad-naetite-na-trudov-dogovor-litsa-v-oblastta-namalyavat-s-13-prez-tretoto-trimesechie-na-2018-g.html", "text": "Наетите лица по трудово и служебно правоотношение в област Благоевград през третото тримесечие на 2018 година намаляват с 1.3%. Това съобщи за  Радио „Фокус“ – Пирин  Емилия Илиева, началник на отдел „Статистически изследвания“ - Благоевград към Териториално статистическо бюро - Югозапад. По думите ѝ спрямо края на второто тримесечие на 2018 година наетите лица в частния сектор бележат намаление с 1.9%  до 67.9 хиляди, докато в обществения сектор се увеличават  с 0.7% до – 20.1 хиляди. „В края на септември 2018 година в сравнение със същия период на предходната година общия брой на наетите лица по трудово и служебно правоотношение намаляват с 0.7%“, каза още Илиева. Тя добави, че по сектори в сравнение с края на септември 2017 година наетите в частния сектор намаляват с 1.4% или с 0.9 хиляди, докато в обществения сектор бележат увеличение  с 1.3% или с 0.3 хиляди. \r\nЛивия НИНОВА", "date": "2018.12.02", "title": "Благоевград: Наетите на трудов договор лица в областта намаляват с 1.3% през третото тримесечие на 2018 г."}
{"url": "http://www.focus-news.net/news/2018/12/02/2597292/yohanes-han-shte-poseti-sarbiya-i-kosovo-i-shte-se-sreshtne-s-prezidentite-na-dvete-strani.html", "text": "Целта на посещението на Хан в Сърбия и Косово са усложнените отношения между двете страни, след като Прищина наложи стопроцентови мита върху сръбските продукти. Това ще бъде основният фокус на посещението на Хан, според неговия кабинет, съобщава македонският телевизионен  \"Канал 5\" .  \r\nТой ще се срещне със сръбския президент Александър Вучич и косовския - Хашим Тачи. \r\nВчера Тачи каза, че няма начин да се намалят митата върху продуктите от Сърбия и Босна и Херцеговина, които бяха повишени до 100%, след като Косово не стана член на Интерпол след дипломатическа намеса на Белград.  Юлиян Марков", "date": "2018.12.02", "title": "Йоханес Хан ще посети Сърбия и Косово и ще се срещне с президентите на двете страни"}
{"url": "http://www.focus-news.net/news/2018/12/02/2597287/hasan-ademov-dps-nikoga-ne-e-imalo-ideya-za-ogranichavane-na-lichnata-pomosht.html", "text": "Създаде се напрежение около Закона за личната помощ по отношение на един текст, който регламентираше тези просволутите 71,5 млн. лв., но по-скоро става въпрос за тълкуване, отколкото за неразбиране на това, което беше предложено. Защото на практика не беше ясно, преди окончателното приемане на Закона за личната помощ, механизмът, по който ще се реализира тази лична помощ. Това каза председателят на социалната комисия в Народното събрание д-р Хасан Адемов в предаването  „Неделя 150“  по  БНР . \r\n„Тези 71 милиона и половина, министърът на финансите предварително беше ги задържал в бюджета на държавата, в централния бюджет, за да може, след като се изчисти механизмът, дали ще бъдат през делегирани бюджети… или през Министерство на труда и социалната политика чрез Агенция за социално подпомагане, и тогава да се предвидят съответните трансфери. Част от работната група, тя включваше повече от 20 човека, заседаваше в продължение на повече от месец всеки ден по десетки часове, за да можем да стигнем до тези текстове и една част от членовете на работната група настояваха тези пари да се видят в бюджета, в закона по-точно, без да се уточнява в кой закон - това създаде напрежение“, уточни той. \r\nАдемов поясни, че „никога те е имало идея за ограничаване на личната помощ, идеята беше тези пари по някакъв начин да бъдат експонирани, да бъдат показани в бюджета и това създаде напрежение, което след доста сложни совалки беше преодоляно и сега предлагаме за следващата седмица текстове, които са консенсусни“. \r\nНа въпрос защо се е стигнало до намесата на премиера и на среща на майките на деца с увреждания с него, след като той „малко се е разсърдил“ от това, че са разделили парите на две, Адемов отговори: „Парите винаги са били на едно място и това е бюджетът на Министерството на труда и социалната политика, където за политиките за хора с увреждания, са предвидени близо 450 милиона. Като тези 71 милиона и половина, които бяха предмет на спора, пак повтарям, бяха задържани в централния бюджет, за да може след приключването на приемането на Закона за личната помощ, да бъдат предвидени, там където им е окончателното място, по механизма, който е разписан по Закона за личната помощ“, каза той. \r\n„Знаете, че в рамките на следващата година е предвидена нова финансова подкрепа в рамките на пет скали, като в зависимост от процента и намалена работоспособност, вида и степента на увреждане, са разделени между 7 и 57%, не от гарантирания минимален доход, както беше досега, а от линията за бедност, която за следващата година е 348 лева. Което означава, че една сериозна финансова подкрепа за хората с увреждания предстои от началото на следващата година. Без нова оценка на потребностите“, обясни още Хасен Адемов. \r\n„Що се отнася до Закона за личната помощ от 1 април стартира оценката на потребностите, на индивидуалните потребности на хората с увреждания. В зависимост от оценката, която ще бъде направена от специализирани състави към Дирекция социално подпомагане ще се издават т. нар. направления, които са зависими за всички институции “, поясни още той. И допълни, че „в тези направления ще бъде отбелязана потребността от часовете за лична помощ, която е индивидуализирана в Закона за личната помощ в пет скали“. \r\n„За следващата година Законът за личната помощ стартира от 1 септември, като дотогава асистентките програми – личен асистент, социален асистент, домашен помощник ще продължат, по начина, по който са действали през 2018 година“, каза още Адемов и обясни, че „въвеждането на личната помощ ще стане поетапно“. \r\nОтносно ограниченията, които ще има личната помощ той поясни: „Има ограничение на часовете в зависимост от увреждането. Тези, които са с най-тежки увреждания могат да получат максималната лична помощ за 168 часа на месец, а тези, които са с по-малка потребност, от лична помощ могат да получат по-малко часове. Ограничението е в часовете, а иначе по отношение на финансирането няма ограничение. Всички направления за указване на лична помощ ще бъдат удовлетворени“. \r\nНа въпрос на водещия дали работата с ГЕРБ по тези теми в социалната комисия, означава, че е смекчена позицията на ДПС за „преформатиране“ на управлението Адемов отговори: „Няма такава идея, никой не говори за преформатиране на управлението, ако намеквате за това, по някакъв начин ДПС да се промъкне и да бъде част от управлението, няма нищо такова“. \r\nПредложението на ДПС да подкрепи кабинет на малцинството той коментира така: „Това е друга теза. Хипотезата, която вие отбелязахте, че работим в социалната комисия, не само с колегите от ГЕРБ, а и с колегите от „БСП за България“ и с другите политически партии, защото социалната политика, по моето разбиране, трябва да почива на консенсусни решения “ и поясни “по никакъв начин идеята за търсене на консенсус в социалната комисия не може да бъде прехвърлена към отношенията между политическите партии Народното събрание“. \r\nНа въпрос, свързан с претенцията на БСП да бъде единствена „истинска опозиция“ той отговори: „Нямам разположение на духа, с което да коментирам идеите и хипотезите на колегите от „БСП за България“, но искам да подчертая, че ние от ДПС бяхме първите, които още от структурирането на кабинета се обявихме против участието на Обединените патриоти в тази управленска коалиция, и когато ние говорихме затова, че те нямат място в управлението на държавата БСП – не знам къде са били и какво са правили – сега се присъединиха към нашите идеи, както за оставката на Валери Симеонов, така и за участието на “Обединените патриоти“ в управлението“. \r\n„За нас предсрочните избори са неизбежни, заявили сме го многократно, това което искам дебело да подчертая, че управляващите и по-точно „Обединените патриоти“ са тези, които с непрекъснати скандали допринасят за това предсрочни избори да има по-скоро. Но според нас отговорността за управлението е на основната политическа партия ГЕРБ, защото те поканиха „Обединените патриоти“ в управлението“, заяви още Адемов.", "date": "2018.12.02", "title": "Хасан Адемов, ДПС: Никога не е имало идея за ограничаване на личната помощ"}
{"url": "http://www.focus-news.net/news/2018/12/02/2597295/sport-nikol-shmidhofer-dublira-uspeha-si-v-spuskaneto-v-leyk-luis.html", "text": "Австрийката Никол Шмидхофер постигна втора победа в спускането в рамките на два дни в състезанията от Световната купа по ски алпийски дисциплини в Лейк Луис, Канада. 29-годишната състезателка, която до петък никога не бе печелила състезание от Световната купа, затвърди отличните впечатления, които дава от началото на сезона с втория си пореден успех. Тя финишира за 1:47.68 минути, като остави на 44 стотни  сънародничката си Корнелия Хютер. Третото място зае швейцарката Мишел Гизин, която бе по-бавна с 47 стотни.   \r\nВодачката в генералното класиране за Световната купа Микаела Шифрин (САЩ) остана на четвърта позиция на 63 стотни от Шмидхофер, а веднага след нея се наредиха италианката Никол Делаго и австрийката Рамона Зибенхофер.   \r\nС втората си победа в Лейк Луис Шмидхофер събра 200 точки в спускането и води с 60 пред Гизин в класирането за Малкия кристален глобус в дисциплината. Трета към момента е Хютер със 106 точки.  \r\nВ общото подреждане за Големия кристален глобус води Шифрин със 389 точки, следвана от Гизин с 233 и италианката Федерика Бриньоне с 201. Шмидхофер е четвърта с 200 точки.", "date": "2018.12.02", "title": "Спорт: Никол Шмидхофер дублира успеха си в спускането в Лейк Луис"}
{"url": "http://www.focus-news.net/news/2018/12/02/2597291/d-r-yordan-gospodinov-aprp-bg-fish-mnogo-e-malak-riskat-klient-da-si-kupi-razvalena-riba.html", "text": "Много е малък рискът клиент да си купи развалена риба. Това каза изпълнителният директор и представляващ Асоциацията на производителите на рибни продукти „БГ ФИШ” д-р Йордан Господинов в интервю за  Агенция „Фокус“  за предстоящия Никулден, за цените на шарана и за най-търсената риба от българите  за празника. „Предимството в нашия сектор е, че рибата е много бързо развалящ се продукт и ако веднага не е съхранена с много лед или не е замразена в определени срокове, тя се разваля и после не става за продаване“, коментира д-р Господинов. По думите му развалената риба си личи и на миризма, и на вкус, и по никакъв начин не може да се консумира. „При нас много рядко се случва, но ако не я съхраним, я изхвърляме. Тя не може да се предложи на пазара по никакъв начин, нито преработена, нито в консерва. В това отношение клиентите трябва да бъдат спокойни“, увери председателят на Асоциацията на производителите на рибни продукти. „Въпреки всичко има хора, които ловят риба и я предлагат на пазара не със стандартни опаковки. Има си изисквания. Например касетките, в които се транспортира рибата, трябва да бъдат дезинфекцирани, трябва да има етикет, срок на годност. Препоръчваме всичко да бъде опаковано, за да могат клиентите да се уверят в етикета. Насипната риба е твърде рискова. В една обикновена касета някой търговци си позволяват да слагат различни риби. Едната риба е стояла пет часа в лодката, другата десет дни в мрежите, затова всичко трябва да мине контрол“, каза д-р Господинов. По думите му във всяко предприятие и в тържището има добри хигиенни практики. „Там си има специални хора, които приемат рибата, окачествяват я, сортират я, подреждат я в търговски опаковки или в каси. Съответно поставят етикет, който казва кога е уловена и колко дни може да се продава в този вид. Рибата е свежа един-два дни, но след това не може да се продава повече. Някои магазинери си позволяват като не продадат шарани, да ги изчистят, направят на шайби и да ги замразяват. Нямат право на такива неща. Това е нелоялната конкуренция, но това не ни притеснява, защото става въпрос за единици“, допълни д-р Господинов.  \r\nДеница КИТАНОВА Пълния текст на интервюто четете по-късно в „Мнение”", "date": "2018.12.02", "title": "Д-р Йордан Господинов, АПРП „БГ ФИШ“: Много е малък рискът клиент да си купи развалена риба"}
{"url": "http://www.focus-news.net/news/2018/12/02/2597296/d-r-yordan-gospodinov-aprp-bg-fish-asotsiatsiyata-na-proizvoditelite-na-ribni-produkti-otchitame-tazgodishniya-sezon-kato-mnogo-dobar.html", "text": "Асоциацията на производителите на рибни продукти отчитаме тазгодишния сезон като много добър. Това каза изпълнителният директор и представляващ Асоциацията на производителите на рибни продукти „БГ ФИШ” д-р Йордан Господинов в интервю за  Агенция „Фокус“  за предстоящия Никулден, за цените на шарана и за най-търсената риба от българите за празника. „Наскоро проведох срещи по Черноморието. Имахме извънредна среща с целия Управителен съвет на Асоциацията на производителите на рибни продукти. Отчитаме сезона като много добър. Бих казал, че рибарите тази година са по-доволни от риболова, защото много проходни риби дойдоха и много време стояха. Рибите, които идват през Босфора от другите морета, направиха доста рибари щастливи. В момента говорим за добри улови от чернокоп, сафрид, барбун, паламуд и някои други по-екзотични видове“, обясни д-р Господинов.  \r\nДеница КИТАНОВА Пълния текст на интервюто четете по-късно в „Мнение”", "date": "2018.12.02", "title": "Д-р Йордан Господинов, АПРП „БГ ФИШ“: Асоциацията на производителите на рибни продукти отчитаме тазгодишния сезон като много добър"}
{"url": "http://www.focus-news.net/news/2018/12/02/2597284/pazardzhik-protestirashtite-nastoyavat-za-uvelichenie-na-srednata-rabotna-zaplata-i-po-niski-danatsi.html", "text": "Около 100 души участват в протеста в Пазарджик срещу цялостната социално-икономическа ситуация в страната, предаде репортер на  Радио „Фокус“ - Пазарджик . Протестиращите се събраха с автомобилите си в района на Битака при парк „Стадиона“. Те се обявиха против политиката, която се провежда в държавата и настояха средната работна заплата да се повиши и да достигне 1200 лв., като по този начин ще могат да се покриват месечните задължения на едно домакинство. Също така настояха данъците да бъдат приравнени към стандарта на живот. „Протестите ни няма да спрат, докато управляващите не чуят гласа на народа. Ще инициираме и среща с премиера Бойко Борисов, на която да поставим нашите искания. Не е лесно да стигнем до него, тъй като той не се среща с всеки, но имаме готовност да се обединим с представители от другите градове и да обсъдим ситуацията. Готови сме да се срещнем и с представители на Правителството, Народното събрание и дори с президента. Ще настояваме и за среща с кмета на Пазарджик Тодор Попов, на която да потърсим сметка за ситуацията в нашия регион“, каза един от организаторите на протеста. Той подчерта, че няма да позволят на политически партии да използват гражданския протест за свои цели. В протеста се включиха хора от всички възрасти, като към гражданското недоволство се присъединиха и таксиметрови шофьори. Протестът се провежда при засилено полицейско присъствие. Всеки момент протестиращите ще поемат с автошествие по централните улици на града, като се очаква да блокират бул. „България“ и да продължат протестните действия пред сградата на Общината. \r\nАлбена ЖИЛЕКОВА", "date": "2018.12.02", "title": "Пазарджик: Протестиращите настояват за увеличение на средната работна заплата и по-ниски данъци"}
{"url": "http://www.focus-news.net/news/2018/12/02/2597297/nimh-nay-niskite-temperaturi-dnes-sa-otcheteni-v-selata-bazovets-i-tsarev-brod-minus-13-gradusa.html", "text": "Най-ниските температури днес са отчетени в село Бъзовец, област Монтана и в село Царев брод, Шуменско, като термометрите там са отчели сочат - 13 градуса. Това каза за  Агенция „Фокус“  Анастасия Стойчева, дежурен синоптик от  Националния институт по метеорология и хидрология (НИМХ)  към  Българската академия на науките (БАН) . В Алфатар и Главиница са измерени -12 градуса. Към 14.00 часа най-ниски са температурите в Оряхово -6 градуса, както и в Лом, Кнежа и Видин, където са измерени -5 градуса.  \r\nДаяна ДЮЛГЕРОВА", "date": "2018.12.02", "title": "НИМХ: Най-ниските температури днес са отчетени в селата Бъзовец и Царев брод - минус 13 градуса"}
{"url": "http://www.focus-news.net/news/2018/12/02/2597281/a1-on-s-67-glasa-makedonskiyat-parlament-odobri-konstitutsionnoto-izmenenie-za-promyana-na-imeto.html", "text": "Събранието на Република Македония в рамките на 64-ата сесия с 67 гласа \"за\", четири \"въздържал се\" и 23 \"против\" одобри проекта за изменение на конституцията на Република Македония, свързан с промяната на името на страната, съобщава македонският информационен портал  A1 On .  \r\nС първата поправка се предвижда в конституцията думите \"Република Македония\" да се заменят с думите \"Република Северна Македония\", а думата \"Македония\" се заменя с думите \"Северна Македония\", с изключение на член 36, който има исторически аспекти и се отнася до \"Специални социални права на бойци от Антифашистката война и от всички националноосвободителни войни на Македония\". \r\nСпоред депутатите от управляващото мнозинство, изменението се отнася до името на държавата и чрез него най-накрая се определя името на страната в широк исторически контекст и географското определение Северна, която се добавя практически реално, но и историческо решение за дефиниране на модерна държава, която иска в изгражда своето бъдеще на универсални принципи в глобализиран свят. \r\nФандил Зендели, от БЕСА, каза, че като опозиционна партия подкрепят Договора от Преспа, което те смятат, че е предпоставка за стратегическата евроатлантическа интеграция на страната, въпреки че имаха възражения и предложения относно Договора. \r\nДепутатът Дафина Стояновска  от ВМРО-ДПМНЕ заяви, че споразумението е капитулантско и че с него проблемите няма да се решат, но ще се отворят само нови, защото споразумението слага край на Република Македония. \r\n„Не гласувах при откриването на процедурата за приемане на конституционните промени, нито ще гласувам за внасянето на тези изменения. Македония без грам барут ще изчезне, каза Стояновска. \r\nВ отговор на опозиционните депутати министърът на външните работи Никола Димитров заяви, че според него те живеят на различни планети \r\n„Когато влязохме в ООН, започнахме да строим къщата си със задължението да решим проблема с Гърция. Чрез вкопаване в древността ние загубихме приятели. Нима не е вярно, че  нашата страна не обхваща целият регион на Македония“, каза Димитров.  Юлиян Марков", "date": "2018.12.02", "title": "А1 Оn: С 67 гласа македонският парламент одобри конституционното изменение за промяна на името"}
{"url": "http://www.focus-news.net/news/2018/12/02/2597302/pazardzhik-natovareno-e-dvizhenieto-po-glaven-pat-i-8-belovo-pazardzhik-plovdiv.html", "text": "Натоварено е движението по главен път I-8 Белово - Пазарджик - Пловдив, предаде репортер на  Радио „Фокус“ – Пазарджик . Има засилено полицейско присъствие. Патрули са разположени на входа на Пазарджик откъм село Звъничево, на кръговото кръстовище при моста на река Марица в посока околовръстния път и на изхода на града в посока Пловдив. Повече автомобили идват от планинската част на областта. Пътните настилки са сухи.  \r\nАлбена ЖИЛЕКОВА", "date": "2018.12.02", "title": "Пазарджик: Натоварено е движението по главен път I-8 Белово - Пазарджик - Пловдив"}
{"url": "http://www.focus-news.net/news/2018/12/02/2597303/vitseprezidentat-iliyana-yotova-shte-se-sreshtne-sas-studenti-ot-yugozapaden-universitet-neofit-rilski-na-4-dekemvri.html", "text": "Вицепрезидентът Илияна Йотова ще се срещне със студенти от Югозападен университет „Неофит Рилски“ на 4 декември. Това съобщиха за  Радио „Фокус“ – Пирин  от висшето учебно заведение. Събитието ще се проведе от 11.00 часа в зала 114 в Учебен корпус 1. Студентска лаборатория се организирана по инициатива на вицепрезидента на Република България. Срещата на Илияна Йотова ще бъде със студенти, които учат в Благоевград по Постановление на Министерския съвет №103 от 31.05.1993 г. за осъществяване на образователна дейност сред българите в чужбина, а също и по ПМС № 228.  \r\nВицепрезидентът Илияна Йотова очаква на 4 декември да чуе от младите хора, които са избрали да учат в България, какви са били представите им и какво се случва, с какво се сблъскват и как виждат шансовете си за професионална реализация с българска диплома. По време на срещата ще бъде засегнат и въпросът за трудностите, които срещат чуждестранните студенти при издаването на български документи. \r\nЛивия НИНОВА", "date": "2018.12.02", "title": "Вицепрезидентът Илияна Йотова ще се срещне със студенти от Югозападен университет „Неофит Рилски“ на 4 декември"}
{"url": "http://www.focus-news.net/news/2018/12/02/2597290/pazardzhik-protestirashtite-blokiraha-bul-balgariya-i-prochetoha-protestna-deklaratsiya-pred-sgradata-na-obshtinata.html", "text": "Протестиращите в Пазарджик блокираха бул. „България“ и се събраха пред сградата на Общината, предаде репортер на  Радио „Фокус“ – Пазарджик . Блокадата е от кръстовището с ул. „Княз Александър Батенберг“ до кръстовището с ул. „Екзарх Йосиф“ и се охранява от полицейски патрули. Пред Общината в града бе прочетена и протестна и протестна декларация, адресирана към властта в страната. Основните акценти в декларацията са свързани с искането за връщане на изгубената държавност и реална смяна на системата. Според протестиращите това може да стане чрез премахване на наддържавното управление, възможност за контрол на държавните служители от страна на народа, предизвикване на референдум по важни въпроси. Настояването е всичко това да бъде отразено и в Конституцията на Република България. В искането си протестиращите настояват за пряка форма на управление – представителна демокрация, президентска или парламентарна република или конституционна синархия, които обаче да осъществява про-народно управление, но само ако има система за контрол от стана на народа. След изчитането на протестната декларация бе пуснат и химна на България на фона на развети знамена. \r\nАлбена ЖИЛЕКОВА", "date": "2018.12.02", "title": "Пазарджик: Протестиращите блокираха бул. „България“ и прочетоха протестна декларация пред сградата на Общината"}
{"url": "http://www.focus-news.net/news/2018/12/02/2597294/plovdiv-priklyuchi-protestat-na-zhitelite-na-sopot-i-karlovo-sreshtu-niskiya-standart-na-zhivot-i-visokite-tseni-na-gorivata-v-stranata.html", "text": "Приключи протестът на жителите на Сопот и Карлово срещу ниския стандарт на живот и високите цени на горивата в страната. Това съобщи за  Радио „Фокус“ – Пловдив  един от протестиращите. Общо около 150 души са се събрали пред Спортната зала в Сопот. Протестиращите са правили многобройни пресичания на пешеходната пътека пред залата, след което са играли хоро. С тези свои действия те са блокирали за кратко движението по пътя. Малко след това протестиращите са се отправили с автошествие към Кърнаре, стигнали са до разклона за Троян и са се върнали обратно. Протестът на жителите на Сопот и Карлово е преминал спокойно при засилено полицейско присъствие.  \r\nТони МИХАЙЛОВ", "date": "2018.12.02", "title": "Пловдив: Приключи протестът на жителите на Сопот и Карлово срещу ниския стандарт на живот и високите цени на горивата в страната"}
{"url": "http://www.focus-news.net/news/2018/12/02/2597305/plovdiv-v-stariya-grad-shte-se-provedat-traditsionnite-praznitsi-pod-nadslov-svetlina-i-nadezhda.html", "text": "На 3 декември ще се постави началото на традиционните празници под надслов „Светлина и надежда“ в Стария град на Пловдив. Това съобщиха за  Радио „Фокус“ – Пловдив  организаторите на събитията от Общински институт „Старинен Пловдив“. В 17.30 часа на 3 декември ще бъдат включени светлините на коледното дърво в зоната на Лапидариума. Празничният маратон от събития е с вход свободен за жителите и гостите на града, като включва изложби, концерти, безплатни работилници за най-малките и много изненади. \r\nНа 3 декември на Римския стадион ще се състои концерт с участието на госпъл хор към Медицински университет – Пловдив, вокалните групи „Йеразанк” и „Сирун”, както и на формация за автентичен фолклор „Куклици”.  \r\nНа 7 декември от 18.00 часа в Малката базилика най-малките посетители ще могат да слушат „Приказки под лампите”, а в дните 8, 9, 15 и 16 декември в къща „Клианти“ ще се провеждат Коледни работилници с начален час 10.00 часа. Ще се изработват картички, играчки, сурвачки и други коледни декорации и аксесоари. Сред събитията в богатата празнична програма са изложбите „Иконопис“ и „Живопис и скулптура“.  \r\nТони МИХАЙЛОВ", "date": "2018.12.02", "title": "Пловдив: В Стария град ще се проведат традиционните празници под надслов „Светлина и надежда“"}
{"url": "http://www.focus-news.net/news/2018/12/02/2597306/svobodna-evropa-makedoniya-sluhovete-za-promeni-v-makedonskoto-pravitelstvo-sa-neverni-spored-premiera.html", "text": "Слуховете за промени в македонското правителство са неверни според премиера, съобщава македонската редакция на  “Свободна Европа“ \r\nПремиерът Зоран Заев заяви днес, че твърденията за отстраняване на вицепремиера Хазби Лика и министърът на икономиката Крашник Бектеши не са точни. \r\n\"В едно коалиционно правителство е нормално дадена партия да предлага свои представители, но за това трябва да ме информират. Не съм запознат с подобно нещо, което означава, че тези твърдения са неверни \", каза Заев на днешната пресконференция. \r\nЗа Лика, за когото в медиите често има критики, че изобщо не ходи на работа, Заев заяви, че той работи нормално , а за министър Бектеши каза, че е много доволен от работата му.  Юлиян Марков", "date": "2018.12.02", "title": "„Свободна Европа“ (Македония): Слуховете за промени в македонското правителство са неверни според премиера"}
{"url": "http://www.focus-news.net/news/2018/12/02/2597307/akad-ivan-radev-reditsa-izsledovateli-i-krititsi-pravyat-opit-da-nalozhat-otets-matey-preobrazhenski-kato-palnotsenen-uchastnik-v-balgarskata-vazrozhdenska-literatura.html", "text": "Редица изследователи и критици правят опит да наложат отец Матей Преображенски като пълноценен участник в българската възрожденска литература. Това каза за  Радио „Фокус“ –Велико Търново  академик Иван Радев във връзка с 190-годишнина от рождението на българския възрожденец. Той посочи имената на Илия Пехливанов, Атанас Лазовски, Георги Тахов и други. Още през 80-те години се актуализира въпросът за вписването на българския възрожденец в актива на българската литература. Според акад. Иван Радев някой от книгите на отец Матей трябва да продължат да се преиздават. „Той е защитник на православната вяра и неговите религиозно-проповеднически съчинения са преиздавани неколкократно до наши дни. Той е органично свързан с битово-поминъчната същност на българския живот. Той е най-пълноценно осъществилата се личност сред племето на будителите. Отец Матей е просветител и будител. Отец Матей е личността, която революционизира българската общност не в сферата на политическото и събитийното, а в сферата на духа, на гражданската активност. Това са будителите. По моя преценка типичната фигура на будителя се разкрива чрез този вид присъствие на отец Матей Преображенски“, посочи акад. Радев.  \r\n„С гражданско-политическите си идеи Матей Преображенски е на гребена на своята съвременност. Като книжовник проявите му не са в такт в патриотичния му идеал, с търсения и достоянията на художествената литература“, допълни акад. Иван Радев. Той подчерта, че свое място в българската литература отец Матей има основно и единствено чрез книгата си „Зашита на Православието“. По думите му тази книга е ярко открояващо се явление в контекста на 60 - 70-те години. „Там е духовникът защитник на християнската вяра. Там е полемист и личност, която е загрижена за българската общност. Там е дори и човек с ярко изразено чувство за съвременност“, заяви акад. Иван Радев. \r\nНадежда КРЪСТЕВА", "date": "2018.12.02", "title": "Акад. Иван Радев: Редица изследователи и критици правят опит да наложат отец Матей Преображенски като пълноценен участник в българската възрожденска литература"}
{"url": "http://www.focus-news.net/news/2018/12/02/2597308/api-dvizhenieto-v-tunel-praveshki-hanove-na-am-hemus-shte-se-osashtestvyava-v-edna-lenta-poradi-remontni-deynosti-v-izprevarvashtata-lenta-na-3-i-4-dekemvri.html", "text": "Утре - 3 декември, и във вторник - 4 декември, от 9.30 ч. до 16.00 ч. движението в посока София в тунел „Правешки ханове“ на АМ „Хемус“ ще се осъществява в една лента, поради ремонтни дейности в изпреварващата лента. Това съобщиха от пресцентъра на  Агенция \"Пътна инфраструктура\" . Движението ще се извършва в активната лента.", "date": "2018.12.02", "title": "АПИ: Движението в тунел „Правешки ханове“ на АМ „Хемус“ ще се осъществява в една лента, поради ремонтни дейности в изпреварващата лента на 3 и 4 декември"}
{"url": "http://www.focus-news.net/news/2018/12/02/2597310/veliko-tarnovo-obshtinata-prisadi-nagradata-trifon-ivanov-na-futbolista-ot-fk-etar-veliko-tarnovo-steliyan-dobrev.html", "text": "Велико Търново: Общината присъди наградата „Трифон Иванов“ на футболиста от ФК „Етър Велико Търново“ Стелиян Добрев. Това съобщиха за  Радио „Фокус“ – Велико Търново  от Общински съвет. Комисия с председател заместник-кметът на Общината Ганчо Карабаджаков е одобрил номинацията, направена от директора на детско-юношеската школа на „Етър” Никола Велков.  \r\nСтелиян Добрев е футболист школата на ФК „Етър Велико Търново“. Започва състезателна дейност в отборите на детско-юношеската школа на ФК „Видима Раковски“ – град Севлиево. От сезон 2014/2015 година е в школата на „Етър Велико Търново“. Има основна заслуга за представянето на отбора на юношите в Държавно първенство през 2015 и 2017 година. В момента се състезава и играе като дефанзивен полузащитник и централен защитник в различните гарнитури на клуба. Участник в Елитна юношеска група до 17 години. Той е основен състезател в отбора, а треньорът му гласува голямо доверие. „Стелиян притежава борбеност, упоритост и голямо желание да се развие като футболист, на който да се разчита в мъжкия футбол. Освен добър и перспективен футболист е и много добър ученик, отличник в Спортно училище – Велико Търново“, се посочва в кандидатурата. Наградата „Трифон Иванов“ ще бъде връчена за втора  поредна година. \r\nПризът се присъжда ежегодно на най-добрия футболист на възраст между 15 и 19 години, състезаващ се за клуб на територията на общината, и се връчва от кмета инж. Даниел Панов в рамките на церемонията „Спортист на годината“. В памет на легендарния защитник всяка година се провежда детски футболен турнир. Първото издание  бе през 2015 година. \r\nНадежда КРЪСТЕВА", "date": "2018.12.02", "title": "Велико Търново: Общината присъди наградата „Трифон Иванов“ на футболиста от ФК „Етър Велико Търново“ Стелиян Добрев"}
{"url": "http://www.focus-news.net/news/2018/12/02/2597311/mon-uchenitsi-ot-ix-do-xii-klas-ot-tsyalata-strana-se-sastezavaha-za-nay-dobro-internet-prilozhenie-na-natsionalniya-esenen-turnir-po-informatsionni-tehnologii-dzhon-atanasov.html", "text": "Ученици от IX до XII клас от цялата страна се състезаваха за най-добро интернет приложение на Националния есенен турнир по информационни технологии „Джон Атанасов“. Това съобщиха от пресцентъра на  Министерството на образованието и науката . Състезанието се проведе в Центъра за подготовка на ученици за олимпиади в София. Победител стана бъдещият абитуриент от МГ „Д-р Петър Берон“ във Варна Виктор Велев с платформа за колаборация и контрол на версиите в 3D дизайна. След награждаването ученикът заяви, че е направил проучване и смята да кандидатства за финансиране на своя стартъп компания.  \r\nНа второ и трето място се класираха приложения за намиране на партньори по проекти и за споделяне на физическа активност чрез Photogram. Четвърти остана проект за надграждане на електронните дневници чрез създаване на електронни картони на учениците. Софтуерът предвижда възможност дори за по-лесно издаване на дипломите от училищата.  \r\nОсвен за най-добри авторски интернет приложения ученици от V до VIII клас се състезаваха за най-добра мултимедийна презентация. Бяха показани проекти за представяне на видовете енергия, които излъчват Слънцето, огънят и лампите, както и за възможностите за забавление чрез математика. Победители станаха осмокласничките от ППМГ „Нанчо Попович“ в Шумен Дани Стоянова и Елена Гинкова.  \r\nПризът за най-добра приложна програма взе десетокласникът Иван Златанов от НТБГ с  валутната софтуерна програма „DiVault”. Бяха представени още четирикраки роботи, за които учениците са се стремили да използват минимални средства, и др.  \r\nЦелта на турнира е да се стимулира усвояването и използването на дигиталните технологии в учебния процес и училищния живот, както и да осигури възможност учениците да представят собствено виждане по проблемите, свързани с тях.", "date": "2018.12.02", "title": "МОН: Ученици от IX до XII клас от цялата страна се състезаваха за най-добро интернет приложение на Националния есенен турнир по информационни технологии „Джон Атанасов“"}
{"url": "http://www.focus-news.net/news/2018/12/02/2597301/aleksandar-stamboliyski-sindikalna-konfederatsiya-sayuz-na-balgarskite-transportni-rabotnitsi-v-1800-chasa-shte-se-prisaedinim-kam-protesta-v-kresna.html", "text": "В 18.00 часа ще се присъединим към протеста в Кресна. Това каза за  Радио „Фокус“ - Пирин  председателят на Синдикалната конфедерация „Съюз на българските транспортни работници“ в Благоевград Александър Стамболийски. Той подчерта, че този процес е регламентиран и за него има разрешение. \r\nЛора КАЛЧЕВА", "date": "2018.12.02", "title": "Александър Стамболийски, Синдикална конфедерация „Съюз на българските транспортни работници“: В 18.00 часа ще се присъединим към протеста в Кресна"}
{"url": "http://www.focus-news.net/news/2018/12/02/2597312/kmetat-na-strelcha-stoyno-chachov-organizira-blagotvoritelna-initsiativa-v-podkrepa-na-srelchanskata-koleda.html", "text": "Кметът на Стрелча Стойно Чачов организира благотворителна инициатива в подкрепа на „Срелчанската Коледа“. Това съобщиха от пресцентъра на  ПП АБВ . На събитието присъстваха и представители на ръководството на АБВ в лицето на основателят на партията и президент на България (2002-2012) Георги Първанов, председателят на политическата сила Румен Петков и председателят на АБВ – Младежи Пламена Заячка, които направиха дарения за благородната кауза и закупиха картини от събитието.  \r\n„Това е една инициатива - „Стрелчанската Коледа“, която се провежда от 2007 година в нашата община. Нейната цел е да се съберат средства за деца в неравностойно положение. Събитието днес е една допълнителна проява към това благотворително начинание, която ние с моята съпруга решихме да направим. Измислихме един вариант, в който хората да дойдат да нарисуват една картина и след това да има възможност благотворително, тя да бъде закупена, а събраните средства да бъдат дарени на 20 дечица от Стрелча“, заяви кметът на града Стойно Чачов.", "date": "2018.12.02", "title": "Кметът на Стрелча Стойно Чачов организира благотворителна инициатива в подкрепа на „Срелчанската Коледа“"}
{"url": "http://www.focus-news.net/news/2018/12/02/2597309/afp-hilyadi-gruzintsi-protestirat-sreshtu-rezultatite-ot-prezidentskite-izbori-i-nastoyavat-za-predsrochni-parlamentarni.html", "text": "Около 25 000 грузинци протестираха в неделя срещу избирането на кандидат на управляващата партия в президентските избори и поискаха незабавни парламентарни избори, предава  AFP .  \r\nСъс знамена на Грузия и ЕС, протестиращите твърдяха, че са купувани гласове и е имало други нередности, като изпълват  булевард \"Руставели\" пред сградата на парламента в центъра на грузинската столица Тбилиси. \r\nБившият президент-реформатор и лидер на \"Революцията на розите\" от 2003 г. Михаил Саакашвили се обърна към огромната тълпа чрез видеовръзка от Амстердам, където живее в самоналожено изгнание. \r\n„Миша! Миша!“ скандираха привържениците си му, когато 50-годишния политик се появи на голям екран. \r\n\"Бъдещето на Грузия днес се ражда на този площад\", каза Саакашвили, обвинен от властите в злоупотреба с власт. \r\n\"Ние ще се борим мирно, но никога няма да се откажем\", каза той, показвайки знака за победата в края на речта си. \r\nВ сряда бившият френски дипломат Саломе Зурабишвили бе избран за първата жена президент на бившата съветска нация, побеждавайки кандидат, подкрепен от съюз, воден от партията на Саакашвили.  Юлиян Марков", "date": "2018.12.02", "title": "AFP: Хиляди грузинци протестират срещу резултатите от президентските избори и настояват за предсрочни парламентарни"}
{"url": "http://www.focus-news.net/news/2018/12/02/2597300/sliven-politsiyata-i-zhandarmeriyata-predotvratiha-blokadata-na-avtomagistrala-trakiya-ot-protestirashtite-v-rayona-na-selo-ezero.html", "text": "Полицията и жандармерията предотвратиха блокадата от страна на протестиращите на автомагистрала „Тракия“ в района на село Езеро, предаде репортер на  Радио „Фокус“ - Сливен . Протестното шествие бе разделено на три лъча от полицаи, носещи щитове, а предпазната ограда попречи на хората да стигнат до пътя. По-рано на протестиращите бяха връчени актове и предписания, хората бяха предупредени да не нарушават закона с блокади на пътни артерии. В момента протестиращите обмислят последващите си действия. \r\nЛюдмила ЙОРГОВА", "date": "2018.12.02", "title": "Сливен: Полицията и жандармерията предотвратиха блокадата на автомагистрала „Тракия“ от протестиращите в района на село Езеро"}
{"url": "http://www.focus-news.net/news/2018/12/02/2597313/blagoevgrad-oblastta-e-bila-na-posledno-myasto-po-sredna-rabotna-zaplata-prez-tretoto-trimesechie-na-2018-godina.html", "text": "През третото тримесечие на 2018 година средната месечна заплата за област Благоевград се запазва същата, както и през второто тримесечие на 2018 година – 743 лева. Това съобщи за  Радио „Фокус“ – Пирин  Емилия Илиева, началник на отдел „Статистически изследвания“ - Благоевград към Териториално статистическо бюро - Югозапад. По думите ѝ за обществения сектор средната месечна заплата е 974 лева, а за частния – 673 лева. „През третото тримесечие на 2018 година средната брутна месечна работна заплата за Благоевградска област се увеличава с 4.9% в сравнение със същия период на предходната година”, каза още Илиева. Тя добави, че в сравнение с останалите области на страната през третото тримесечие на 2018 година област Благоевград е на последно място по показател средна брутна работна заплата. „Най-висока средна месечна работна заплата получават наетите в областите София (столица) – 1 504 лв.,  София  – 1 109 лева и Стара Загора – 1 096 лева“, добави Илиева. \r\nЛивия НИНОВА", "date": "2018.12.02", "title": "Благоевград: Областта е била на последно място по средна работна заплата през третото тримесечие на 2018 година"}
{"url": "http://www.focus-news.net/news/2018/12/02/2597315/varna-v-dvoretsa-na-kulturata-i-sporta-se-provede-kulinarna-izlozhba-s-blagotvoritelen-bazar-zaedno-za-nikulden.html", "text": "В Двореца на културата и спорта се проведе кулинарна изложба с благотворителен базар „Заедно за Никулден“. Първокурсникът Мартин Богданов от Колежа по туризъм в града коментира за  Радио „Фокус“ – Варна , че шаранът за Никулден може да бъде представен на празничната трапеза с нетипични добавки като печена тиква и трюфели. „Рибата може да се постави върху канапе от различни зелени подправки, да се напълни с орехи и кестен и да се изпече с бяло вино\", каза още Богданов. Заедно с колегите си Марин Жеков и Йоана Стефанова, младият кулинар се представи днес в Двореца на културата и спорта на традиционната за Варна кулинарна изложба с благотворителен базар „Заедно за Никулден“. В нея се включиха още професионални шеф готвачи от заведения и хотели в града и курортите, любители кулинари от читалищата в село Изгрев и в квартал „Виница“, както и ученици от Професионалната гимназия по туризъм „Асен Златаров“. Събраните средства от кулинарния фестивал  ще бъдат дарени на Дома за стари хора „Гергана“. \r\nДиана СТОЕВА", "date": "2018.12.02", "title": "Варна: В Двореца на културата и спорта се проведе кулинарна изложба с благотворителен базар „Заедно за Никулден“"}
{"url": "http://www.focus-news.net/news/2018/12/02/2597298/burgas-protestat-v-grada-priklyuchi-pred-sgradata-na-obshtinata.html", "text": "Около 30 човека се бяха събрали да протестират пред сградата на Община Бургас, където приключи и самият протест, предаде репортер на  Радио „Фокус“ - Бургас . Там гражданите продължиха да викат \"оставка\" и да развяват трибагреници. По думите им ще продължат с протестите и през следващите седмици, а на 6 януари ще се включат в националния протест в София. \r\nДеница ДИМИТРОВА", "date": "2018.12.02", "title": "Бургас: Протестът в града приключи пред сградата на Общината"}
{"url": "http://www.focus-news.net/news/2018/12/02/2597317/plovdiv-natovareno-e-dvizhenieto-po-avtomagistrala-trakiya-pat-plovdiv-asenovgrad-i-pat-plovdiv-karlovo.html", "text": "Трафикът на територията на областта е изключително интензивен към този час, съобщиха за  Радио „Фокус“ – Пловдив  от Областното пътно управление. Натоварено е движението по пловдивския участък на автомагистрала „Тракия“, също по пътищата Пловдив - Асеновград и Пловдив - Карлово. Пътните настилки на територията на областта са предимно сухи и нормално проходими, в планинските райони – обработени срещу заледяване и проходими при зимни условия. Водачите трябва да шофират с повишено внимание и съобразена скорост, за да не се създават предпоставки за възникването на пътни инциденти. Въведено е ограничение за движение на камиони над 12 тона през прохода Троян - Кърнаре. Опасност от свлачищна активност има по пътищата Кричим - Стамболийски, Юговско ханче - Югово - Лъки - Здравец и Асеновград - Смолян. До 3 декември движението по пътя Югово - Лъки ще се осъществява в една лента, поради пропадане на част от пътното платно. Преминаването се регулира с пътни знаци. До 31 декември движението по пътя Пловдив - Асеновград, от изхода на града до Асеновград, ще се извършва двупосочно в едното платно поради ремонтни дейности. Остава забранено преминаването на камиони по-високи от 4 метра през тунелите по пътя Асеновград - Нареченски бани. Обходният маршрут за водачите е по пътя Кричим - Девин. Ограничено все още е и движението на МПС с обща маса над 12 тона по пътя Поповица - Болярци. \r\nНа територията на град Пловдив трафикът е интензивен към този час на деня. По-засилено автомобилно движение се отчита по булевардите „Христо Ботев“, „Източен“, „Цар Борис III Обединител“, „Шести септември“, „Руски“, „Васил Априлов“, „България“, „Санкт Петербург“ и „Пещерско шосе“, както и по всички входно-изходни артерии. Пътните настилки в града са предимно сухи и нормално проходими. \r\nТони МИХАЙЛОВ", "date": "2018.12.02", "title": "Пловдив: Натоварено е движението по автомагистрала „Тракия“, път Пловдив - Асеновград и път Пловдив - Карлово"}
{"url": "http://www.focus-news.net/news/2018/12/02/2597299/blagoevgrad-zhitelite-na-grad-kresna-organizirat-protest-sreshtu-sotsialnata-nespravedlivost-v-balgariya.html", "text": "Жителите на град Кресна организират протест срещу социалната несправедливост в България. За  Радио „Фокус“ – Пирин  кметът на Общината Николай Георгиев каза, че в петък е постъпило уведомление от граждани, в което се посочва, че тази вечер ще се проведе протест на площад „Кресненско въстание“ от 18.00 часа. Той добави, че няма данни дали ще се стигне до затваряне на главен път Е-79, който минава през Кресна. \r\nЛивия НИНОВА", "date": "2018.12.02", "title": "Благоевград: Жителите на град Кресна организират протест срещу социалната несправедливост в България"}
{"url": "http://www.focus-news.net/news/2018/12/02/2597304/a1-on-makedonniya-parlamentat-razglezhda-promenite-v-konstitutsiyata-pri-prazna-zala.html", "text": "Парламентът разглежда промените в конституцията при празна зала, съобщава македонският електронен портал  A1 On \r\nСамо шестима депутати от ВМРО-ДПМНЕ и петнадесет от управляващото малцинство, това е броят на депутатите, които се намират в залата на парламента, където тече дебатът по проекта за изменение на Преамбюла на конституцията. Същата картина беше и по време на дискусиите за изменението, което промени името на държавата, съобщават от портала. \r\nОт ВМРО-ДПМНЕ имаше 12 желаещи за изказвания , от СДСМ около 20, но повече от половината от тях са се отказали. \r\nВ защита на предложението на правителството за намеса в Конституцията с 4 изменения няма заявени изказвания. Днес няма и медиен интерес към обсъждането пише порталът. \r\nПредполага се, че вместо 12 предвидени по закон дни за обсъждане на аргументите и контрааргументите, разискването ще приключи  в рамките на няколко дни.  Юлиян Марков", "date": "2018.12.02", "title": "A1 On (Македонния): Парламентът разглежда промените в конституцията при празна зала"}
{"url": "http://www.focus-news.net/news/2018/12/02/2597318/veliko-tarnovo-nad-120-detsa-uchastvaha-vav-vtoroto-izdanie-na-lekoatleticheskiya-turnir-ne-na-nasilieto.html", "text": "Над 120 деца на възраст от 10 до 17 години събра второто издание на лекоатлетическия турнир „Не на насилието“, което се проведе на стадион „Ивайло“ във Велико Търново, съобщиха от  ОП „Спортни имоти и прояви“ . В състезанието се включиха и атлети от Велико Търново, Плевен, Дряново, Шумен, Габрово, Разград и Русе. Надпреварата е организирана от СК „Етър - Академик“, „Зонта клуб“ - Велико Търново и Общината в лицето на домакина ОП „Спортни имоти и прояви“. Турнирът бе една от инициативите, с които „Зонта“ и съмишленици казват НЕ на насилието. Кампанията против насилието тече в периода 25 ноември, обявен от ООН за Международен ден за елиминиране на насилието срещу жените, и 10 декември – Международен ден на човешките права. \r\n„За нас е чест, че за пореден път Община Велико Търново е наш партньор. Организацията и осигурените от ОП „Спортни имоти и прояви“ условия са перфектни. Благодарим на всички наши съмишленици, които винаги ни подкрепят“, коментира по време на откриването на турнира Елина Александрова от „Зонта клуб“. \r\nДецата се състезаваха не само за резултати и медали, но и за кауза. Този турнир допринася обществото да чуе, че „Зонта клуб“ и лекоатлетическите клубове във Велико Търново са против насилието над жени и деца. \r\nВ три дисциплини – спринт на 60 метра, скок на дължина и тласкане на гюле, се състезаваха младите лекоатлети. Общо 16 комплекта медали раздадоха организаторите. \r\nЙоана Цончева от „Атлетика 2012“ спечели спринта при девойките родени 2001 и 2002 година, следвана от съотборничката си Ванеса Лазарова. При юношите в тази възраст трети е Сезгин Дервишев от „Атлетика 2012“, пред когото се наредиха спринтьори от Русе и Дряново. \r\nПри момичетата 2003 - 2004 г. първа финишира Василена Славова от „Етър - Академик“. \r\nЗлатният медал при момчетата от наборите 2007- 2009 г. в спринта стана притежание на Калоян Иванов от „Браун Тим“, трети е Димитър Георгиев от „Атлетика 2012“. При момичетата победи Сияна Колева от „Атлетика 2012“, бронзът е за съотборничката и Сияна Милева. Двете повториха класирането си и в скока на дължина в своята възраст. \r\nМного интересно бе и в сектора за дълъг скок, където при девойките на върха на почетната стълбичка се изкачи Валеса Лазарова от „Атлетика 2012“, пред съекипничката си Дияна Консулова и русенска състезателка.  При юношите Зафир Маринов и Владислав Велев от „Етър- Академик“ са втори и трети след Владислав Димитров от „Лудогорец“ (Разград). \r\nПри момчетата със сребърен медал приключи състезанието Павлин Павлов от „Атлетика 2012“, а при момичетата Мария Андреева от „Етър - Академик“ е с бронз. Димитър Георгиев от „Атлетика 2012“ победи в скока във възрастовата група момчета 2007- 2009 година, в която трети е Никола Калпакчиев от „Браун Тим“. В тласкането на гюле великотърновските клубове взеха две сребърни отличия чрез Дияна Консулова „Атлетика 2012“ и Кристиян Кирилов „Ивайло 93“. \r\nОрганизаторите връчиха и грамоти за най-добър треньор, най-ентусиазиран отбор, най-малък участник, както и за Мис и Мистър на турнира.", "date": "2018.12.02", "title": "Велико Търново: Над 120 деца участваха във второто издание на лекоатлетическия турнир „Не на насилието“"}
{"url": "http://www.focus-news.net/news/2018/12/02/2597320/veliko-tarnovo-prohodimi-pri-zimni-usloviya-sa-patishtata-na-teritoriyata-na-oblastta.html", "text": "Проходими при зимни условия са пътищата на територията на областта, предаде репортер на  Радио „Фокус“ – Велико Търново . Пътните настилки са мокри и хлъзгави, на по-високите и усойни места – заледени, но се обработват. Времето е ясно. Температурата е минус 3 градуса. Проходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма - Кесарево поради намален габарит на пътното платно. Срокът на организацията на движение е до 11 януари 2019 година. Обходният маршрут е Чешма - Сливовица - Горско Ново село - Джулюница - Кесарево. Път Лозен – Полски Тръмбеш е ограничен за движение на МПС с обща маса над 12 т поради намален габарит на пътното платно. Обходният маршрут е Лозен – Драганово – Янтра – Поликраище – Полски Тръмбеш. \r\nНадежда КРЪСТЕВА", "date": "2018.12.02", "title": "Велико Търново: Проходими при зимни условия са пътищата на територията на областта"}
{"url": "http://www.focus-news.net/news/2018/12/02/2597322/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . Метеорологична обстановка: \r\nТемпературите са в интервала от - 12° до + 3°. \r\nВремето над страната е предимно ясно.  \r\nУмерен вятър духа в областите Варна, Добрич, Смолян и Шумен. \r\nПътните настилки са предимно мокри, по усойните и планински райони частично заснежени или заледени, обработени и проходими при зимни условия. \r\nНамалена видимост поради мъгла: \r\n- до 100 м в района на Деков, /обл. Плевен/; с. Мъдрец /обл. Стара Загора/; \r\n- до 150 м в област Русе, както и в района на Телиш, Българене, Любеново /обл. Плевен/. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n-Всички автомагистрали;  \r\n-път I-1 с. Ребърково-Ботевград, като движението се пренасочва по път II-16 Ребърково-Своге-София; \r\n-път I-1 Благоевград-ГКПП „Кулата“; \r\n-път I-4 п. в. „Коритна“-Велико Търново-Шумен; \r\n-път I-5 Русе-Велико Търново; \r\n-път I-8 ГКПП „Калотина“-София; \r\n-път I-9 Варна-Бургас; \r\n-път II-18 Околовръстен път София; \r\n-път II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. \r\nАМ „Хемус“:  \r\nОбласт София: \r\nДвижението по АМ \"Хемус\" в тунел \"Правешки ханове\" в посока София се осъществява в една лента поради ремонтни дейности в изпреварващата лента. Движението се извършва в активната лента. Срок в часовия интервал от 09:30 до 16:00 часа на 03.12.2018 г. и 04.12.2018 г. \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г.;   \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 20.12.2018 г.; \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.; \r\nДвижението от км 34+010 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г.; \r\nОбласт Варна: \r\nДвижението по АМ ,,Хемус” в участъка пътен възел „Невша“ – пътен възел „Млада Гвардия“ от км 375+800 до км 381+500 в посока Варна – София е ограничено. Движението се осъществява двупосочно в платното посока Варна поради ремонтни дейности на асфалтовата настилка. Ограничава се слизането от АМ ,,Хемус” към Невша и Белоградец на п.в. „Невша“. МПС се пренасочват през с. Млада Гвардия. Ограничава се качването в посока София от п.в. „Невша“. МПС се пренасочват по път I-2 ,Русе – Варна като могат да се качат на АМ ,,Хемус” на п.в. ,,Каспичан”. Срок до 01.12.2018 г. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: \r\nОбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради частични ремонтни дейности на асфалтовата настилка. Срок 23.12 2018 г. \r\nАМ „Люлин“: няма ограничения. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Предел“ - отворен за всички МПС; \r\n-„Превала“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ – забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Троянски“ - забранен за МПС над 12 т.; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението по път I-1в участъка София – Перник в района на Владая от км 279+170 до км 279+200 е ограничено в една от лентите в посока Перник поради ремонт на тротоарна конзола на моста на река „Владайска“ при разклона за с. Владая до КПП „Владая“,. Движението се осъществява двупосочно в останалите две ленти. Срок 21.12.2018 г. \r\nДвижението в участъка Ботевград – София от км 200+000 до км 212+000 се осъществява с повишено внимание поради частични ремонтни дейности по пътното тяло. Срок до 20.12.2018 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2018 г. \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 31.12.2018 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД.  Въведено е ограничение на скоростта до 20 км/ч. Срок до 21.06.2019 г.  \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Хасково: \r\nДвижението по околовръстен път на гр. Хасково в участъка от км 293+860 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 08.12.2018 г. \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 01.12.2018 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт Бургас: \r\nВременно движението по път I-6 Карнобат – Венец при км 442+500 е ограничено за движение поради ремонтни дейности на ЕВН (опъване на електропровод над пътното платно). Ограничението важи в часовия интервал от 10:00 до 13:00, като движението ще бъде преустановяване за интервали от около 10 минути.  \r\nАлтернативен маршрут: пътен възел „Петолъчката“ – АМ \"Тракия\" – Карнобат и обратно. Срок до 02.12.2018 г.; \r\nДвижението по път I-6 в урбанизираната територия на Карнобат от км 446 +500 до км 450+300 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 14.12.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението по път I-8 при Елин Пелин от км 95+050 до км 95+360 в посока Калотина се осъществява с повишено внимание поради строително-монтажни работи по въздушен електропровод. Срок 23.12.2018 г.; \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 01.12.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението в участъка Златни пясъци – Варна от км 99+000 до км 100+100 се осъществява двупосочно в лявото платно поради ремонтни дейности на асфалтовата настилка, съобразно създадената организация за движение. Срок до 07.12.2018 г.;  \r\nДвижението в участъка Златни пясъци – Варна от км 94+000 до км 90+800 се осъществява двупосочно в лявото платно поради ремонтни дейности на асфалтовата настилка, съобразно създадената организация за движение. Срок до 07.12.2018 г.;  \r\nДвижението в участъка Златни пясъци – Варна от км 95+813 до км 97+850 се осъществява двупосочно в дясното платно поради ремонтни дейности на асфалтовата настилка, съобразно създадената организация за движение. Срок до 07.12.2018 г.; \r\nОбласт Бургас:  \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 05.12.2018 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-19: Движението по път II-19 Симитли – Предел в участъка от гр. Симитли до Предел от км 0+000 до 20+000 се осъществява в едната лента поради полагане на хоризонтална маркировка в часовете от 10:00 до 16:00. Водачите да се движат с повишено внимание и съобразена скорост в свободната лента съобразно създадената организация на движение. Срок до 05.12.2018 г. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности: \r\nПът III-795: Движението по път III-795 в участъка с. Малина – АМ ,,Тракия” от км 28+600 до км 47+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 14.12.2018 г.; \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 8+000 се осъществява в една лента на определени участъци поради ремонтни дейности на асфалтовата настилка. Срок до 14.12.2018 г.; \r\nПът ІІІ-7306: Движението по път ІІІ-7306 в участъка Лозарево – Черница – Сунгурларе – Чубра от км 0+000 до км 15+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 14.12.2018 г.; \r\nПът ІІІ –7306: Движението по път III-7306 в участъка Черница – Сунгурларе от км 5+000 до км 8+000 се осъществява с повишено внимание поради ремонтни дейности. Участъкът в ремонт е сигнализиран с пътни знаци. Срок до 14.12.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът II-29: Движението по път II-29 Варна – Добрич в участъка с. Новаково – Стожер от км 23+200 до км 25+342 се осъществява в една лента поради ремонтни дейности на асфалтовата настилка. Срок 30.12.2018 г.; \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма ограничения. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 20.12.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 20.12.2018 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.12.2018 г. \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 20.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 03.12.2018 г. \r\nОПУ-Добрич: \r\nВременно са въведени следните ограничения за движение на МПС:  \r\nПът III-2904: Временно се ограничава движението по път III-2904 Дуранкулак – Кардам за МПС над 12 т. поради снегонавявания и снегопочистване. Срок до 02.12.2018 г. \r\nРемонтни дейности:  \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.10.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.01.2019 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 15.12.2018 г.; \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 15.12.2018 г.; \r\nПът ІІІ-623: Движението по път III-623 Големо село – Мало село – Мламолово – Бобов дол от км 0+000 до км 11+475 се осъществява с повишено внимание поради частични ремонтни дейности на асфалтовата настилка. Сигнализирано е с пътни знаци. Срок до 10.12.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград в участъка с. Звездел – с. Карамфил от км 24+000 до км 25+000 е ограничено в двете посоки поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград и обратно. Срок до 26.12.2018 г. \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности: няма ограничения. \r\nОПУ-Ловеч:  \r\nВременно са въведени следните ограничения за движение на МПС: \r\nПът II-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n- За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.12.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 31.12.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 31.12.2018 г. \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок: 17.12.2018 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 20.12.2018 г.  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г. \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 20.12.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Срок до 20.12.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното птяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.12.2018 г. \r\nРемонтни дейности:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради извършване на частични ремонтни дейности на асфалтовата настилка. \r\nОбходен маршрут: път ІІ-11 Лом – с. Д. Цибър; път ІІІ-818 Д. Цибър – с. Д. Церовене; път ІІ-81 Д. Церовене – Монтана; път І-1/Е-79/ Монтана – Видин и обратно. Срок до 03.12.2018 г.; \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 20.12.2018 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движение по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности: няма ограничения. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма ограничения. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 31.12.2019 г. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nДвижението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности. Срок до 30.12.2018 г.; \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 03.12.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 14.12.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 03.12.2018 г.  \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 15.12.2018 г. \r\nРемонтни дейности: няма ограничения. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 14.12.2018 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до  км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г. \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента и ще се ограничава в интервал между 30 и 60 минути през светлата част на деня от 7 ч. до 18 ч., поради извършване на възстановителни дейности в участък, компрометиран от дъждовете. Участъкът е сигнализиран с пътни знаци и светофарна уредба. Срок до 28.12.2018 г.; \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г.; \r\nПът II-81: Движението по път II-81 София – Бучин проход при Костинброд от км 9+300 до км 9+800 се осъществява в една лента поради ремонтни дейности в лентата посока Бучин проход. Движението се извършва двупосочно в лентата посока София. Срок 10.12.2018 г; \r\nПът III-8103: Движението по път III-8103 Църклевци – Раяновци от км 11+000 до км 15+000 се осъществява с повишено внимание поради ремонтни дейности по пътната настилка. Срок 21.12.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 вижението се пренасочва по обходен маршрут през с. Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 20.12.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частичен ремонт на асфалтовата настилка. Срок до 07.12.2018 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г.; Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.12.02", "title": "Актуална пътна обстановка"}
{"url": "http://www.focus-news.net/news/2018/12/02/2597324/plovdiv-nad-120-bebeta-sa-se-rodili-v-oblastta-prez-noemvri.html", "text": "121 бебета са се родили в областта през месец ноември. Това сочи справка на  Радио „Фокус“ – Пловдив  в Информационната система на ражданията на Министерство на здравеопазването. За същият период на миналата 2017 година в областта са регистрирани 524 новородени. От началото на годината в Пловдивска област са проплакали общо 4 874 бебета. През месец януари 2018 г. на територията на областта са се родили общо 502 бебета, през февруари има 462 новородени, през март – 491, а през април – 496. През май са проплакали 529 бебета, през юни – 479, през юли – 482, през август – 597, през септември – 404, а през октомври – 291. \r\nТони МИХАЙЛОВ", "date": "2018.12.02", "title": "Пловдив: Над 120 бебета са се родили в областта през ноември"}
{"url": "http://www.focus-news.net/news/2018/12/02/2597325/veliko-tarnovo-236-000-leva-pechalba-sa-realizirali-obshtinskite-targovski-druzhestva-za-devetmesechieto-na-godinata.html", "text": "236 000 лева печалба са реализирали търговските дружества със 100% общинско участие за деветмесечието на годината. Това съобщиха за  Радио „Фокус“ – Велико Търново  от Община Велико Търново. За сравнение през същия период на предходната година резултатът е бил в размер на 897 000 лева. Отчетите показват, че най-голяма е печалбата на Центъра за психично здраве - Велико Търново – 89 000 лева, следван от Общинската агенция по туризъм „Царевград Търнов“ с 53 000 лева. Печалбата за деветмесечието на Специализираната болница за активно лечение на пневмо-фтизиатрични заболявания „Д-Р Трейман” е 27 000 лева. Комплексен онкологичен център - Велико Търново е с печалба от 20 000 лева, а Общинско предприятие „Организация на движението, паркинги и гаражи” – с 18 000 лева. „Обредни дейности“ отчитат 13 000 лева печалба, а Центъра за кожно-венерически заболявания – 8 000 лева. С 5 000 лева печалба завършва деветмесечието Медицинският център за рехабилитация и спортна медицина. Най-малко са средствата в плюс на „Инвестстрой-92″.   \r\nЗа деветмесечието няма търговско дружество с отрицателен финансов резултат. Приходите на търговските дружества са се увеличили с 1.178 млн. лева и от 12.479 млн. лева. За същия период на 2017 година са постигнати 13.657 млн. лева, но се променили и разходите, като при тях също има увеличение, което е от 1.839 млн. лева. „Общият резултат е на консолидирана печалба от 236 000 лева което е добра индикация за финансовото състояние, постигната устойчивост на дружествата при изпълнение на предмета им на действие реализиран през деветмесечието от началото на 2018 година“, посочват от Общината. \r\nНадежда КРЪСТЕВА", "date": "2018.12.02", "title": "Велико Търново: 236 000 лева печалба са реализирали общинските търговски дружества за деветмесечието на годината"}
{"url": "http://www.focus-news.net/news/2018/12/02/2597326/sitel-makedoniya-zoran-zaev-izklyuchva-vazmozhnostta-za-zloupotreba-s-tehnikata-za-podslushvane.html", "text": "Премиерът Заев вярва, че е невъзможно да се злоупотребява със записани телефонни разговори в прокуратурата, защото апаратурата е открита навреме, пише на своята електронна страница скопският телевизионен канал  “Сител“ .  \r\nПремиерът оставя на разследването  да открие кой стои зад скандала и категорично е, че отговорността трябва да бъде изяснена. \r\nДокато разследването на подслушванията в прокуратурата и наказателния съд продължава, друга държавна институция осигурява подобно телефонно оборудване. Заев вярва, че модерната технология позволява това, но е важно дали отговорният човек ще позволи записването и евентуалната злоупотреба с частни и официални разговори на длъжностни лица.  \r\nОпозицията от ВМРО-ДПМНЕ днес поиска оставката на министър Спасовски за скандала с подслушвателната апаратура, открита в прокуратурата \r\nПрокуратурата вчера информира според собствени данни, че подслушването в сградата е продължило от 2013 г., когато оборудването е закупено и инсталирано. Но дори и три дни след разкриването на скандала с подслушванията в съдебната система, не е ясно кой и защо е подслушвал, колко разговори са били подслушани и дали са има злоупотреби.  Юлиян Марков", "date": "2018.12.02", "title": "„Сител“ (Македония): Зоран Заев изключва възможността за злоупотреба с техниката за подслушване"}
{"url": "http://www.focus-news.net/news/2018/12/02/2597323/vidin-kmetat-na-obshtinata-ognyan-tsenkov-podnese-tsvetya-pred-mavzoleya-na-ekzarh-antim-parvi.html", "text": "Във Видин продължават възпоменателните чествания по случай 130 години от кончината на първия български екзарх. Това съобщиха от пресцентъра на  Общината . Днес в храма „Св. Николай Чудотворец” бяха отслужени Света литургия и панихида от Видинския владика Даниил и митрополитите на Св. Синод. На службата в църквата присъстваха кметът на Общината Огнян Ценков, народният представител Владимир Тошев, областният управител на Видин Албена Георгиева, заедно със заместник областните управители Анжело Методиев и Лъчезар Попиванов, областният управител на Монтана Росен Белчев, представители на държавни, обществени и културни институции, граждани. \r\nОт името на Негово Светейшество Българския патриарх Неофит бе поднесен специален поздрав по повод организираните за 130-годишнината от кончината на екзарх Антим Първи прояви, а на Видинския митрополит Даниил бе връчен подарък – панагия с изображение на Св. Богородица. Негово Високопреосвещенство благодари за оказаната чест и приветства още веднъж решението на Българския патриарх и на Св. Синод бележитата годишнина да бъде отбелязана във Видин. \r\nПо-късно в гробницата-мавзолей на екзарх Антим Първи бе отслужена заупокойна молитва и поднесени цветя. Учители и ученици от Профилираната природо-математическа гимназия, която носи името на екзарха, също отдадоха почит пред паметта на големия български духовник, държавник и родолюбец.", "date": "2018.12.02", "title": "Видин: Кметът на Общината Огнян Ценков поднесе цветя пред мавзолея на екзарх Антим Първи"}
{"url": "http://www.focus-news.net/news/2018/12/02/2597321/the-washington-examiner-dali-rusiya-planira-da-okupira-novi-chasti-ot-ukrayna.html", "text": "Дали Русия планира да окупира нови части от Украйна, пише американското издание  The Washington Examiner \r\nРусия може да планира да поеме контрола над ключовия украински пристанищен град Мариупол, което ще доведе до сериозна ескалация на свиващия се конфликт между двете съседни страни, заяви пред вестник високопоставен естонски военен представител. \r\n\"Това е част от Украйна, която има икономически и социални проблеми поради конфликта така или иначе, и така ограничавайки  достъпа до тази територия на Украйна, те правят още по-лоши социалните и икономически условия, опитвайки се да създаде социални катаклизми \", заяви пред вестника постоянният секретар Кристиян Прик, най-високопоставения цивилен в Министерството на отбраната на Естония. \r\nПрик посети Вашингтон само дни, след като Русия aрестува три украински кораба в Керченския пролив между Черно и Азовско море. \r\nТой заяви, че инцидентът води до \"много директна ескалация\" на кризата в Украйна, тъй като това е първия открит сблъсък между руските и украинските сили от присъединяването на Крим през 2014 г. Повече от 10 000 души от са били убити в боевете в източна Украйна, но Москва описва конфликта като вътрешно украински между лоялните на Киев и етническите руски сепаратисти, като същевременно подчертава своя суверенитет над Крим, пише изданието. \r\nВъпреки че Украйна не е член на НАТО, Прик и други официални лица от балтийския регион виждат реално значение за националната сигурност в резултата от този конфликт. \r\n\"В известен смисъл бих казал, че Украйна се бие вместо нас там. Те са в пряк контакт със силите на Руската федерация \", заяви постоянният секретар пред вестника. \"Те са тези, които от време на време също им (на Русия -= бел.ред) причиняват загуби. Така че, не бива да пренебрегваме този конфликт. \" \r\nКремъл не го пренебрегва. Руски представители разгърнаха в четвъртък четвърти батальон от зенитнио-ракетни системи С-400 в Крим, според доклад от държавните медии. Един дипломат, който говори дни преди инцидента в Керченски проток, предупреди за \"икономическа блокада, де факто\", наложена от Русия. \r\n\"Това е част от икономическата част на хибридната война\", каза Прик. \r\nТова е позоваване на руската тактика, изпълнявана най-осезаемо при нахлуването и анексирането на Крим от \"елитни войски, във връзка с кампания за информационна война и разполагане на лоялни руски представители\", както заяви Кристофър Чвивис от RAND Corporation пред Комитета за въоръжените сили миналата година. \r\nАнексирането на полуострова даде на Русия контрол над двете страни на Керченския проток, на което сега се основава претенцията за пълен суверенитет над водите. Удължаването на битките в региони на Източна Украйна, съседен района около Мариупол, повишава вероятността Русия да се стреми към пълен контрол над земите около Азовското море, каза Прик. \r\n\"Преобладаващото мнозинство в град Мариупол, например, най-важният пристанищен град на Украйна на Азовско море, е рускоговорящо\", отбелязва Прик. \"Има много важни заводи за военно оборудване там, особено за флота , както и  други. Мариупол има стратегическо значение както за Украйна, така и като потенциална цел за Русия. \"  Юлиян Марков", "date": "2018.12.02", "title": "The Washington Examiner: Дали Русия планира да окупира нови части от Украйна"}
{"url": "http://www.focus-news.net/news/2018/12/02/2597327/sofiya-prodalzhavat-proverkite-za-nereglamentiranoto-izgaryane-na-otpadatsi-za-poslednite-dva-uikenda-sa-proverena-nad-140-avtoservizi-i-punktove-za-vtorichni-surovini.html", "text": "Екипи на Столичен инспекторат предприeха допълнителни проверки насочени към пунктове за вторични суровини и автосервизи. Само за последните два уикенда са проверени над 140 автосервизи и пунктове за вторични суровини. Това съобщиха от пресцентъра на  Столична община.  \r\nНай-много обекти са проверени в районите „Кремиковци”, „Подуяне”, „Красна поляна” и „Овча купел”. Направени са предписания и са съставени 6 акта. Проверките са за това как се съхраняват отпадъци, включително стари гуми, отработени масла и т.н. От началото на годината са проверени над 760 обекта -  дадени са над 300 предписания и са наложени 30 акта за нерегламентирано горене на отпадъци. Това са част от мерките, които се предприемат при прогноза за превишения на нивата на фини прахови частици (ФПЧ10).", "date": "2018.12.02", "title": "София: Продължават проверките за нерегламентираното изгаряне на отпадъци, за последните два уикенда са проверена над 140 автосервизи и пунктове за вторични суровини"}
{"url": "http://www.focus-news.net/news/2018/12/02/2597328/gd-granichna-politsiya-intenziven-e-trafikat-za-tovarni-avtomobili-na-vhod-na-gkpp-kulata-i-na-izhod-na-gkpp-kapitan-andreevo-i-gkpp-lesovo.html", "text": "Интензивен е трафикът за товарни автомобили на вход на ГКПП „Кулата“ и на изход на ГКПП „Капитан Андреево“ и ГКПП „Лесово“. Това съобщиха от пресцентъра на  ГД „Гранична полиция“ . Данните са към 18.00 ч. На границата със Сърбия, Македония и Гърция движението се извършва нормално на всички гранични контролно-пропускателни пунктове.", "date": "2018.12.02", "title": "ГД „Гранична полиция“: Интензивен е трафикът за товарни автомобили на вход на ГКПП „Кулата“ и на изход на ГКПП „Капитан Андреево“ и ГКПП „Лесово“"}
{"url": "http://www.focus-news.net/news/2018/12/02/2597330/pazardzhik-oblastnata-administratsiya-e-poluchila-sertifikat-efektiven-caf-potrebitel.html", "text": "Областната администрация е получила сертификат „Ефективен CAF потребител“ съобщи за  Радио „Фокус“-Пазарджик  Мария Ловчинова, от областна администрация. По думите й проект „Въвеждане на Общата рамка за оценка (CAF) в администрациите“, се осъществяван с финансовата подкрепа на Оперативна програма „Добро управление“, съфинансирана от Европейския съюз чрез Европейския социален фонд. Сертификатът „Ефективен CAF потребител“ бе връчен на Областния управител Стефан Мирев от Директора на дирекция „Модернизация на администрацията“ към Министерски съвет Красимир Божанов. „Пазарджик е една от първите 16 администрации в България въвели успешно модела CAF 2013. Като един от основните консултанти и лектори по въвеждане на модела CAF в България, Главният секретар на областна администрация Пазарджик Светлан Карталов, представи по време на конференцията впечатления, добри практики при въвеждането на модела в различните организации в страната и препоръки към CAF потребителите“, каза Ловчинова. \r\nРадослава МУРДЖЕВА", "date": "2018.12.02", "title": "Пазарджик: Областната администрация е получила сертификат „Ефективен CAF потребител“"}
{"url": "http://www.focus-news.net/news/2018/12/02/2597314/vratsa-okolo-30-dushi-s-20-avtomobila-uchastvaha-v-protestno-shestvie-sreshtu-niskiya-zhiznen-standart-i-za-smyana-na-sistemata.html", "text": "Около 30 души с 20 автомобила участваха в протестно шествие, което се провежда четвърта поредна неделя във Враца срещу ниския жизнен стандарт и за смяна на системата, предаде  БНР . Автопротестът завърши на голям паркинг на изхода на града, но без блокада на движението по международния път Е-79.", "date": "2018.12.02", "title": "Враца: Около 30 души с 20 автомобила участваха в протестно шествие срещу ниския жизнен стандарт и за смяна на системата"}
{"url": "http://www.focus-news.net/news/2018/12/02/2597334/varna-mazh-e-postradal-pri-katastrofa-v-rayona-tsirkovata-ploshtadka.html", "text": "Шофьор е отведен в болница с травма на главата след катастрофа, станала преди 18 часа в района на Цирковата площадка. Това съобщиха за  Радио „Фокус“ – Варна  от Пътна полиция. Пострадалият е отведен в болница без опасност за живота. По данни на полицаите, най-вероятно той се е ударил във волана, тъй като не е бил с предпазен колан. Инцидентът е станал в платното на бул. „Сливница“ в посока към кварталите. Общо три пътни произшествия са регистрирани днес на територията на града. В останалите два пътни инцидента са констатирани само материални щети. \r\nДиана СТОЕВА", "date": "2018.12.02", "title": "Варна: Мъж е пострадал при катастрофа в района Цирковата площадка"}
{"url": "http://www.focus-news.net/news/2018/12/02/2597335/nimh-utre-nad-po-golyamata-chast-ot-stranata-shte-bade-slanchevo-v-zapadnata-polovina-na-dunavskata-ravnina-shte-se-zadarzhi-oblachno-i-maglivo.html", "text": "Утре, над по-голямата част от страната, ще бъде предимно слънчево, след обяд над Западна България с разкъсана висока облачност. В западната половина от Дунавската равнина ще се задържи облачно и мъгливо и там дневните температури ще останат отрицателни: минус 4° - минус 2°, а в останалата част от страната - между 4° и 9°. Това съобщи за  Агенция „Фокус”  дежурният синоптик Красимир Стоев от  Националния институт по метеорология и хидрология (НИМХ) при Българската академия на науките (БАН) . \r\nНад Черноморието ще бъде предимно слънчево. В сутрешните часове на места с намалена видимост. Максимални температури на въздуха: 6°-9°. Температурата на морската вода е 9°-10°. Вълнението на морето ще бъде 1-2 бала. \r\nНад планините ще бъде предимно слънчево. Ще духа до умерен югозападен вятър. Максимална температура на височина 1200 метра около 5°, на 2000 метра – около 0°.   \r\nВъв вторник от запад облачността ще се увеличи, все още без валеж. Едва привечер в северозападните райони ще превали слаб дъжд. В планините и планинските райони ще се задържи по-топло, отколкото на места в Дунавската равнина и в котловините, където ниската облачност и мъглата ще останат почти през целия ден; през нощта срещу сряда там са възможни поледици. Минималните температури ще са предимно между минус 7° и минус 2°, в крайните югозападни райони и по Черноморието – малко над нулата. В сряда и четвъртък времето ще бъде по-динамично. Вятърът временно ще е от северозапад, слаб, в Дунавската равнина до умерен. В сряда на места, главно в Западна и Централна България ще превали слаб дъжд, в планините – слаб сняг. Дневните температури вече навсякъде ще са положителни, в повечето места между 5° и 10°, малко по-ниски в четвъртък.", "date": "2018.12.02", "title": "НИМХ: Утре над по-голямата част от страната ще бъде слънчево, в западната половина на Дунавската равнина ще се задържи облачно и мъгливо"}
{"url": "http://www.focus-news.net/news/2018/12/02/2597337/1-tv-makedoniya-sadat-otmeni-zadarzhaneto-na-sasho-miyalkov-po-deloto-krepost-target-no-toy-ostava-zadarzhan-po-deloto-imperiya.html", "text": "Съдът отмени задържането на Сашо Миялков по делото „Крепост-Таргет“, но той остава задържан по делото „Империя“, съобщава македонския телевизионен канал  ”1TB” . \r\nБившият шеф на Управлението за сигурност и контраразузнаване Сашо Миялков влезе в ареста по делото „Крепос-Таргет“, но остава в затвора в Шуто Оризари по делото \"Империя\", за което той получи нови 30 дни арест, а по искане на Специализираната прокуратура Наказателният съд свали ареста по случая с масовото подслушване „Крепост-Таргет“. \r\n\"По делото известно като \" Крепост-Таргет \", предварително определеното задържане на лицето Сашо Миялков е отменено с решение на съда, а по предложение на компетентната прокуратура по делото известно в обществото като\" Империя \", съдията от предварителното производство прие искането на прокуратурата и му определи 30-дневен арест на основание на  член 165, алинея 1, точка 1 и 2, съответно опасност от бягство и възможност за повлияване на свидетелите \", съобщиха от Наказателния съд. \r\nС отмяната на задържането по \"Крепост-Таргет\", пропада жалбата на Миялков да излезе от ареста. Сега той има право да обжалва задържането си по делото \"Империя\".  Юлиян Марков", "date": "2018.12.02", "title": "„1 ТВ“ (Македония): Съдът отмени задържането на Сашо Миялков по делото „Крепост-Таргет“, но той остава задържан по делото „Империя“"}
{"url": "http://www.focus-news.net/news/2018/12/02/2597338/pregled-na-mezhdunarodnite-novini-do-18-chasa-agentsiya-fokus.html", "text": "Президентът на Турция Реджеп Тайип Ердоган направи важни изявления след края на срещата на високо равнище на Г 20 в Аржентина, предаде  информационната агенция Ихляс хабер ажансъ (ИХА) .  \r\nАкцентът му е върху ситуацията в Северна Сирия и по-специално относно източните райони на река Ефрат. „Подобно на западните райони (подразбира се операцията на турската армия „Щитът на Ефрат от  м.г. - бел. на „Фокус” ), в съвсем скоро време ще освободим и източните райони на река Ефрат от окупацията и издевателствата на сепаратистката терористична организация (визират се Отрядите за народна самозащита (ОНС) на Партията на демократичното единство (ПДЕ) на сирийските кюрди – бел. на „Фокус”). … Категорично няма да позволим присъствието в Северна Сирия на нито една структура, представляваща заплаха за нашата страна и нашия район. … Ние очакваме откровен и открит подход от страна на нашите съюзници по този въпрос. Категорично сме против опасното разбиране, което прави разлика между терористичните организации (подразбира се преди всичко подхода на САЩ – бел. на „Фокус”)”, декларира Ердоган, цитиран от ИХА. \r\n*** Сръбският външен министър Ивица Дачич каза, че идеята за разграничаване между сърби и албанци, която може да включва промяна на границите, \"не е изоставена\", а представлява \"единствената конкретна инициатива в обращение\" в интервю пред сръбския вестник „Блиц“, цитиран от македонския портал  A1 On \r\nТой заяви, че \"статуквото е невъзможно състояние\", което би довело до изчезването на сърбите от Косово и изземването на сръбското религиозно и културно наследство. \r\n„Идеята за разграничаване не е отменена, напротив. Един от последните, който  потвърди за това е командващия силите на КФОР-Салваторе Куочи, който каза, че границата между Сърбия и Косово не съществува и че това, което се предполага, че е граница, ще се определи само чрез договор и диалог между Белград и Прищина“, каза Дачич . \r\nПо повод съобщения за нова конференция, на която може да се търси решение за отношенията между Белград и Прищина, Дачич в интервю за  сръбския вестник \"Курир\" посочи, че е не е толкова важно дали споразумението между Белград и Прищина ще бъде потвърдено на международна конференция или в някой друг формат. \r\n„Надявам се и целта е да отидем на международна конференция, но по-важното за компромиса за Косово е да получим потвърждение и гаранции от най-влиятелните световни фактори. Това е необходимо, за да се приложи и уважи договора, не заради нас, а заради Прищина, която безброй пъти нарушава договореностите“, каза ръководителят на сръбската дипломация. \r\n*** Събранието на Република Македония в рамките на 64-ата сесия с 67 гласа \"за\", четири \"въздържал се\" и 23 \"против\" одобри проекта за изменение на конституцията на Република Македония, свързан с промяната на името на страната, съобщава македонският информационен портал  A1 On .  \r\nС първата поправка се предвижда в конституцията думите \"Република Македония\" да се заменят с думите \"Република Северна Македония\", а думата \"Македония\" се заменя с думите \"Северна Македония\", с изключение на член 36, който има исторически аспекти и се отнася до \"Специални социални права на бойци от Антифашистката война и от всички националноосвободителни войни на Македония\". \r\nСпоред депутатите от управляващото мнозинство, изменението се отнася до името на държавата и чрез него най-накрая се определя името на страната в широк исторически контекст и географското определение Северна, която се добавя практически реално, но и историческо решение за дефиниране на модерна държава, която иска в изгражда своето бъдеще на универсални принципи в глобализиран свят. \r\nФандил Зендели, от БЕСА, каза, че като опозиционна партия подкрепят Договора от Преспа, което те смятат, че е предпоставка за стратегическата евроатлантическа интеграция на страната, въпреки че имаха възражения и предложения относно Договора. \r\nДепутатът Дафина Стояновска  от ВМРО-ДПМНЕ заяви, че споразумението е капитулантско и че с него проблемите няма да се решат, но ще се отворят само нови, защото споразумението слага край на Република Македония. \r\n„Не гласувах при откриването на процедурата за приемане на конституционните промени, нито ще гласувам за внасянето на тези изменения. Македония без грам барут ще изчезне, каза Стояновска. \r\nВ отговор на опозиционните депутати министърът на външните работи Никола Димитров заяви, че според него те живеят на различни планети \r\n„Когато влязохме в ООН, започнахме да строим къщата си със задължението да решим проблема с Гърция. Чрез вкопаване в древността ние загубихме приятели. Нима не е вярно, че  нашата страна не обхваща целият регион на Македония“, каза Димитров. \r\n*** Целта на посещението на Хан в Сърбия и Косово са усложнените отношения между двете страни, след като Прищина наложи стопроцентови мита върху сръбските продукти. Това ще бъде основният фокус на посещението на Хан, според неговия кабинет, съобщава македонският телевизионен  \"Канал 5\" .  \r\nТой ще се срещне със сръбския президент Александър Вучич и косовския - Хашим Тачи. \r\nВчера Тачи каза, че няма начин да се намалят митата върху продуктите от Сърбия и Босна и Херцеговина, които бяха повишени до 100%, след като Косово не стана член на Интерпол след дипломатическа намеса на Белград. \r\n*** Около 25 000 грузинци протестираха в неделя срещу избирането на кандидат на управляващата партия в президентските избори и поискаха незабавни парламентарни избори, предава  AFP .  \r\nСъс знамена на Грузия и ЕС, протестиращите твърдяха, че са купувани гласове и е имало други нередности, като изпълват  булевард \"Руставели\" пред сградата на парламента в центъра на грузинската столица Тбилиси. \r\nБившият президент-реформатор и лидер на \"Революцията на розите\" от 2003 г. Михаил Саакашвили се обърна към огромната тълпа чрез видеовръзка от Амстердам, където живее в самоналожено изгнание. \r\n„Миша! Миша!“ скандираха привържениците си му, когато 50-годишния политик се появи на голям екран. \r\n\"Бъдещето на Грузия днес се ражда на този площад\", каза Саакашвили, обвинен от властите в злоупотреба с власт. \r\n\"Ние ще се борим мирно, но никога няма да се откажем\", каза той, показвайки знака за победата в края на речта си. \r\nВ сряда бившият френски дипломат Саломе Зурабишвили бе избран за първата жена президент на бившата съветска нация, побеждавайки кандидат, подкрепен от съюз, воден от партията на Саакашвили. \r\n*** Шофьорът на лекотоварен автомобил е загинал  в неделя вечер в окръг Арл в департамента Буш-дю-Рон в Югоизточна Франция в резултат на пътнотранспортно произшествие, причинено от барикади на \"жълтите жилетки\", съобщава изданието \"Le Monde\" , цитирайки прокурора на община Тараскон Патрик Дежардин, предава  РИА Новости \r\n\"Тази злополука е пряко свързана с барикадите на \" жълтите жилетки \", които доведоха до образуването на огромно задръстване от десет километра ... Малък ван се сблъска с камион с пълна скорост, след това в него се удари друга кола\", казва прокурорът, цитиран от вестника. \r\nСпоред прокурора шофьорът на лекотоварния автомобил е загинал в резултат на \"силен удар\", а шофьорът на камиона е хоспитализиран с леки болки. Както отбелязва вестникът, в момента прокуратурата започна разследване, за да установи точните обстоятелства на инцидента. \r\nСпоред последните данни, само в резултат на мащабни протести, започнали на 17 ноември, са загинали трима души.", "date": "2018.12.02", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2018/12/02/2597319/blagoevgrad-okolo-30-protestirashti-sa-se-nasochili-kam-sgradata-na-obshtina-kresna-politseyskoto-prisastvie-e-zasileno.html", "text": "Около 30 протестиращи се насочват към сградата на Община Кресна, предаде репортер на  Радио „Фокус“ - Пирин . Над 100 служители на полицията и жандармерията охраняват протеста, тъй като има вероятност за блокиране на главен път Е-79. Протестиращите имат разрешение, което е дадено от Община Кресна, като към тях се присъединяват и протестиращите от Благоевград. Изключително засилено е полицейското присъствие в района от Благоевград до Кресна, като на всички ключови райони има разположени полицейски служители и жандармеристи. Протестиращите развяват трибагреници на фона на патриотични песни. \r\nЛора КАЛЧЕВА", "date": "2018.12.02", "title": "Благоевград: Около 30 протестиращи са се насочили към сградата на Община Кресна, полицейското присъствие е засилено"}
{"url": "http://www.focus-news.net/news/2018/12/02/2597354/predstoshti-mezhdunarodni-sabitiya-za-3-dekemvri-2018-godina-agentsiya-fokus.html", "text": "*** Срещи на еврокомисаря по разширяването Йоханес Хан с президентите на Сърбия и Косово \r\n***  Правителството представя правната позиция по споразумението за оттегляне на Обединеното кралство от ЕС  Среща на финансовите министри от Еврозоната \r\n*** Брюксел. Генералният секретар на НАТО се среща с журналисти след срещата на министрите външните работи с украинския им колега \r\n***  Папата приема президента на Палестинската автономия Махмуд Абас \r\n*** Конференция на  страните по Рамковата конвенция на Обединените нации по изменение на климата (UNFCCC)", "date": "2018.12.02", "title": "Предстощи международни събития за 3 декември 2018 година (Агенция \"Фокус\")"}
{"url": "http://www.focus-news.net/news/2018/12/02/2597355/varna-zheni-ot-selo-izgrev-pechelyat-lyubitelski-konkursi-sas-svoyata-grupa-veselite-kulinarki.html", "text": "12 жени от групата „Веселите кулинарки“ към Читалище „Светлина“ в село Изгрев край Варна редовно участват в кулинарни конкурси и фестивали в страната, от които се връщат винаги с първи награди. Те правят и възстановки на традиционни за този край народни обичаи. Това разказа за  Радио „Фокус“ – Варна  председателят на читалището Савка Атанасова. В групата членуват жени на възраст от 62 до 85 години. Най-далече за участия са пътували до селата Златарица и Поликраище. „Това са едни прекрасни жени, които готвят с много любов. Затова обираме всички първи награди където и да отидем. Организираме и много мероприятия, възстановки на стари обичаи“, обясни още Савка Атанасова. Тя добави, че на 8 декември в читалището ще се състои ритуал за приготвяне на питка с паричка за Коледа. По думите й „Веселите кулинарки“ умеят да приготвят всякакви обредни хлябове за всички празници. Традиционно, питата за Никулден е с шаран, а тази за Коледа – с претворени от тесто – къща, кръст, житен клас, грозде, както и мъж и жена в традиционни носии. За предстоящия празник Никулден в селото приготвят характерния за региона шаран, пълнен с булгур и сминдух. Подправката се слага в рибата не сушена, а на клонка. \r\nДиана СТОЕВА", "date": "2018.12.02", "title": "Варна: Жени от село Изгрев печелят любителски конкурси със своята група „Веселите кулинарки“"}
{"url": "http://www.focus-news.net/news/2018/12/02/2597356/pazardzhik-lovno-ribarsko-druzhestvo-sokol-1893-organizira-initsiativata-kupi-pusni-sharan.html", "text": "Ловно-рибарско дружество „Сокол – 1893“ в Пазарджик организира инициативата „Купи-Пусни“ на 2 декември, която предвижда пускането на живи шарани във водоема край село Звъничево преди Никулден, съобщи за  Радио „Фокус“ – Пазарджик  Андон Андонов, член на УС на ЛРД „Сокол“ и отговорник за риболовно-състезателната дейност в областния град. По думите му,  идеята е всеки един, който има желани да закупи един шаран и на 2 декември в 11.00 часа да се направи масово пускане на този вид риба във водоема. „Ще се опитаме да удостоверим тази инициатива и със снимки и видеоклипове, за да дадем добър пример. Шараните могат да бъдат закупени от всеки един магазин за риба, включително и тези, които се намират в близост до водоема в село Звъничево, и да бъде пусната във водата. Този вид риба бързо се адаптира към естествена си среда. Надяваме се това да стане традиция“, каза също Андонов. Той припомни, че във водоема може да се лови всякакъв вид риба – червеноперка, каракуда, амур, шаран, както и хищна риба – костур, бяла риба и каленик. Водоемът се стопанисва от Ловно-рибарското дружество в Пазарджик  и остава един от малкото водоеми в областта, където рибари свободно могат да практикуват това свое хоби. Той се зарибява системно всяка година с шаран, толстолоп и амур, като се стремим да облагородяваме и самия водоем и терена около него. \r\nАлбена ЖИЛЕКОВА", "date": "2018.12.02", "title": "Пазарджик: Ловно-рибарско дружество „Сокол – 1893“ организира инициативата „Купи-Пусни шаран“"}
{"url": "http://www.focus-news.net/news/2018/12/02/2597316/ria-novosti-edin-vodach-na-lekotovaren-avtomobil-e-zaginal-v-yugoiztochna-frantsiya-zaradi-barikadite-na-zhaltite-zhiletki.html", "text": "Шофьорът на лекотоварен автомобил е загинал  в неделя вечер в окръг Арл в департамента Буш-дю-Рон в Югоизточна Франция в резултат на пътнотранспортно произшествие, причинено от барикади на \"жълтите жилетки\", съобщава изданието \"Le Monde\" , цитирайки прокурора на община Тараскон Патрик Дежардин, предава  РИА Новости \r\n\"Тази злополука е пряко свързана с барикадите на \" жълтите жилетки \", които доведоха до образуването на огромно задръстване от десет километра ... Малък ван се сблъска с камион с пълна скорост, след това в него се удари друга кола\", казва прокурорът, цитиран от вестника. \r\nСпоред прокурора шофьорът на лекотоварния автомобил е загинал в резултат на \"силен удар\", а шофьорът на камиона е хоспитализиран с леки болки. Както отбелязва вестникът, в момента прокуратурата започна разследване, за да установи точните обстоятелства на инцидента. \r\nСпоред последните данни, само в резултат на мащабни протести, започнали на 17 ноември, са загинали трима души.  Юлиян Марков", "date": "2018.12.02", "title": "РИА Новости: Един водач на лекотоварен автомобил е загинал в Югоизточна Франция заради барикадите на „жълтите жилетки“"}
{"url": "http://www.focus-news.net/news/2018/12/02/2597332/tass-evropeyskite-strani-chuha-pozitsiyata-na-rusiya-po-intsidenta-v-kerchenskiya-protok.html", "text": "Германия и Франция, с лидерите, на които руският президент Владимир Путин се срещна на срещата на върха на Г-20, не можеха да не чуят позицията на Русия относно украинската провокация в Керченския проток. Това заяви руският външен министър Сергей Лавров в предаването \"Москва, Кремъл, Путин\" в телевизионния канал \"Русия-1\", цитиран от  TACC \r\n\"Мисля, че не могат да не я чуят [позицията на Руската федерация]\", отбеляза дипломатът. Според него руският лидер \"лично\"  е  \"показал на германския канцлер Ангела Меркел и на френския президент Еманюел Макрон как тази провокация е замислена и как е бил направен опит да бъде изпълнена. \r\nЛавров добави, че за съжаление провокатори от Службата за сигурност на Украйна \"направиха всичко, за да изпълнят нареждането, чийто текст беше открит, когато нашите гранични служители задържаха плавателните съдове\". Руският външен министър поясни, че това нареждане предвижда скрито проникване в неутрални води \"без пилоти и уведомления\" и пробив през Керченския пролив до Азовско море.  Юлиян Марков", "date": "2018.12.02", "title": "ТАСС: Европейските страни чуха позицията на Русия по инцидента в Керченския проток"}
{"url": "http://www.focus-news.net/news/2018/12/02/2597357/zadarzhaha-barikadiraliya-se-mazh-v-stolichniya-kv-nadezhda-2-obzor.html", "text": "Задържаха барикадиралия се мъж в столичния кв. „Надежда 2“. 33-годишният криминално проявен и с влязла в сила присъда мъж бе задържан малко след 11.30 часа от столични полицаи. Сигналът за барикадиралия се мъж бе  получен в събота в 10.20 часа.  Барикадирането му бе предизвикано от  пристигане на  служители от „Съдебна охрана”, чиято цел е била да го отведат  в затвора.  Мъжът заплаши да скочи от 12-ия етаж на сградата, вследствие на което районът бе отцепен, а на място бяха изпратени криминалисти, психолози на МВР, пожарникари и медицински екипи. В събота вечерта стана ясно, че психолозите са убедили 33-годишния мъж да не посяга на живота си, като след дълги преговори той е оставен в дома си. Мъжът се е намирал под въздействието на наркотични вещества, а целта на криминалистите е била, след като излезе от това състояние да бъде арестуван и отведен за изтърпяване на присъдата си. Мъжът ще бъде предаден на съдебните власти \r\nДеница КИТАНОВА", "date": "2018.12.02", "title": "Задържаха барикадиралия се мъж в столичния кв. „Надежда 2“ (ОБЗОР)"}
{"url": "http://www.focus-news.net/news/2018/12/02/2597329/blagoevgrad-protestirashtite-v-kresna-blokiraha-glaven-pat-e-79.html", "text": "Протестиращите в Кресна блокираха главен път Е-79, предаде репортер на  Радио „Фокус“ – Пирин . Полицейски служители и жандармерия се намират от двете страни на пътя и следят за спазване на реда. Протестиращите скандират „Оставка“ и развяват българския трибагреник. \r\nЛора КАЛЧЕВА", "date": "2018.12.02", "title": "Благоевград: Протестиращите в Кресна блокираха главен път Е-79"}
{"url": "http://www.focus-news.net/news/2018/12/02/2597359/nikolay-nikolaev-rspbzn-burgas-zapochnahme-kampaniya-koyato-tseli-da-informira-vazrastnite-hora-otnosno-pravilata-za-upotreba-na-otoplitelnite-uredi-prez-zimniya-sezon.html", "text": "Започнахме кампания, която цели да информира възрастните хора относно правилата за употреба на отоплителните уреди през зимния сезон. Това каза за  Радио „Фокус“ – Бургас  гл. инспектор Николай Николаев, началник на РС „Пожарна безопасност и защита на населението“– Бургас. По думите му тя е необходима, тъй като статистиката на службата показва, че в последните години най-много загинали има от възрастната част от населението. „Направили сме брошури, които да бъдат раздадени главно на възрастните хора в града. Свързахме се и със Социалния патронаж, като идеята ни е, заедно с храната, която се раздава, да им бъдат поднесени и тези брошури, които целят да ги информират и по този начин, а не се допускат пожари и жертви, вследствие на тях“, обясни Николаев. Той добави, че по време на кампанията се провеждат и редовни посещения на пенсионерските клубове. „Като служба предприехме и една кампания, която беше свързана с поставянето на димни датчици, които се поставят в стаите, където се готви или там, където има печка с твърдо гориво“, допълни още инспекторът. Според него тази инициатива е довела до положителен ефект, тъй като след Бургас в нея са се включили и службите от Велико Търново и Кърджали „Препоръчвам на всички да се сдобият с такива датчици, които да алармират своевременно за възникнал пожар и които по този начин могат да доведат до спасяването на човешки живот“, заяви Николаев. По думите му екипите на „Пожарна безопасност и защита на населението“– Бургас са подготвени да реагират в случай на възникнали произшествия. \r\nМария ГЕОРГИЕВА", "date": "2018.12.02", "title": "Николай Николаев, РСПБЗН – Бургас: Започнахме кампания, която цели да информира възрастните хора относно правилата за употреба на отоплителните уреди през зимния сезон"}
{"url": "http://www.focus-news.net/news/2018/12/02/2597360/vidin-210-narusheniya-sa-ustanoveni-v-59-predpriyatiya-v-oblastta-ot-inspektsiyata-po-truda.html", "text": "210 нарушения са установени в 59 предприятия в област Видин през месец октомври от  Инспекцията по труда, съобщиха за  Радио „Фокус“  от инспекцията. От тях най-много са нарушенията, касаещи цялостната организация на дейността за осигуряване на здравословни и безопасни условия на труда – 86. Тези нарушения основно са свързани с липса на документи, инструктаж и обучения на длъжностните лица. Нарушенията, свързани с безопасността на работното оборудване, са 24. По хигиената на труда са установени 21  нарушения, които най-често са свързани с липса на измервания на факторите на работната среда, медицински прегледи, здравен анализ, санитарно-битово обслужване и невъведен физиологичен режим на труд и почивка. По трудовите правоотношения нарушенията са 79 и са разпределени по следния начин: по заплащането на труда – 15 ; по предоставяне на документи по трудови правоотношения – 14 ; по работното време – 7 ; по възникването им – 2. Дадени са 210  задължителни за изпълнение предписания, като целта е отстраняването на допуснатите нарушения и недопускане в бъдеще на нарушения от подобен характер. Общата сума на влезлите в сила 15 наказателни постановления през месец октомври е в размер на 17 300 лв., а средния размер на глобата е 1153 лв. През отчетния период в две от проверените предприятия са установени неизплатени работни заплати в размер на 4918 лева. От началото на годината до момента установената сума на неизплатените работни заплати от страна на Инспекцията по труда в общо 19 предприятия е в размер на 401 780 лв. В резултат на осъществения контрол до момента са изплатени забавени трудови възнаграждения в размер на 270 000 лева.", "date": "2018.12.02", "title": "Видин: 210 нарушения са установени в 59 предприятия в областта от Инспекцията по труда"}
{"url": "http://www.focus-news.net/news/2018/12/02/2597361/bbc-klyuchov-komandir-na-talibanite-ubit-sled-vazdushna-ataka.html", "text": "Един от най-висшите командири на талибаните беше убит в Афганистан след бомбардировка на американските въздушни сили, съобщава  BBC . \r\nМулах Абдул Манан е „губернатор“ и военен началник на южната провинция Хелманд. \r\nТалибаните заявиха, че смъртта му е „голяма загуба“, но няма да им попречи в усилията да си върнат контрола над Афганистан. \r\nГоворител на министерството на вътрешните работи обяви, че смъртта му е голям удар срещу талибаните и ще „понижи морала“ на бойците им в южен Афганистан. \r\nПо-рано през годината направено проучване показа, че бунтовниците контролират повече територия в страната откогато и да било след 2014 г. \r\nПревод и редакция: Калоян Пенков", "date": "2018.12.02", "title": "BBC: Ключов командир на талибаните убит след въздушна атака"}
{"url": "http://www.focus-news.net/news/2018/12/02/2597331/blagoevgrad-glaven-pat-e-79-kray-kresna-e-osvoboden-za-dvizhenie-sled-namesata-na-politseyski-sluzhiteli-i-zhandarmeristi.html", "text": "Главен път Е-79 край Кресна е освободен за движение след намесата на полицейски служители и жандармеристи, предаде репортер на  Радио „Фокус“ – Пирин . След като протестиращи успяха да блокират пътя за около 10 минути, служителите на реда веднага предприеха действия и освободиха пътното платно. Полицаи и жандармеристи следят за непреминаването на гражданите на главен път Е-79 и повторно блокиране на  движението. \r\nЛора КАЛЧЕВА", "date": "2018.12.02", "title": "Благоевград: Главен път Е-79 край Кресна е освободен за движение след намесата на полицейски служители и жандармеристи"}
{"url": "http://www.focus-news.net/news/2018/12/02/2597362/nikolay-nikolaev-rspbzn-burgas-elektricheskite-pechki-tryabva-da-se-ostavyat-na-pone-na-50-sm-razstoyanie-ot-drugi-gorimi-materiali.html", "text": "Електрическите печки трябва да се оставят на поне на 50 см разстояние от други горими материали. Това каза за  Радио „Фокус“ – Бургас  гл. инспектор Николай Николаев, началник на РС „Пожарна безопасност и защита на населението“– Бургас. По думите му освен това те трябва да се държат по-далеч от пердета, платнени щори или друг тип завеси. „По време на отоплителния сезон трябва да се използват само стандартни уреди и електрически прибори. Те трябва да бъдат прегледани преди употреба за това дали по някакъв начин не е повредена тяхната цялост. Освен това, по време на отоплителния сезон не трябва да бъде претоварвана електрическата инсталация, а изгорелите предпазители не трябва да бъдат подсилвани, а да бъдат подменяни. При палене на печка с твърдо гориво в никакъв случай не трябва да се ползва бензин или нафта“, допълни още Николаев. Той каза също, че голям риск представлява оставянето на отоплителните и електрическите уреди без надзор. „Друг важен момент е след употребата на печки с твърдо гориво, сгурта да се изхвърля в контейнерите само след като е добре загасена. Голямо увеличение в броя на произшествията отчитаме, вследствие на изхвърлена незагасена сгур в контейнерите“, отбеляза Николаев.  Той посочи още, че екипите на „Пожарна безопасност“ са били свидетели на произшествия, възникнали, след като дърва, подготвяни за огрев, са били поставяни в непосредствена близост до дървени печките и в резултат на това са се възпламенили. Инспекторът припомни още, че подовите конструкции като ламинат и паркет са горими, затова е препоръчително отоплителните уреди да се поставят първо върху негорима подложка, а след това върху тях. \r\nМария ГЕОРГИЕВА", "date": "2018.12.02", "title": "Николай Николаев, РСПБЗН – Бургас: Електрическите печки трябва да се оставят на поне на 50 см разстояние от други горими материали"}
{"url": "http://www.focus-news.net/news/2018/12/02/2597366/blagoevgrad-10-svobodni-rabotni-mesta-sa-obyaveni-v-uchebni-zavedeniya-v-oblastta.html", "text": "10 свободни работни места са обявени в учебни заведения в Благоевградска област. Това съобщиха за  Радио „Фокус“-Пирин  от Регионално управление по образованието-Благоевград. 1 свободна позиция е обявена в ДГ „Здравец“ в Банско. Търсят се ресурсни учители в 4 учебни заведения: 2 позиции са обявени в Седмо СУ „Кузман Шапкарев“; 1 място в Четвърто ОУ „Димчо Дебелянов“; 1 място в Осмо средно училище „Арсени Костенцев“, 1 място в Единадесето ОУ „Христо Ботев“. Една свободна позиция за хигиенист е обявена в ОУ „Димитър Талев“ в село Хвостяне, община Гърмен. Учител по математика и информационни технологии се търси в ПГТЛП „Гоце Делчев“ в Благоевград. Конкурс за учител по български език и литература е обявен в СУ „Антон Попов“ в Петрич. Свободно работно място за училищен психолог е обявено в Четвърто ОУ „Христо Смирненски“ в Петрич. \r\nНатали СТЕФАНОВА", "date": "2018.12.02", "title": "Благоевград: 10 свободни работни места са обявени в учебни заведения в областта"}
{"url": "http://www.focus-news.net/news/2018/12/02/2597364/anadolu-agency-egipet-i-frantsiya-provezhdat-voenno-uchenie-v-cherveno-more.html", "text": "Египет и Франция провеждат съвместно военно учение, предава турската  Anadolu Agency . \r\nВ изявление на армията се посочва, че военноморските сили на двете страни са провели военно учение в Червено море с участието на френски боен кораб и редица египетски военни кораби. \r\n„Учението има за цел да повиши боеспособността на двете страни при справянето с военни заплахи, включително  защитата на важни морски доставки“, се казва в изявлението. \r\nМиналият месец, египетската армия проведе съвместно военно учение с френските военни части в Средиземно море. \r\nПрез февруари и март двете страни проведоха три отделни военни учения в Червено море и Средиземно море. \r\nПревод и редакция: Калоян Пенков", "date": "2018.12.02", "title": "Anadolu Agency: Египет и Франция провеждат военно учение в Червено море"}
{"url": "http://www.focus-news.net/news/2018/12/02/2597368/plovdiv-obshtinata-izgrazhda-dva-tsentara-za-grizha-za-vazrastni-hora-na-stoynost-nad-1-milion-leva.html", "text": "В Пловдив ще бъдат изградени два центъра за грижа за възрастни хора на стойност над 1 милион лева. Това съобщиха за  Радио „Фокус“ – Пловдив  от  Общината . Договорът за предоставяне на безвъзмездна финансова помощ за изграждане на две нови социални услуги по ОП „Региони в растеж“ 2014-2020 г. е подписан от заместник-кмета Георги Титюков. Помощта е в размер на 1 093 193,07 лв. В рамките на проекта ще бъдат построени Център за грижа за лица с различни форми на деменция и Център за грижа за възрастни хора в невъзможност за самообслужване. В дирекция „Социално подпомагане“ – Пловдив са подадени заявления от над 70 лица, чакащи за ползване услугите в Център за пълнолетни лица с деменция. Заболяването в общия случай засяга най-възрастните хора и води до едни от най-тежките увреждания, които поставят в крайни затруднения роднините да полагат грижи за увредените лица. От една страна, полагането на адекватна грижа предполага непрекъснатото присъствие на близките, което изключва тяхната трудова реализация, а оттук и предполага липсата на достатъчно финансови средства за посрещане специфичните нужди на болните. Ето защо, откриването на още един център за настаняване от семеен тип за лица с деменция на територията на Община Пловдив ще задоволи до голяма степен нуждите на лицата с деменция и болест на Алцхаймер. \r\nЕдна от приоритетните целеви групи, която ще се ползва от услугите на бъдещия Център за грижа за възрастни хора в невъзможност за самообслужване е групата на хора без близки и роднини, които трябва да бъдат изписани от лечебните заведения. В дирекция „Социално подпомагане“ от началото на 2018 година до момента са подадени 20 сигнала за тази целева група. В Центъра чрез медицински и други специалисти ще се предоставя 24-часова социална грижа, както и поддържащо лечение, предписано от лекар. Срокът за изграждане на центровете е 24 месеца. В периода 2016-2018 година в Община Пловдив са реализирани редица социални проекти на стойност над 13 милиона лева, сред които Общностен център за деца и семейства – Пловдив, Обществена трапезария – Пловдив, „Приеми ме 2015“, „Създаване на ново социално предприятие в община Пловдив за хора с увреждания“, “Изграждане на ефективна социална инфраструктура за предоставяне на 7 нови социални услуги в Община Пловдив“ – “Подкрепа за деинституционализация на грижите за деца“, Проект „Всички заедно за по-добро образование и здраве“, Проект за създаване на Дневен център за подкрепа на лица с увреждания, включително с тежки множествени увреждания.", "date": "2018.12.02", "title": "Пловдив: Общината изгражда два центъра за грижа за възрастни хора на стойност над 1 милион лева"}
{"url": "http://www.focus-news.net/news/2018/12/02/2597336/haskovo-okolo-200-dushi-sa-se-sabrali-na-protest-na-ploshtad-svoboda-v-grada.html", "text": "Около 17.30 часа започна протестната акция в Хасково, която този път е под наслов \"Съединението прави силата\". Митингът е с по малко присъствие на хора – около двеста души се събраха на площад \"Свобода\", предаде  БНР . Дадена е думата на всеки, който иска да се изкаже и да формулира исканията си – в общи линии за по-добър живот, за по-добра икономика, за здравеопазване и образование, говориха хората, които се събраха тук. След като приключат, те възнамеряват да тръгнат пеша по централните булеварди в Хасково, за да стигнат отново на пътя към Димитровград. Не се знае засега дали ще има блокада на магистралата. Все още организаторите не са съобщили плановете си. Протестът минава при засилено полицейско присъствие.", "date": "2018.12.02", "title": "Хасково: Около 200 души са се събрали на протест на площад \"Свобода\" в града"}
{"url": "http://www.focus-news.net/news/2018/12/02/2597365/tihomira-dimitrova-byuro-po-truda-sliven-bezrabotitsata-v-oblastta-namalyava-i-e-nay-niskata-ot-godini-nasam.html", "text": "Безработицата в Сливен намалява, и е най- ниската от години насам. Това съобщи пред  Радио „Фокус“ – Сливен  директорът на Бюрото по труда Тихомира Димитрова. По данни на БТ – Сливен през  октомври регистрираните безработни в Бюрото в Сливен са били  3 939 са, по-малко с 565  спрямо същия период на миналата година. Равнището на безработица за месец октомври в община Сливен е 7.5% и в сравнение с октомври 2017 г. то е по-ниско, допълни Тихомира Димитрова. Повечето от регистрираните в бюрото са без квалификация и с ниско образование. Безработните младежи до 24 години са нараснали спрямо предходния месец септември, но пък в сравнение с миналата година отново са по-малко. Проблем има с безработните младежи в селата от община Сливен. „Там няма какво да им предложим и заетост за тях се осигурява единствено по програми и проекти на общината“, посочи Тихомира Димитрова. Друга тенденция, която се наблюдава през последните месеци, е че все повече работодатели  наемат работници, чийто заплати временно се плащат по различни програми за заетост. Най-много работни места на първичния пазар на труда се предлагат в отраслите: преработваща промишленост, търговия, ремонт на автомобили и мотоциклети, образование, селско и горско стопанство. \r\nЛюдмила ЙОРГОВА", "date": "2018.12.02", "title": "Тихомира Димитрова, Бюро по труда - Сливен: Безработицата в областта намалява и е най-ниската от години насам"}
{"url": "http://www.focus-news.net/news/2018/12/02/2597370/kathimerini-hora-s-uvrezhdaniya-shte-protestirat-v-atina.html", "text": "Съюзът на частният сектор „Генерална конфедерация на гръцките работници“ обявиха 4-часова стачка в понеделник за да се улесни участието в протест в центъра на Атина, отбелязващ Международния ден на хората с увреждания, съобщава електронното издание на гръцкият вестник  Kathimerini . \r\nШествието ще започне в 11 ч. на площад „Клафтмонос“ и има за цел да окаже натиск върху правителството да увеличи ресурсите за хората с увреждания, както и техните семейства, и да защити техните права. \r\nНационалната конфедерация на хората с увреждания, която организира протеста, твърди, че исканията й пенсиите за инвалидност да не се смятат като допълнителен доход, се пренебрегват и това допълнително натоварва хората с увреждания. \r\nПревод и редакция: Калоян Пенков", "date": "2018.12.02", "title": "Kathimerini: Хора с увреждания ще протестират в Атина"}
{"url": "http://www.focus-news.net/news/2018/12/02/2597369/tass-v-andalusiya-se-provedoha-izbori.html", "text": "Парламентарни избори се състояха в испанската автономна област Андалусия. \r\nПраво на глас имат над 6,5 млн. души. За изборите са отворени над 3 хиляди избирателни секции. Към 18 ч. местно време избирателната активност е била 46%. \r\nОсновен претендент за победата е Испанската Социалистическа Работническа партия, която е на власт в областта повече от три десетилетия. След изборите през 2015 г. партията получи 47 от 109 депутатски места в местния парламент. Лидер на ИСРП в областта е Сусана Диас, която преди претендираше за поста генерален секретар на цялата партия. \r\nИзборите в Андалусия могат да се разглеждат като начало на изборния цикъл в Испания. За 26 май 2019 г. са насрочени общински и регионални избори на територията на кралството. Освен това, в същия ден ще се проведат и избори за европейски парламент.  \r\nПревод и редакция: Калоян Пенков", "date": "2018.12.02", "title": "ТАСС: В Андалусия се проведоха избори"}
{"url": "http://www.focus-news.net/news/2018/12/02/2597371/kathimerini-zapochva-golyamo-anti-teroristichno-uchenie-na-krit.html", "text": "Най-голямото анти-терористично учение правено някога в Гърция започва днес и ще продължи до 7 декември, съобщава гръцкият вестник  Kathimerini . \r\nУчастие в годишното учение на остров Крит ще вземат американски и гръцки специални части, както и членове на бреговата охрана. \r\nСценариите на учението включват нападение срещу голям круизен кораб от страна на „Ислямска държава“ и анти-терористични операции на малък остров край Суда и в град Ираклио. \r\nГлавното командване се извършва от американски командир в базата край залива Суда, най-важната за САЩ и НАТО в източното Средиземноморие. \r\nУчението се провежда всяка година в различни държави. Когато се проведе в Германия, участваха повече от 900 души от специалните части на САЩ и други 8 европейски държави. \r\nПревод и редакция: Калоян Пенков", "date": "2018.12.02", "title": "Kathimerini: Започва голямо анти-терористично учение на Крит"}
{"url": "http://www.focus-news.net/news/2018/12/02/2597358/afp-makron-inspektira-porazheniyata-v-parizh-sled-buntovete-i-prizova-za-razgovori.html", "text": "Френският президент Еманюел Макрон инспектира пораженията след ден на бунтове из Париж и призова за разговори с анти-правителствените активисти, които организират протести две седмици. \r\nМакрон проведе разговори с министър-председателят, министърът на вътрешните работи и висши представители на службите за сигурност да даде отговор на насилието, което рани стотици. \r\nМинистър-председателят на Франция Едуард Филип е помолен да се срещне с организатори на протестите и с партийни лидери като част от „постоянното желание за диалог“, заявиха от Елисейския дворец. \r\nМиналата седмица министърът на околната среда на Франция се срещна с представители на „жълтите жилетки“, но не успя да ги убеди да прекратят протестите. \r\nПравителството не е изключило въвеждането на извънредно положение заради протестите, които започнаха след решението за увеличаване на данъците върху горивата, но се превърнаха в по-широк гняв срещу програмата на Макрон.   \r\nПарижката полиция заяви, че са арестувани 412 души по време на най-тежките сблъсъци от години в столицата. \r\nПревод и редакция: Калоян Пенков", "date": "2018.12.02", "title": "AFP: Макрон инспектира пораженията в Париж след бунтовете и призова за разговори"}
{"url": "http://www.focus-news.net/news/2018/12/02/2597363/poreden-den-na-protesti-sreshtu-visokite-tseni-na-gorivata-i-niskiya-standart-na-zhivot-obzor.html", "text": "Пореден ден на протести срещу високите цени на горивата и ниския стандарт на живот. Недоволството си изразиха жители на Благоевград, Бургас, Пазарджик, Кюстендил, Сливен, Троян, Карлово, Сопот, Кресна и др. \r\nОколо сто души и 30 автомобила се събраха на протестното шествие в  Благоевград  в 11.30 ч. Протестиращите няколко пъти направиха опит за блокада на главен път Е-79, но бяха спрени от полицейски служители, тъй като не са получили разрешение от Агенция „Пътна инфраструктура“ шествието да премине оттам. След няколко неуспешни опита да „пробият“ кордона от служители на реда, недоволните граждани се върнаха в града, където блокираха за около час движението по бул. „Димитър Солунски“.  \r\nНа протест в  Бургас  излязоха около 30 души с искания са оставка на правителството, легитимиране на референдума на Слави Трифонов, изпълнение на исканията на майките на деца с увреждания, повишаване на жизнения стандарт и пълна ревизия на периода след 1990 г. Протестиращите организираха спонтанно преминаване през пешеходна пътека на ул. „Транспортна“ в близост до изхода на града в посока автомагистрала „Тракия“, но не причиниха затруднения в движението. След това протестът премина в автошествие, което стигна до сградата на Общината. Протестиращите се заканиха да излязат отново през следващите седмици, както и да се включат в националния протест на 6 януари в София.  \r\nПротестно автошествие се проведе и в  Пазарджик . Около 100 души участват в протеста в града срещу цялостната социално-икономическа ситуация в страната. \r\nПротестиращите се събраха с автомобилите си в района на Битака при парк „Стадиона“. Около 30 автомобила преминаха по централните улици на града. По време на протеста беше поискан и референдум за народовластие с пет въпроса, сред които дали народът да може да инициира референдуми по всички въпроси от компетентността на Народното събрание, дали национални допитвания да се инициират с минимум от 100 000 имена и дали резултатът от тях да се признава, ако повече от половината отговори са положителни. Другите въпроси са свързани с въвеждането на електронно гласуване и за мажоритарен избор на депутати. Те настояха средната работна заплата да достигне 1200 лв., като по този начин ще могат да се покриват месечните задължения на едно домакинство, а данъците да бъдат приравнени към стандарта на живот. Пред Общината в Пазарджик бе прочетена и протестна и протестна декларация, адресирана към властта в страната. Основните акценти в декларацията са свързани с искането за връщане на изгубената държавност и реална смяна на системата. \r\nДесетки жители на  Сливен  също се включиха в протестите с автошествие, което премина по основните улици на града. По-късно в село Езеро се събраха протестиращи жители от няколко населени места в страната, които се опитаха да затворят автомагистрала „Тракия“ в района на селото. Блокадата обаче беше предотвратена от служители на полицията и жандармерията. \r\nОколо 30 души се събраха на мирен протест и в  Кюстендил . Те преминаха през пешеходния булевард „България” и стигнаха до площад „Велбъжд” при засилено полицейско присъствие. Сред мотивите за протеста бяха ниските заплати и пенсии, снижената покупателна способност и ниският стандарт на живот.  \r\nНа протест излязоха и жители на  Карлово  и  Сопот . Около 150 души от двете населени места се събраха пред Спортната зала в Сопот. Те проведоха автошествие по главните пътни артерии, като стигнаха до разклона за Троян, след което се върнаха обратно. Протестът премина мирно и при засилено полицейско присъствие. \r\nДесетки граждани от  Троян  също излязоха по улиците на града на протест срещу високите цени на горивата, ниските доходи и качеството на живот в страната. Протестиращите блокираха за час движението по пътя за село Орешак, на входа на Троян, след това организираха пешеходно и автошествие по основните улици в града.  \r\nОколо 30 души с 20 автомобила участваха в протестно шествие, което се проведе за четвърта поредна неделя във  Враца  срещу ниския жизнен стандарт и за смяна на системата. Автопротестът завърши на голям паркинг на изхода на града, но без блокада на движението по международния път Е-79. \r\nВ  Хасково  също се проведе протестна акция под надслов „Съединението прави силата“. Около 200 души се събраха в 17.30 часа на площад „Свобода“ с искания за по-добър живот и по-добро здравеопазване и икономика. \r\nОколо 100 жители на  Кресна  излязоха на протест в 18.00 часа пред сградата на Общината. Въпреки засиленото полицейско присъствие, гражданите блокираха няколко пъти главен път Е-79 в района на единствената пешеходна пътека, която го пресича.", "date": "2018.12.02", "title": "Пореден ден на протести срещу високите цени на горивата и ниския стандарт на живот (ОБЗОР)"}
{"url": "http://www.focus-news.net/news/2018/12/02/2597367/ria-lyo-pen-predlaga-nachin-za-prekratyavane-na-protestite-vav-frantsiya.html", "text": "Лидерът на френската партия „Национален фронт“ Марин Льо Пен предложи начин за прекратяване на безпорядъка в страната, предава  РИА Новости .  \r\nСпоред Льо Пен решение за справяне със ситуацията е разпускането на долната камара на парламента, тъй като правителството е изправено пред „криза с представителността“. \r\nЛьо Пен обяви, че „французите искат данъчна справедливост\", но вместо това виждат как „се увеличават данъците, докато богатите получават подаръци“. \r\nТя добави, че не е нужна оставката на президента Макрон. \r\nПревод и редакция: Калоян Пенков", "date": "2018.12.02", "title": "РИА: Льо Пен предлага начин за прекратяване на протестите във Франция"}
