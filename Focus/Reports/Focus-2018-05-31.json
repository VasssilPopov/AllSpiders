{"url": "http://www.focus-news.net/news/2018/05/31/2528503/faz-nato-informira-rusiya-za-planirani-ucheniya-s-uchastieto-na-40-hilyadi-voynitsi.html", "text": "Държавите от НАТО са информирали Русия за провеждането на военни учения през есента, съобщава германският национален ежедневник Die Frankfurter Allgemeine Zeitung. Съгласно разпространените данни, маневрите Trident Juncture ще се проведат в североизточната част на Европа. В тях ще бъдат задействани около 40 хил. военнослужещи, осем хиляди от които – германци. \r\nСъответната информация е била споделена в рамките на срещата на Съвета НАТО-Русия в Брюксел. Освен планираните военни учения, теми на срещата са били също конфликтът в Украйна и неотдавнашните обвинения, отправени срещу Русия.Тереза Герова", "date": "2018.05.31", "title": "FAZ: НАТО информира Русия за планирани учения с участието на 40 хиляди войници"}
{"url": "http://www.focus-news.net/news/2018/05/31/2528505/nyama-postradali-pri-strelbata-v-stolichniya-kvartal-nadezhda.html", "text": "Няма пострадали при стрелбата в столичния квартал „Надежда“, съобщиха от пресцентъра на МВР. Сигнал за стрелба на ул. „Хан Кубрат“ е подаден в полицията около 18.13 часа. На място незабавно са изпратени служители на Столичната дирекция на вътрешните работи. По първоначални данни е установено, че е стреляно с халосни патрони. При инцидента не са пострадали граждани. Продължава работата по изясняване на всички факти и обстоятелства по случая.", "date": "2018.05.31", "title": "Няма пострадали при стрелбата в столичния квартал „Надежда“"}
{"url": "http://www.focus-news.net/news/2018/05/31/2528502/inzh-miroslav-dimitrov-rdg-plovdiv-sanktsiite-za-predizvikvane-na-pozhari-v-gorski-teritorii-tryabva-da-badat-zavisheni-znachitelno.html", "text": "Санкциите за предизвикване на пожари в горски територии трябва да бъдат завишени значително. Това каза за Радио „Фокус” – Пловдив директорът на РДГ - Пловдив инж. Мирослав Димитров. По думите му през последните години на територията на Регионалната дирекция на горите в Пловдив няма заловени извършители на пожари и това е така, тъй като трудно се установяват лицата и доказват съответните нарушения. „В момента административните наказания по Закона за горите за неспазване на противопожарните изисквания на горските територии са съответно глоба от 50 до 500 лева, или имуществена санкция от 100 до 1000 лева за физически лица”, каза инж. Димитров. „Освен това искам да подчертая, че предизвикването на пожар в горските територии, умишлено или не, е престъпление съгласно Наказателния кодекс, което се наказва с лишаване от свобода до 8 години”, добави той. По думите му необходими са промени в законодателната уредба, с които санкциите за нарушителите да бъдат значително завишени.\r\nЦветана ТОНЧЕВА", "date": "2018.05.31", "title": "Инж. Мирослав Димитров, РДГ - Пловдив: Санкциите за предизвикване на пожари в горски територии трябва да бъдат завишени значително"}
{"url": "http://www.focus-news.net/news/2018/05/31/2528507/sofiya-vavezhda-se-vremenna-organizatsiya-na-dvizhenieto-za-remont-na-trotoari-po-ul-georgi-benkovski.html", "text": "Въвежда се временна организация на движението за ремонт на тротоари по ул. „Георги Бенковски“, съобщиха от пресцентъра на Столична община. Забранява се влизането на пътни превозни средства по ул. „Георги Бенковски“, като се осигури преминаването на живущите в района и автомобилите със специален режим на движение:\r\n-\tОт 1 до 5 юни между бул. „Кн. Ал. Дондуков“ и ул. „Искър“; \r\n-\tОт 6 до 8 юни между ул. „Искър“ и ул. „Екзарх Йосиф“; \r\nОт 9 до 11 юни между ул. „Екзарх Йосиф“ и ул. „Цар Симеон“.", "date": "2018.05.31", "title": "София: Въвежда се временна организация на движението за ремонт на тротоари по ул. „Георги Бенковски“"}
{"url": "http://www.focus-news.net/news/2018/05/31/2528504/sofiya-hranitelni-produkti-e-sadarzhala-chantata-zaradi-koyato-beshe-ottsepena-metrostantsiya-lavov-most.html", "text": "Приключи проверката на забравената чанта в метростанция „Лъвов мост“, съобщиха от пресцентъра на МВР. Сигнал за изоставена мъжка чантичка на пейка в метростанция „Лъвов мост“ бе подаден около 17.55 часа. Незабавно на място са изпратени полицейски служители, които отцепили района и извели намиращите се на място граждани. След извършена проверка от специализиран екип на СОБТ е установено, че в чантичката има хранителни продукти. Проверката е приключила около 19.10 часа.", "date": "2018.05.31", "title": "София: Хранителни продукти е съдържала чантата, заради която беше отцепена метростанция „Лъвов мост“"}
{"url": "http://www.focus-news.net/news/2018/05/31/2528508/arh-rumen-rusev-e-noviyat-vremenno-izpalnyavasht-dlazhnostta-kmet-na-rayon-mladost-obzor.html", "text": "Арх. Румен Русев е новият временно изпълняващ длъжността кмет на район „Младост“. Това стана ясно на 54-тото заседание на Столичния общински съвет. „За“ архитект Румен Русев гласуваха 32 от общинските съветници, 19 се въздържаха и нито един не гласува „против“ него. Русев ще встъпи официално в длъжност на 4 юни, когато изтича 30-дневното предизвестие за напускане на Владимир Клисуров до завръщане на титуляра. Кандидатурата на другият кандидат за позицията Петър Кърджилов беше отхвърлена от СОС с 1 глас „за“ и 12 „против“. Останалите общински съветници се въздържаха по отношение на тази кандидатура. \r\nДо днешното заседание се стигна, след като кметът на район „Младост“ Десислава Иванчева беше задържана за подкуп, а впоследствие определеният от нея в.и.д. кмет на района Владимир Клисуров подаде оставка. \r\nОще преди започването на гласуването, зам.-председателят на Столичния общински съвет, г-жа Милка Христова от групата на БСП заяви, че ще подкрепи кандидатурата на арх. Румен Русев. Лидерът на БСП-София Калоян Паргов се въздържа от предварително обявяване на своето решение, но подчерта, че при гласуването общинските съветници не трябва да бъдат водени от политически съображения. След края на гласуването, Паргов коментира пред журналисти, че от БСП-София категорично подкрепят експертното начало, което да нормализира работата на администрацията в район „Младост“. Председателят на групата на ГЕРБ в СОС Малина Едрева заяви от своя страна, че ГЕРБ не подкрепя никой от зам.-кметовете, които са в кабинета на Десислава Иванчева, тъй като не ги познават и не могат да дадат политическа отговорност. \r\nПървите думи на арх. Румен Русев, след като беше избран за в.и.д. кмет на район „Младост“ бяха, че ще продължи да разпределя останалите около 600 забравени преписки. Той подчерта, че към днешна дата е силно затруднена работата на хората в общинската администрация в район „Младост“ и че няма да се оттегли от поста, както направи г-н Клисуров. По думите му няма кой да го спре или да го накара да се откаже, тъй като е поел отговорност пред 300 души от районната администрация в столичния квартал. \r\nОт думите на председателя на СОС стана още ясно, че Петър Кърджилов е назначен за зам.-кмет на район „Младост“ на мястото на арестуваната Биляна Петрова. Самият Кърджилов след гласуването на СОС заяви, че това гласуване показва, че Общинският съвет не е имал възможност да вземе информирано решение за избор на в.и.д. кмет на район „Младост“. Според него от СОС не са се вслушали в това, което е казал, а именно, че волята на г-жа Иванчева е той да бъде неин заместник. Той заяви, че от днес вече не е пиар на Общината и че чака изготвяне на трудов договор, с който той официално ще встъпи в длъжността зам.-кмет на район „Младост“.\r\nЦветелин ДИМИТРОВ", "date": "2018.05.31", "title": "Арх. Румен Русев е новият временно изпълняващ длъжността кмет на район „Младост“ (ОБЗОР)"}
{"url": "http://www.focus-news.net/news/2018/05/31/2528509/d-r-polina-zheleva-rzi-burgas-prez-tseliya-mesets-sme-v-kampanii-protiv-tyutyunopusheneto.html", "text": "През целия месец сме в кампании против тютюнопушенето. Това каза за Радио„Фокус” – Бургас д-р Полина Желева, директор на здравната инспекция в града, по повод световния ден без тютюнопушене. По думите й това, което правят, са измервания на хората за съдържанието на въглеродния монооксид и съответно реципрочната стойност на карбоксихемоглобин в кръвта. Това са изнесени на терен мероприятия, в които желаещите могат да се измерват, а останалите да чуят причината, поради която се извършват. Акцентът тази година са сърдечно-съдовите заболявания. „Ние знаем, че тютютнопушенето причинява рак, белодробни болести, но да не забравим, че никотинът и въглеродният монооксид, които водят до учестяване на сърдечната дейност, до отделяне на определени вещества, спомагат за образуването на тромби и сгъстяване на кръвта. Така че с това учеставяне на сърдечната дейност, още по се засилват сърдечно-съдовите заболявания“, добави д-р Полина Желева. Тя отбеляза, че никотинът води до изключителна зависимост. „Когато погледнем скалата дали хората са в никотинова зависимост, или все още не са зависими, се опитваме да им кажем или да спрат цигарите, или да ги намалят. Защото никотиновата зависимост води до трудно отказване от пушенето“, допълни още Желева.\r\nСпоред думите й Регионална здравна инспекция прави превенция върху факторите на риска, т.е. тютюнопушене, алкохол, нездравословно хранене и обездвижване. Идеята на превенцията е тези фактори да бъдат ограничени, а не да са чака заболяването да възникне и тогава да се лекува. „С ограничаването на тези рискови фактори, процентът на хората, които боледуват от хронични заболявания като сърдечно-съдови, инсулт, диабет и карциногените заболявания, ще се намалеят по този начин. Това е един дълъг процес, но трябва да се започне отнякъде“, каза още тя.\r\nДеница ДИМИТРОВА", "date": "2018.05.31", "title": "Д-р Полина Желева, РЗИ-Бургас: През целия месец сме в кампании против тютюнопушенето"}
{"url": "http://www.focus-news.net/news/2018/05/31/2528510/nimh-utre-shte-e-toplo-sled-obyad-na-otdelni-mesta-shte-prevali-dazhd-vazmozhni-sa-gradushki.html", "text": "През нощта ще бъде предимно ясно и почти тихо. Утре ще преобладава слънчево време. След обяд над Западна и Северна България ще се развие купеста облачност и на отделни места ще превали краткотраен дъжд с гръмотевици. Възможни са градушки. Ще духа слаб, в Източна България до умерен североизточен вятър. Ще е топло, около и след обяд в низините горещо - с максимални температури между 29° и 34°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Красимир Стоев.\r\nАтмосферното налягане е и ще се задържи близко до средното за месеца.\r\nНад Черноморието ще преобладава слънчево време с временни увеличения на облачността, по-значителни над северното крайбрежие, къде на отделни места ще превали краткотрайно. Ще духа до умерен североизточен вятър. Максимални температури на въздуха: 26-28°. Температурата на морската вода е 20-22°. Вълнението на морето ще е 2-3 бала.\r\nНад планините ще преобладава слънчево време. След обяд ще се развие купеста облачност и на отделни места, главно в масивите от Западна България ще превали краткотраен дъжд с гръмотевици. Ще духа до умерен североизточен вятър. Максимална температура на височина 1200 метра около 21°, на 2000 метра – около 14°.              \r\nПрез почивните дни въздушната маса ще е неустойчива. Ще преобладава слънчево време. В следобедните часове и до полунощ над Западна и Централна България ще се развива купесто-дъждовна облачност. В събота на отделни места, главно в планинските райони, а в неделя на много места в западната половина от страната, ще има краткотрайни валежи и гръмотевични бури. Възможни са градушки. Дневните температури слабо ще се понижат. В началото на следващата седмица, главно над западната половина от страната и в североизточните райони, ще се развива купесто-дъждовна облачност и на много места там ще има краткотрайни валежи и гръмотевични бури. Повишена вероятност за значителни валежи има в Североизточна България и в Рило-Родопската област. В часовете преди обяд, както и над Югоизточна България ще има повече слънце. Преобладаващите максимални температури ще бъдат между 27° и 32°.", "date": "2018.05.31", "title": "НИМХ: Утре ще е топло, след обяд на отделни места ще превали дъжд, възможни са градушки"}
{"url": "http://www.focus-news.net/news/2018/05/31/2528511/sport-azerbaydzhan-nanese-parvo-porazhenie-na-balgarkite-v-zlatnata-evropeyska-liga.html", "text": "България допусна първото си поражение в Златната европейска лига при жените. Селекцията на Иван Петков отстъпи с 1:3 гейма при визитата на Азербайджан пред около 2 800 зрители в Баку. Така двата тима се изравниха на върха в подреждането на група „А“, но българките остават начело с по-добри показатели при геймовете. \r\nПредстоят визити в Украйна и Португалия, като при успех ще си гарантират класиране за финалната четворка на турнира в Унгария в средата на юни.", "date": "2018.05.31", "title": "Спорт: Азербайджан нанесе първо поражение на българките в Златната европейска лига"}
{"url": "http://www.focus-news.net/news/2018/05/31/2528513/d-r-ivan-ivanov-dkts-1-sveta-klementina-varna-meditsinski-punktove-shte-badat-razkriti-na-27-plazha-v-grada-i-kurortite.html", "text": "Откриха поетапно медицинските пунктове на плажовете във Варна и прилежащите курортни комплекси. Това съобщи за Радио „Фокус“ – Варна д-р Иван Иванов, управител на ДКЦ 1 „Света Клементина“ – Варна. За 13-а поредна година общинското здравно заведение за извънболнична помощ осигурява медицинското обслужване по плажовете, като дейността започна през 2005 година, когато бяха разкрити пунктове на плажовете във Варна, след което постове бяха организирани и на всички охраняеми зони в курортите и Варна. Д-р Иванов допълни, че вече са открити пунктове на „Св. Св. Константин и Елена“ и на „Златни пясъци”, като три реанимобила с екипи от лекар-реаниматор, медицинска сестра и шофьор са обикаляли плажовете от 15 май. „Това се прави вече пета година заедно с концесионерите. Чрез тази дейност медиците реагират при евентуален инцидент в топлите дни през май“, каза д-р Иван Иванов. Останалите пунктове ще бъдат открити утре – 1 юни. Съгласно договорите с концесионерите медицинските екипи ще работят от 1 юни до 30 септември, без прекъсване, всеки ден от 8.00 до 18.00 часа. Медицински пунктове ще функционират общо на 27 места, като обхващат всички плажове в курортните комплекси и Варна.\r\nМарияна ВАЛЕНТИНОВА", "date": "2018.05.31", "title": "Д-р Иван Иванов, ДКЦ 1 „Света Клементина“ – Варна: Медицински пунктове ще бъдат разкрити на 27 плажа в града и курортите"}
{"url": "http://www.focus-news.net/news/2018/05/31/2528512/evelina-kostova-obshtina-kazanlak-prez-posledniya-mandat-na-kmeta-galina-stoyanova-obshtinata-realizira-20-sotsialni-uslugi-ot-tseliya-spektar.html", "text": "В социалната сфера Община Казанлък през последния мандат на кмета Галина Стоянова реализира 20 социални услуги от целия спектър - в домашна среда, от резидентен тип, в общността и от институционален тип, каза за Радио „Фокус“ Евелина Костова, гл. експерт „Социални дейности“ в Общината. Тя поясни, че Община Казанлък работи по редица проекти в социалната сфера, като най-новите са свързани с разкриването на нов дневен център за деца с тежки множествени увреждания и подкрепа на техните семейства. Проектът има две цели, които трябва да бъдат постигнати. Ще бъде реконструирана част от неизползваемата сграда на една ясла в Казанлък, намираща се в квартал „Васил Левски“. Тя ще бъде дооборудвана и дообзаведена. Предстои да бъдат извършени и строително-монтажни работи на част от помещенията на бившата сграда на Община - 2, където в момента се помещават две социални услуги – Център за обществена подкрепа и Център за социална рехабилитация и интеграция. Реално реконструирани ще бъдат помещенията на Центъра за обществена подкрепа, с оглед разширяване на неговата дейност. В настоящия момент Община Казанлък подготвя проектно предложение, благодарение на което ще бъде разкрит нов Дневен център за пълнолетни лица с деменция.\r\nСлавяна ГАЙДАРОВА", "date": "2018.05.31", "title": "Евелина Костова, Община Казанлък: През последния мандат на кмета Галина Стоянова Общината реализира 20 социални услуги от целия спектър"}
{"url": "http://www.focus-news.net/news/2018/05/31/2528514/deutsche-welle-balgariya-e-skap-sayuznik-na-moskva.html", "text": "Пристигането на Бойко Борисов в Москва е политическа маневра, която цели да вкара ръката на София в джоба на Кремъл или в резултат на завой към Руската федерация в ЕС? Политологът Иван Преображенски търси отговор на въпроса в коментар за руската редакция на Deutsche Welle.\r\nТези дни Владимир Путин прие в Москва българския министър-председател Бойко Борисов и се съгласи да опита да изведе до България газопровода „Турски поток“. В хода на срещата се чуха думи и за това, че може да се обмисли отново и строителството на АЕЦ „Белене“. За българското правителство тези изявления са завой на 180 градуса от Брюксел към Москва. Кое променя реалността – отношението на ЕС към Русия или политиката на отделните лидери, решили да спечелят от „геополитическото величие“ на Кремъл?България – отново приятел?\r\nБългария е близък исторически съюзник на Русия, с две малки изключения: Първата и Втората световна война – както опасно се шегуваха руските дипломати през 90-те години на миналия век. Това в пълна степен отразява както взаимните симпатии на руснаци и българи – два славянски, православни народа, воювали заедно срещу Османската империя преди 140 г. назад, така и съмнителните политически игри на двете страни.\r\nСлед разпадането на СССР „българският слон предстана да бъде по-младия брат на съветския“, иронично отбелязваха в онези години. Страната влезе в ЕС и НАТО. А в периода на управление на Бойко Борисов последователно бяха погрегани крупни икономически проекти, които можеше да свържат България и Русия: АЕЦ „Белене“ и газопровода „Южен поток“ под Черно море и по суша – до самото сърце на Европейския съюз. \r\nСпоменът за не състоялото се сътрудничество както в Москва, така и в София бяха многомилиардните разходи. Само за замразяването на „Южен поток“ по официални данни руснаците са загубили повече от 50 млрд. рубли, а по оценка на независими експерти – много повече. Люлка на българската политика\r\nБорисов бе известен в Москва като знатен русофоб още тогава, когато в Русия така не бе наричан нито един друг чуждестранен лидер. През 2016 г. заради победата на президентските избори на „проруския“ кандидат Румен Радев българският премиер подаде оставка. Сега Борисов дойде в Москва дни след посещението на Радев и повтори неговото предложение за сътрудничество. Основното е личното „покаяние“ за това, че е повлиял за охлаждането на двустранните отношения между София и Москва. \r\nПричините за тези промени може би се крият в отсъствието на компенсации от страна на ЕС за отказа на България от „Южен поток“, на която изглежда в София разчитаха, така и също актуалната българска политика. \r\nБорисов и неговата партия ГЕРБ, която с малки прекъсвания е на власт от 2009 г., биха искали да се задържат в управлението и занапред. Това изисква отчитане на промяната на общественото настроение. И засилването на симпатиите към Русия е едно от тези настроения. \r\nВпрочем, любовта към руснаците и страхът от зависимостта от тях е традиционна „люлка“ на българската политика. Интересно е да се разбере дали може обръщането на България към Москва да стане дългосрочно явление и дали то отразява промени в европейската политика като цяло. В края на краищата, от формална гледна точка, „покаянието“ на Бойко Борисов е  само черешка на кремълската торта, с която до този момент черпеха лидерите на Германия, Франция и Япония.Европа на различните интереси\r\nРазлични коментатори представят последните срещи на Путин с чуждестранни лидери и Петербургския икономически форум като „радикален пробив на дипломатическата блокада от страна на ЕС“. Въпреки високопарното сравнение с възстановяването през 1992 г. на икономическите отношения на Съветска Русия със страните от Запада. Усещането за „пробив“ е по-скоро резултат от ефективната работа на руските дипломати, които успяха да свържат съвсем различни събития.\r\nНапример, посещението в Сочи на Ангела Меркел – това е традиционна вежливост. Путин отново стана президент на Русия и дипломатическият етикет изисква лидерът на такава влиятелна страна да бъде поздравен. Макар след връщането си в Берлин продължаването на санцкиите срещу Русия да бяха подкрепени от германския лидер.\r\nПремиерът на Япония Шиндзо Абе безуспешно вече няколко години идва да се договаря за Курилските острови. А прагматикът Еманюел Макрон, президент на Франция, отдавна обещаваше да дойде в Москва. Неговото посещение бе плод на продължителни преговори. „Пробивът“ ще почака\r\nТака визитата на Борисов се явява трета, отделна от останалите истории. Така както и тази, която през юни ще направи Владимир Путин в Австрия, където ще проведе преговори с новото правиелство, макар и да е скептично настроен по отношение на ЕС. Наблюдава се засилване на заинтересоваността на отделните европейски държави от съвместни проекти с Русия, но това определено не е „пробив“. Някои очакват сътрудничество, други – облаги за сметка на руската хазна и готовност да платят за „геополитическо влияние“ . Но общият курс на сдържане на Кремъл и запазване на санкциите срещу Русия засега остават без промяна. Тереза Герова", "date": "2018.05.31", "title": "Deutsche Welle: България е скъп съюзник на Москва"}
{"url": "http://www.focus-news.net/news/2018/05/31/2528543/afp-dzhuzepe-konte-opredeli-klyuchovite-ministri-za-novoto-si-pravitelstvo.html", "text": "Получилият втори мандат за съставяне на правителство в Италия Джузепе Конте обяви своя министерски списък, предава AFP.\r\nЛидерът на „Лигата“ Матео Салвини е избран за министър на вътрешните работи. Неговият колега и коалиционен партньор Луиджи ди Майо, който оглавява „Движение пет звезди“, ще бъде назначен за министър на икономическото развитие.\r\nПаоло Савона, който се превърна в ябълката на раздора при предишния връчен мандат за съставяне на правителство, ще бъде част от новото правителство, но не като министър на икономиката както се искаше първия път, а като министър на европейските работи.\r\nРолята на министър на икономиката ще отиде при Джовани Трио, професор по политическа икономика, за когото се знае че е привърженик на запазването на Италия в еврозоната.\r\nЕнцо Моаверо Миланеси ще бъде министър на външните работи. Йонислав Дочев", "date": "2018.05.31", "title": "AFP: Джузепе Конте определи ключовите министри за новото си правителство"}
{"url": "http://www.focus-news.net/news/2018/05/31/2528515/sport-dominik-tiym-se-klasira-za-tretiya-krag-na-rolan-garos.html", "text": "Седмият поставен в основната схема на „Ролан Гарос“ Доминик Тийм постигна победа с 3:1 сета срещу финалиста от Барселона Стефанос Циципас и се класира за третия кръг на Откритото първенство на Франция по тенис. \r\nАвстриецът се наложи с 6:2, 2:6, 6:4, 6:4 в двубой, продължил два часа и 44 минути. Двубоят започна във вечерната сесия в сряда, но бе прекъснат поради тъмнина след третия сет. \r\nВ следващия кръг Тийм ще играе срещу Матео Беретини, който отстрани Ернест Гулбис.\r\nТурнирът приключи за Денис Шаповалов, който допусна поражение от Максимилиан Мартерер след 7:5, 6:7, 5:7, 4:6.", "date": "2018.05.31", "title": "Спорт: Доминик Тийм се класира за третия кръг на „Ролан Гарос“"}
{"url": "http://www.focus-news.net/news/2018/05/31/2528506/kommersant-lukoyl-shte-izgradi-neftohimichen-kompleks-v-balgariya.html", "text": "Директорът на руската петролна компания „Лукойл\" Вагит Алекперов съобщи, че в България ще бъде изграден нефтохимичен комплекс, отбелязва вестник „Коммерсант“.\r\n„Ще изградим неголям нефтохимически комплекс за пропилен. Става въпрос за модернизация на старото производство“, поясни Алекперов пред РБК след срещата на държавния глава на Руската федерация Владимир Путин с българския министър-председател Бойко Борисов, който бе на посещение в Москва. Самият Алекперов също присъстваше на тази среща, отбелязват от редакцията.\r\nСъгласно думите на Алекперов, „Лукойл“ няма да увеличава доставките на петрол за България. Компанията обсъжда възможностите за изграждането на комплекс за производството на не по-малко от 150 хил. тона пропилен на година, поясни представителят на руския концерн. Комплексът ще бъде изграден в базата на съществуващата рафинерия в Бургас, която преработва около 6,5 млн. тона нефт годишно, макар да има капацитет за 9,5 млн. тона на година.\r\nНяма конкретна яснота за сроковете и финансовите параметри на проекта, уточнвява Алекперов.Тереза Герова", "date": "2018.05.31", "title": "„Коммерсант\": „Лукойл“ ще изгради нефтохимичен комплекс в България"}
{"url": "http://www.focus-news.net/news/2018/05/31/2528516/shumen-botevite-hayduti-shte-prozvuchat-na-170-glasa-v-su-sava-dobroplodni-v-grada.html", "text": "На 1 юни, с песен в съпровод на гайда и 170 рецитиращи откъс от Ботевите „Хайдути“ петокласници, СУ „Сава Доброплодни“ ще се поклони пред паметта на Христо Ботев и загиналите за свободата на България. Това съобщиха от учебното заведение. Ритуалът ще започне в 13,10 часа – между двете учебни смени. В него ще се включат всички ученици от 5. клас на училището. Част от тях – гайдарят Мартин Ганчов и певиците от Народния хор – ще озвучат събитието с изпълнението си на „Кой уши байрака“. На почитта към делото на великия революционер са посветени и триминутните радиоизпълнения на Ботеви стихотворения, с които ще завършва всеки учебен час. По този начин в класните стаи ще прозвучат „Към брата си“, „Елегия“, „Борба“ „Моята молитва“ и „Хаджи Димитър“. Във фоайето на първия етаж на училището ще бъде експонирана изложбата „Свобода или смърт“.", "date": "2018.05.31", "title": "Шумен: Ботевите „Хайдути“ ще прозвучат на 170 гласа в СУ „Сава Доброплодни“ в града"}
{"url": "http://www.focus-news.net/news/2018/05/31/2528093/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "На фона на дипломатическите усилия за спасяването на срещата на върха между САЩ и Северна Корея, която трябва да се състои на 12 юни в Сингапур, различията между Вашингтон и Пхенян по въпроса за ядреното разоръжаване на Корейския полуостров остават значителни, коментират в редакцията на американското издание The Washington Post.\r\n\"Мога да кажа, че различията в позициите между Северна Корея и САЩ остават доста значителни. Няма да е лесно да се преодолеят и да се намери обща основа, но мисля, че не е невъзможно\", отбеляза в рамките на реч в Сеул министърът на обединението Чо Минунгюн.\r\nОценката на южнокорейския политик е отрезвяваща - представители на САЩ и Северна Корея възобновиха разговорите на ниво работни групи, насочени към запълването на тази празнина.\r\nВ края на миналата седмица представители на САЩ и Северна Корея провеждаха консултации в продължение на три часа в опит за намиране на общ език, въпреки несигурността около потенциалната среща на високо равнище между американския президент Доналд Тръмп и севернокорейския лидер Ким Чен-ун. Но от началото на седмицата разговорите бяха преустановени. Източник на редакцията твърди, че причината е свързана с графика на севернокорейците, които успяха да отделят време за преговори едва в следобедните часове на сряда. \r\nВисокопоставеният представител на Пхенян Ким Йонг-чол пристигна в Ню Йорк в сряда, за да се срещне с държавния секретар на САЩ Майк Помпео за разговори на високо равнище. Очаква се срещата помежду им да се състои в четвъртък.\r\nИ двете нива на преговори между представители на САЩ и Северна Корея са насочени към запълване на пропастта по въпроса за програмата на Пхенян за ядрени оръжия. Съгласно думите на Чо Минунгюн, надеждите са насочени към резултатите от срещата между Помпео и специалният пратеник на Северна Корея. \r\n\"Сега, когато лидерите на двете страни участват в преговори отгоре надолу, мисля, че шансовете да се намери обща основа са големи\", изрази увереност политикът на Сеул. \r\nТъй като съдбата на срещата на върха на 12 юни към настоящия момент остава нея, президентът на Южна Корея Мун Дже-ин обмисля дали да пътува до Сингапур на 12 юни в опит да организира тристранна среща, разкри говорител на Синята къща. Решението на Сеул ще зависи пряко от резултатите от преговорите между Тръмп и лидера на Пхенян.\r\n*** Политическа безизходица в Италия, която разтърси глобалните пазари и притесни европейските партньори на страната, продължава близо четвърти ден, докато президентът на Италия Серджо Матарела търси начин да насърчи създаването на ново правителство и да отклони провеждането на нови избори, пише The Wall Street Journal.\r\nМатарела обмисля възможността за съживяване на коалиционното правителство подкрепяно от двете най-големите партии в Италия в момента – „Движение пет звезди“ и „Лигата“.\r\nСъс запазването на високото напрежение, обаче, и натискът на някои политически лидери за бързи избори, събитията в Италия останаха крайно непостоянни.\r\nПрез уикенда италианският президент наложи вето на създаването на ново правителство, заради предложения министър на икономиката, който изповядва евроскептични идеи.\r\nВетото предизвика разрив в коалицията, вкарвайки Италия в политически хаос и повишавайки вероятността от нови избори.\r\nНо в сряда, лидерът на „Движение пет звезди“ Луиджи ди Майо потърси начин за възкресяване на коалиционното правителство с „Лигата“.\r\nСлед неформална среща с президента в сряда, ди Майо предложи на „Лигата“ да сформират правителство с различен министър на икономиката.\r\nЛидерът на „Лигата“ Матео Салвини заяви пред своите последователи, че ще обмисли предложението на Луиджи ди Майо.\r\nСпоред представител на президентския офис, Серджо Матарела обмисля тази нова опция „с високо внимание“.\r\n***Сирийските кюрдски „Отряди за народна самоотбрана“ (ОНС) ще се изтеглят от сирийския регион Манбидж според постигнатото по-рано споразумение между Анкара и Вашингтон и Турция ще осъществява мониторинга над района, заяви турският министър на външните работи Мевлют Чавушоглу в сряда, цитиран от електронното издание на турския ежедневник Yeni Safak.\r\n„Ако можем успешно да актуализираме това, може да приложим същото нещо из цялата Северна Сирия. Графикът ще бъде определен на 4 юни. Вярвам, че САЩ искат да прекъснат връзките си с ОНС/ПКК (Работническата партия на Кюрдистан)“, заяви Чавушоглу.\r\nМиналата седмица, припомня турският вестник, работни групи, които се срещнаха в Анкара, заявиха, че са разработили проект за сътрудничество, което да обезпечи сигурността и стабилността в Манбидж.\r\nОНС е военното крило на сирийската кюрдска партия „Демократически съюз“ (ДС), издънка на ПКК, обяснява „Йени Шафак“. САЩ игнорират връзките на ОНС/ДС със САЩ и ЕС и турския списък на терористичните организации, в който влизат сирийските кюрдски организации.F-35\r\nТурция ще задоволи нуждите си от другаде, ако САЩ не й позволи да придобие американски изтребители F-35, предупреди турският външен министър.\r\n„Предварителните плащания по този проект са направени. Това е всеобхватно споразумение. Не е само покупка, а общо производство“, добави Чавушоглу след завръщането си от визита в Германия.\r\nТурският вестник обяснява, че Анкара има намерение да купи повече от 100 изтребители F-35 и миналата година Пентагонът е получил 3,7 милиарда долара като междинно плащане за производството на 50 самолета за неамерикански клиенти, включително Анкара.\r\nМиналата седмица, продължава вестникът, комисия към американския Сенат прие свой вариант на военния бюджет на стойност 716 милиарда долара, в който е включена мярка за блокиране на доставките на самолети за Турция, което допълнително обтегна отношенията между съюзниците в рамките на НАТООтношенията между САЩ и Турция\r\nЧавушоглу добави, че турската военна база Инджирлик ще бъде затворена единствено ако отношенията със САЩ стигнат до точка на пречупване. „Йени Шафак“ обяснява, че базата е стратегически военен обект в южната турската южна провинция Адана.\r\nВъншният министър също анонсира, че посланикът на Турция във Вашингтон, който бе привикан за консултации в Турция, след като израелските сили за сигурност убиха десетки палестински протестиращи в Ивицата Газа този месец, ще се върне на работното си място.\r\n*** Министър-председателят на Израел Бенямин Нетаняху заяви в сряда, че военните сили на Израел са нанесли „най-силния удар“ от години на терористичните групи в Газа, които той подчерта че са вдъхновени от Иран, пише The Times of Israel.\r\n„От вчера насам израелските отбранителни сили отвърнаха на обстрелите от Ивицата Газа и удариха дузина терористични цели в най-силния удар, който сме им нанесли от години“, заяви Нетаняху.\r\nГоворейки по време на възпоменателна церемония за жертвите от кораба „Алталена“, потопен по време на войната за независимост на Израел, премиерът обвини „Хамас“ и „Ислямски джихад“ за изстрелването на близо 200 ракети и предупреди палестинските терористични групировки, че ще „платят скъпо“ ако обстрелването продължи.\r\n„Режимът на Хамас, Ислямски джихад и другите терористични групировки, вдъхновени от Иран, са отговорни за ескалацията“, заяви израелският премиер. „Няма да излагам нашите планове, защото не желая нашите врагове да знаят какво да очакват. Но едно нещо е ясно: Когато ни тестват, си плащат веднага. И ако продължат да ни тестват, ще продължат да си плащат скъпо“.\r\nНетаняху допълни, че през следващата седмица ще пътува до Германия, Франция и Великобритания, за да се срещне с европейските лидери относно ядреното споразумение с Иран и иранското военно засилване в съседна Сирия.\r\n„Ще ги запозная с последните стратегически развития в нашия регион, които са свързани с усилията за спиране на иранската агресия в Сирия и другаде“, обясни той.\r\n***", "date": "2018.05.31", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/05/31/2528094/predstoyashti-sabitiya-v-stranata-za-31-may-agentsiya-fokus.html", "text": "***\r\nОт 10.00 часа в резиденция „Бояна“ председателят на парламента Цвета Караянчева ще приветства участниците в Европейския ден на конкуренцията, организиран от КЗК. \r\n***\r\nОт 09.00 часа ще се проведе заседание на Народното събрание.\r\n***\r\nОт 08.30 часа пред Министерството на отбраната е организиран протест на ПП „Възраждане“ с основно искане за оставка на правителството по повод водените преговори с Р Турция за сключването на двустранно споразумение за провеждането на презгранични операции по т.нар. програма Air Policing. \r\n***\r\nОт 08.30 до 14.00 часа в Литературен клуб „Перото” ще се проведе организирана от УНИЦЕФ дискусия, посветена на потребностите на съвременните родители.\r\n***\r\nОт 09.00 часа 9 състав на Специализирания наказателен съд ще гледа делото срещу Галина Ц., Красимир Н., Мирослав Ч. и др. за организиране и ръководене на организирана престъпна група. \r\n***\r\nОт 09.30 часа 21 състав на СГС ще се гледа делото срещу Герман Костин (чл. 116 НК). \r\n***\r\nОт 09.30 часа  ще се състои заседание на Пленума на Висшия съдебен съвет.\r\n***\r\nОт 09.30 часа 15 състав на Специализирания наказателен съд ще гледа делото срещу Алексей П., Антон П., Кирил Т. и др. за организиране и ръководене на организирана престъпна група. \r\n***\r\nОт 09.30 часа в Дома на Европа ще се проведе Петата международна конференция на катедра „Европеистика“ и „Жан Моне Център за високи постижения“ на СУ  „Св. Климент Охридски“. Конференцията „Съединението прави силата“ е посветена на българското ротационно председателство на Съвета на Европейския съюз.  \r\n***\r\nОт 10.00 часа ще започне заседанието на Столичния общински съвет. \r\n***\r\nОт 10.00 часа 16 състав на Специализирания наказателен съд ще гледа делото срещу Милко М., Росен Д., Златомир И. и др. за организиране и ръководене на организирана престъпна група. \r\n***\r\nОт 10.00 часа 8 състав на Специализирания наказателен съд ще гледа делото срещу Цветан В., Александър П., Илиан З. и др. за организиране и ръководене на организирана престъпна група. \r\n***\r\nОт 10.30 часа в Министерството на здравеопазването (залата на ет. 4) ще се проведе пресконференция по повод Световния ден без тютюнопушене. Участие в пресконференцията ще вземат зам.-министърът на здравеопазването Светлана Йорданова, ръководителят на офиса на СЗО в България д-р Михаил Околийски,  председателят на Коалиция за живот без тютюнев дим д-р Гергана Гешанова и председателят на Дружеството на кардиолозите проф. Арман Постаджиян. \r\n***\r\nОт 10.30 часа в „София Хотел Балкан“, зала Средец, заместник-министърът на икономиката Александър Манолев и изпълнителният директор на Изпълнителна агенция за насърчаване на малките и средни предприятия Габриела Козарева ще представят новите условия за кандидатстване по Националния иновационен фонд (НИФ).\r\n***\r\nОт 10.30 часа в двореца „Врана” ще се състои годишната Генерална асамблея на Европейската лига за икономическо сътрудничество. Участие в събитието ще вземат президентът на Лигата - Барон Бернард Сноа, представители на Европейската комисия, Европейска банка за възстановяване и развитие, посланици, анализатори и др.\r\n***\r\nОт 11.00 часа в пресклуба на БТА ще се състои пресконференция на Асоциацията на автомобилните производители и техните оторизирани представители в България (ААП) за откриването на международно изложение за тежкотоварни автомобили TRUCK EXPO 2018.\r\n***\r\nОт 12.00 часа в Националния пресклуб на БТА, Инициативен комитет за петиция и подписка на граждани във връзка с предложения за промяна на Кодекса за социално осигуряване (КСО) ще дадат пресконференция, на която ще представят предложения за преизчисляване на пенсиите и за отмяна на ограничението на максималния размер на пенсията за всички български граждани, придобили право на пенсия, независимо от годината на придобиване.\r\n***\r\nВ 12.00 часа в заседателната зала на МВР ще се състои редовен месечен брифинг. \r\n***\r\nОт 15.00 часа в зала „България“ ще се проведе пресконференция на Софийската филхармония за новия ѝ сезон, през който ще отбележи своята 90-а годишнина. \r\n***\r\nОт 17.30 часа в учебния театър на НАТФИЗ ще бъдат връчени осмите по ред годишни награди за принос към подобряване на благосъстоянието на децата в България „Златна ябълка“.\r\n***\r\nОт 18.00 часа в големия салон на БАН ще бъде представена книгата „Янините девет братя\" на акад. Пламен Карталов. \r\n***\r\nОт 18.00 часа в Двореца, пл. „Княз Александър І“, ще бъдат представени портрети от Злато Бояджиев. \r\n***\r\nОт 18.00 ч. в Лъчетерапевтичния комплекс на Университетската специализирана болница за активно лечение на онкологични заболявания (УСБАЛО) ще бъде открита кампания под надслов „Продължаваме“.\r\n***\r\nОт 18.30 часа в хотел „Best Western Premier“ в зала „Хийтроу“ (бул. „Брюксел“ 11) „Двунационалната Търговска Камара България - Израел“ организира семинар на тема:\r\n\"Правно и данъчно прилагане като фактор за подобряване на българската икономика в подкрепа на развитието на бизнеса\".\r\n***\r\nОт 18.30 часа в Столична библиотека ще се състои благотворително четене под надслов „Поезия с кауза“. \r\n***\r\nОт 18.00 часа в галерия „София“ ще бъде представена изложба, посветена на Милка Петрова-Коларова, автор на първия български роман-пътепис „Сама по света“.\r\n***\r\nОт 18.30 часа в Литературен клуб „Перото“ ще бъде представен полският писател, журналист и репортер Мариуш Шчигел. \r\n***\r\nОт 19.00 часа в Музикалния театър ще се състои премиерата на най-новия български мюзикъл за деца и възрастни \"МАЛКИЯТ ПРИНЦ - Пътуването на Розата\".\r\n***\r\nОт 10.30 часа в РЗИ – Благоевград ще се проведе пресконференция по повод световния ден без тютюнопушене. \r\n***\r\nОт 12.00 часа пред зала „22 септември“ ще се проведе Регионален форум по водородни технологии. \r\n***\r\nОт 10.30 часа до 20.00 часа в Сърф Училище – Бургаски Морски Клуб ще се проведат демонстрации на световния шампион по кайтсъф Аиртон Козолино и DJ парти. От 13.45 часа  ще се състои официално откриване на Европейския морски ден в Атриума на Бургаски свободен университет. От 14.00 часа ще бъде открита Научна археологическа конференция в зала „Георги Баев“ на КЦ „Морско казино“. В 15.30 часа ще се състои церемония по първа копка на Конгресен център в Зоната за обществен достъп на Пристанище Бургас. От 18.00 часа ще бъде открита изложбата „Тайните на Черно море“, зала „Ал. Г. Коджакафалията“ на КЦ „Морско казино“.\r\n***\r\nОт 14.00 до 16.00 часа в централата на ПП ГЕРБ на ул. „Георги Бенковски“ №1 общинският съветник Бонка Банкова ще има приемен ден. \r\n***\r\nОт 14.30 до 16.30 часа във фоайето на Регионалната здравна инспекция ще се проведе кампания за измерване на въглеродния оксид в издишания въздух по повод Световния ден без тютюн. \r\n*** \r\nОт 9.00 часа в голяма зала на Община Велико Търново ще се проведе Сесия на Великотърновски общински съвет. \r\n*** \r\nОт 10.00 до 13.00 часа в парк „Марно поле” – Велико Търново ще се проведе информационно-образователна кампания, посветена на превенцията на тютюнопушенето, под мотото „Загаси цигара – спаси сърце”. \r\n*** \r\nОт 11.00 часа в зала 500 на Областна администрация – Велико Търново ще се проведе работна среща по прилагане на новоприетия Закон за противодействие на корупцията и отнемане на незаконно придобито имущество и последните му промени. \r\n*** \r\nОт 17.30 часа в  Парк „Дружба“ ще се състои празник по повод 55 години Детска градина „Първи юни“.  \r\n***  \r\nОт 10.00 ч. в сградата на РЗОК – Видин ще се проведе пресконференция на тема - Договорният процес, съгласно Националния рамков договор за медицинските и Националния рамков договор за денталните дейности за 2018 година. \r\n***  \r\nОт 13.30 ч в залата на ОДМВР – Видин ще се проведе редовен месечен брифинг на старши комисар Петър Коцин, директор на ОДМВР-Видин. \r\n***\r\nОт 18.00 часа кметът на Община Видин Огнян Ценков ще участва в изнесена приемна в село Гомотарци, организираната от групата на общинските съветници на ПП ГЕРБ в Общинския съвет-Видин. \r\n***\r\nОт 9.30 часа в двора на СУ „Христо Ботев“ ще се състои първа копка за изграждане на спортна зала в училището. \r\n***\r\nВ 14.00 часа в сградата на ОДМВР-Враца ще се състои брифинг за медиите. \r\n***\r\nОт 16.30 часа на пл. „Христо Ботев“ ще се състои шествие и концерт на детски и юношески мажоретни състави от Враца.\r\n***\r\nОт 17.30 часа в Регионална библиотека „Христо Ботев“ ще бъде представено дигитализирано копие на тефтерчето на Христо Ботев. \r\n***\r\nВ 11.00 часа в заседателната зала на втория етаж в общинска администрация кметът на община Димитровград Иво Димов ще се срещне с децата от 1а клас от ОУ \"Пенчо Славейков\" с класен ръководител Петя Йорданова. \r\n***\r\nОт 11.30 часа в НЧ „Йордан Йовков – 1870 г.“ ще се състои тържество под надслов „Ваканция, здравей“. \r\n***\r\nОт 11.00 часа в клуба на БСП ще се проведе приемна на народния представител Валери Жаблянов.  \r\n***\r\nОт 14.00 часа залата на Община Кюстендил ще се състои редовно месечно заседание на Общински съвет. \r\n***\r\nОт 10.00 до 14.00 часа на бул. „България“ /до МГ „К. Величков“/  ще се извършват измервания на въглероден оксид  в издишан въздух и количество на карбоксихемоглобин в кръвта на пасивни и активни пушачи в изнесени Кабинети за консултиране и отказване от тютюнопушенето. \r\n***\r\nОт 11.00 часа в кметската зала на Община Пазарджик (бул. „България“ 2) главният изпълнителен директор на „Български пощи“ ЕАД Деян Дънешки ще пусне в употреба издание на тема „100 години футбол в Пазарджик (ФК „Хебър“)“ -  илюстрована пощенска карта с оригинален знак за цена на пощенската услуга и специален пощенски печат.\r\n***\r\nОт 11.00 часа в театрален салон, Обединен детски комплекс, официално ще бъде закрита Национална програма „Детско полицейско управление“. \r\n***\r\nОт 18.00 часа в Малък салон,  Дворец на културата, ще се състои концерт на Народни оркестър „Фолклорът – настояще и бъдеще“. \r\n***\r\nВ 09.30 часа в зала 10 на Окръжния съд ще се проведе заседание по делото срещу собствениците на фирма „Одрин 8“ за опит за събаряне на тютюнев склад – паметник на културата. \r\n***\r\nВ 10.00 часа в зала 5 на Окръжния съд ще се проведе заседание по делото срещу подсъдимия Боян Л., обвинен в избягване на установяване и плащане на данъчни задължения в особено големи размери. \r\n***\r\nВ 10.00 часа в спортната зона на Младежкия център на Гребната база ще се проведе ученическо състезание, организирано от Областната дирекция на Пловдив. \r\n***\r\nВ 15.00 часа в зала 10 на Районния съд ще се проведе заседание по делото срещу адвокатът Владимир Елдъров, обвинен за злоупотреба на доверие. \r\n***\r\nОт 17.30 часа в къща „Хиндлиян“ ще се открие изложба на театрални кукли, изработени от ученици от Националната гимназия за сценични и екранни изкуства. \r\n***\r\nОт 18.30 часа в Градската художествена галерия ще се открие изложба на художниците от 27-и фестивал „Процес – Пространство“. \r\n***\r\nОт 19.00 часа на Римския стадион,  Junior Chamber International – Bulgaria (JCI Bulgaria) ще отличи и награди  ТОП 10 на „Най-изявените млади личности на България” за 2018 г. \r\n***\r\nОт 10.00 часа в Регионалния исторически музей в Русе ще започне пресконференция по повод стартирането на дейностите по проект „Един ден от живота на праисторическия човек“. \r\n***\r\nОт 10.00 часа пред входа на поликлиниката в Смолян, а от 13.30 часа пред кардиологичните кабинети на ет. 3, в инициатива на РЗИ – Смолян, пушачите ще могат да измерят безплатно съдържанието на въглероден оксид в издишания въздух, по повод 31 май – Световен ден без тютюн. \r\n***\r\nВ 11.00 часа в почивната станция на „Мини Марица изток“ ЕАД в Старозагорските минерални бани ще бъде открита 28-та международна научна конференция, организирана от Съюза на учените в Стара Загора, Тракийския университет и община Стара Загора с партньорството на ММИ. Научният форум се провежда под надслова „Българското европредседателство – иновации и просперитет“.\r\n***\r\nОт 19.00 часа в Драматичен театър ще бъде представена постановката „Айфелова кула“. \r\n***\r\nОт 19.00 часа в Оперен театър ще бъде представена операта „Травиата“. \r\n***\r\nОт 17.30 часа на площад „Свобода“ ще се състои концерт на детските градини от общината „Ще бъдем..“. \r\n***\r\nОт 18.00 часа в Младежки център Хасково, зала №2, ще се проведе среща-разговор и представяне на книгите на известния психолог и автор Събка Дякова – Чехович.\r\n***\r\nОт 10.00 часа в с. Минерални бани ще бъде открит ХVІІІ Международен детски фестивал „Децата на Балканите – с духовност в Европа!“. \r\n***\r\nОт 9.00 часа в зала 363 на общината ще се проведе заседание на Общински съвет- Шумен. \r\n***\r\nОт 14.30 часа областният управител, зам.-областният управител,  представители на община Шумен, Областно пътно управление и Пътна полиция ще бъдат на място да проверят изпълнението на решенията по обезопасяване на кръстовището при село Дибич по пътя Шумен – Карнобат. \r\n***\r\nОт 18.30 часа Регионална библиотека „Стилиян Чилингиров” организира за шуменци и гостите на града Нощ в Библиотеката.\r\n***\r\nОт 18.30 часа в зала „Безистен“ ще се състои концерт на Дамски хор „Проф. Георги Димитров“, посветен на празника на Ямбол.", "date": "2018.05.31", "title": "Предстоящи събития в страната за 31 май (Агенция „Фокус“)"}
{"url": "http://www.focus-news.net/news/2018/05/31/2528099/reuters-noviyat-prezident-na-kuba-poseti-venetsuela.html", "text": "Новият президент на Куба Мигел Диас-Канел пристигна в Каракас в сряда в първата си чуждестранна визита като държавен глава, съобщава Reuters.\r\nВизитата е израз на солидарност с президента на Венецуела Николад Мадуро, чието преизбиране засили недоволството в Запада.\r\n„Венецуела се нуждае от нашата солидарност“, заяви Диас-Канел пред Общото събрание на Венецуела. „Агресията срещу Венецуела наранява цяла Америка“.\r\n„Вашите думи изразяват най-добрите черти на кубинския народ и ние сме завинаги благодарни за подкрепата, която ни дадохте“, заяви Делси Родригез, съюзник на Мадуро и председател на събранието.\r\n„Ние почувствахме победата на Мадуро като наша“, заяви Диас-Канел. „Венецуела е подкрепяла Куба по много начини през историята. Имаме дълг на благодарност“. Йонислав Дочев", "date": "2018.05.31", "title": "Reuters: Новият президент на Куба посети Венецуела"}
{"url": "http://www.focus-news.net/news/2018/05/31/2528098/plovdiv-prezidentat-rumen-radev-otkri-mezhdunarodnoto-izlozhenie-za-otbranitelna-tehnika-hemus-2018-obzor.html", "text": "Президентът Румен Радев откри Международното изложение „Хемус 2018“ в Пловдив. В него участват 17 държави, а общият брой изложители е 69, от които 48 български. „Международното изложение „Хемус“ още веднъж показва, че българската отбранителна индустрия е не само високотехнологичен сектор, даващ продукти с добавена стойност, от които България има нужда, а и че той е конкурентоспособен сектор в световен мащаб и двигател на сътрудничество между институциите в сферата на отбраната с наши и международни партньори“, каза Румен Радев. Той посочи, че на това изложение за първи път присъства и МВР, което ясно показва, че сигурността е интегрален сектор и зависи от обединяването на усилията на всички. Според Румен Радев е радостно и засиленото участие на структури и институции на образованието и науката в това изложение, без които няма успех в нито един такъв високотехнологичен сектор. Президентът благодари специално и за чуждестранното участие в изложението, което дава възможност за обмяна на опит и за засилване на сътрудничеството. Радев посочи, че е радостен и  от факта, че Министерството на отбраната задълбочава сътрудничеството с Военния промишлен комплекс, което дава възможност български компании да вземат все по-активно участие в модернизирането на Въоръжените сили.\r\nПри пристигането си на изложението, президентът прие строя на почетния караул на Гвардейската част.\r\nВ приветствието си към участниците в Международното изложение за отбранителна техника „Хемус“ в Пловдив министърът на отбраната Красимир Каракачанов каза, че тази изложба се провежда в „златно време за България“ предвид това, че преди две седмици Правителството е гласувало двата проекта за модернизация на Българската армия. Каракачанов оповести, че се очаква до няколко седмици да бъде гласуван и третия проект, касаещ Военноморските сили. Първите два проекта са свързани със закупуването на нов изтребител за Военновъздушните сили на България и придобиване на нова бронирана техника за Сухопътни войски. „Мотото на тазгодишната изложба е „Отбрана, тероризъм и сигурност“, като съществен принос в нея има и участието на специализиран отряд за борба с тероризма на Главна дирекция „Пожарна безопасност и защита на населението“ от състава на МВР, съобщи министърът на отбраната. Той изказа благодарност на всички чуждестранни фирми от Европа, Азия и Африка, които присъстват на изложението. Според Каракачанов, това показва засилен интерес към „Хемус“ и покрива амбициите на България да става все по-сериозен фактор по отношение изработването на изделия с подобно предназначение.\r\nПрезидентът Румен Радев коментира пред журналисти, че модернизацията на Българската армия няма алтернатива, по повод искането на депутата Веселин Марешки за налагане на мораториум върху средствата за модернизация на армията. Според Румен Радев невежеството в сферата на сигурността не само, че е опасно, накрая то винаги излиза скъпо.\r\nПо време на пресконференция преди изложението „Хемус 2018” в Пловдив заместник-министърът на обраната Анатолий Величков посочи, че основен акцент в трите проекта за модернизация на Българската армия е не просто да бъдат закупени готови продукти от производители, а да бъдат включени български компании, които да осъществят част от дейностите по интеграция на бойната техника. Очаква се до два месеца да бъдат оповестени и първите оферти, конкретно за пехотата с тези изисквания към участниците, уточни заместник-министърът на обраната Анатолий Величков.\r\nЗаместник-министърът на икономиката Александър Манолев пък подчерта, че военно-промишленият отрасъл е във възход. Износът на военна продукция за 2017 година надхвърля 1,2 милиарда евро, а основните ни пазари са Индия, САЩ и страни от Европа и Азия.\r\nИзложението ще продължи до 2 юни. То ще бъде съпътствано от международна научна конференция, включена в календара на Българското европредседателство. Ще има и заседание на Индустриалния форум, а също и демонстрационни стрелби на полигона „Змейово“.\r\nЦветана ТОНЧЕВА", "date": "2018.05.31", "title": "Пловдив: Президентът Румен Радев откри Международното изложение за отбранителна техника „Хемус 2018“ (ОБЗОР)"}
{"url": "http://www.focus-news.net/news/2018/05/31/2528096/ekathimerini-planira-se-otvaryaneto-na-poveche-lageri-na-ostrov-lesbos-sled-skoroshnite-buntove.html", "text": "Въпреки силната местна опозиция, правителството планира изграждането на нови приемни съоръжения за мигранти и бежанци на остров Лесбос, след като бунтовете в редица пренаселени лагери в петък подбуди стотици кюрдски мигранти да зарежат съоръженията, пише Ekathimerini.\r\nТова не е първият път, в който бунтове разтърсват лагера „Мориа“, където допреди миналата седмица около 7 300 души са обитавали съоръжението при максимална допустимост от 3 000.\r\nНедоволството се е отприщило в петък, според местни източници, след като мигранти от арабските държави са критикували кюрдски резиденти, обвинявайки ги в неспазването на религиозните обичаи.\r\nСпорът е ескалирал в сблъсъци и в резултат повече от 800 мигранти, предимно кюрди, са напуснали лагера „Мориа“.\r\nСтотици други пренощуват в местни площади и паркове, несклонни да се върнат в държавните лагери, за които се притесняват че не са безопасни.\r\nВъпреки местната опозиция, правителствените представители настояват че решение трябва да бъде намерено, тъй като мигранти продължават да достигат източните егейски острови от съседна Турция.\r\nВ писмо до министъра на миграцията на Гърция Димитрис Вицас кметът на Лесбос Спирос Галинос описа плановете на правителството да изградят нови приемни съоръжения, като едностранно действие което е в директно нарушение на волята на местната общност. Йонислав Дочев", "date": "2018.05.31", "title": "Ekathimerini: Планира се отварянето на повече лагери на остров Лесбос след скорошните бунтове"}
{"url": "http://www.focus-news.net/news/2018/05/31/2528100/tass-dmitriy-medvedev-pristigna-v-tadzhikistan-na-ofitsialno-poseshtenie.html", "text": "Министър-председателят на Русия Дмитрий Медведев пристигна в столицата на Таджикистан Душанбе в четвъртък и ще вземе участие в среща на Съвета на правителствени председатели на Общността на независимите държави (ОНД), съобщава ТАСС.\r\nВ четвъртък, премиерът Медведев ще се срещне с президента на Таджикистан Емомали Рахмон и премиера на страната Кохир Расулзода.\r\nПресслужбата на руския Кабинет заяви, че страните ще се фокусират върху развитието на сътрудничеството в търговията, икономиката, инвестициите, енергетиката, транспорта, селското стопанство, миграцията и хуманитаристиката.\r\nНяколко двустранни документа ще бъдат подписани по време на разговорите.\r\nНа 1 юни Медведев ще вземе участие в срещата на Съвета на правителствени председатели на ОНД в Душанбе. Участниците в срещата се очаква да разменят своите възгледи за настоящето икономическо сътрудничество между държавите от ОНД и перспективите за развитието му. Те също ще обсъдят и преговорите за проектоспоразумението за услуги в свободната търговия, иновативното сътрудничество, развитието на пазара за интелектуалната собственост и интеракция в митническата област, образованието и младежката политика.\r\nРуският премиер ще проведе двустранни срещи със своите колеги от страните-членки на ОНД. Йонислав Дочев", "date": "2018.05.31", "title": "ТАСС: Дмитрий Медведев пристигна в Таджикистан на официално посещение"}
{"url": "http://www.focus-news.net/news/2018/05/31/2528095/standard-makedoniya-hashim-tachi-zayavi-che-izolatsiyata-na-kosovo-shte-otvori-prostranstvo-za-antievropeyski-ideologii.html", "text": "В опит да убеди европейски политици, че Европейският съюз трябва да либерализира визовия режим за косовските граждани, президентът на Косово на Хашим Тачи предупреди, че в противен случай в страната биха могли да навлязат вредни за Европа идеологии, предава „Стандард“.\r\n„Ако изолацията на косовските граждани продължи, това ще позволи на другите интереси, които са противни на интересите на ЕС, да се намесят“, заяви Тачи в интервю. Йонислав Дочев", "date": "2018.05.31", "title": "„Стандард“ (Македония): Хашим Тачи заяви, че изолацията на Косово ще отвори пространство за антиевропейски идеологии"}
{"url": "http://www.focus-news.net/news/2018/05/31/2528097/telma-makedoniya-spored-sotsiologichesko-prouchvane-sdsm-poluchava-255-protsenta-a-vmro-dpmne-206-protsenta-podkrepa-ot-grazhdanite.html", "text": "Според социологическо проучване на нагласите на избирателите в Македония, СДСМ на Зоран Заев получава 25,5 процента, а ВМРО-ДПМНЕ на Никола Груевски 20,6 процента от подкрепата на избирателите, съобщава „Телма“.\r\nАко утре се проведат избори СДСМ би получила най-много гласове. За него биха гласували 25,5 процента от гражданите, докато за ВМРО-ДПМНЕ биха гласували 20,6 процента, показва най-новото проучване на Телма и МЦМС, проведено по телефона между 15 и 23 май на представителна извадка от 1 052 респонденти.\r\nЗа сравнение в проучване в същия период от миналата година ВМРО-ДПМНЕ имаше предимство от 24,5 процента срещу 23,7 процента за СДСМ. Това означава, че рейтингът на СДСМ се е повишил с един процент, докато този на ВМРО-ДПМНЕ е намалял с 3,9 процента.\r\nВ албанския политически блок води ДУИ със 7,4 процента, което е по-малко в сравнение с миналогодишното проучване, когато партията е имала 8,5 процента подкрепа.\r\nЗа Алианса за Албанците са заявили подкрепата си 2,9 процента от гласоподавателите, а за БЕСА – без значение за кое от двете крила – подкрепата е по 2 процента.\r\nНе е за пренебрегване процентът на нежелали да отговорят – 26,2 процента и на тези, които са заявил че няма да гласуват – 11,8 процента.\r\nПроучването сочи, че рейтингите на СДСМ сред албанските гласоподаватели са нараснали с 13,2% в сравнение с анкетираните през миналата година, когато те са се доверили на 12,4% от албанските респонденти.\r\nИнтересни са числата на рейтингите на лидерите на политическите партии. Най-мощният рейтинг има премиерът и лидер на СДСМ Зоран Заев, който получава 24,1 процента одобрение. Заев обаче е имал по-висок рейтинг през май миналата година, когато е получил с 0,7 процентни пункта повече, отколкото сега. Президентът Георге Иванов е на второ място в класацията с 9,9 процента одобрение. Иванов има по-висок рейтинг от бившия министър-председател и лидер на ВМРО-ДПМНЕ Никола Груевски, който получава одобрение от 6,1 процента.\r\nТова е напълно различна картина в сравнение с рейтингите на политическите лидери от миналата година, ако е известно, че през май миналата година лидерът на ВМРО-ДПМНЕ Никола Груевски е имал най-висок рейтинг с 28,5 процента. Груевски има рейтингов спад от 22,4 процента за една година. Неговият наследник Кристиан Мискоски, се радва само на 2,9 процента одобрение, което е идентично с това, което се ползва лидерът на Алианса за Албанците Зиядин Села. Лидерът на ДСИ Али Ахмети се радва на 4,1 процента одобрение, което е спад от 2 процента в сравнение с миналогодишните 6,1 процента.\r\nАнкетата на Телма и МЦМС също отговори на въпроса колко Зоран Заев оправдава доверието с работата си? Средният рейтинг, който получи Заев от гражданите е 2,78.\r\nКак изглежда скалата поотделно в оценките си от един до пет за Зоран Заев. Най-ниската оценка - единица Заев е получил от 26 процента от респондентите; 22,2 процента го оценяват с тройка, докато 15,5 процента го оценяват с четворка. С петица са го оценили 15,2 процента, докато 14,4 процента са го оценили с двойка. Йонислав Дочев", "date": "2018.05.31", "title": "„Телма“ (Македония): Според социологическо проучване СДСМ получава 25,5 процента, а ВМРО-ДПМНЕ 20,6 процента подкрепа от гражданите"}
{"url": "http://www.focus-news.net/news/2018/05/31/2528101/nova-makedoniya-makedoniya-balkanskite-darzhavi-i-avstriya-shte-rabotyat-zaedno-protiv-novata-valna-ot-imigranti.html", "text": "Страните от Югоизточна Европа и Австрия водят преговори за блокиране на новия прилив на имигранти по „балканския маршрут“, заяви в сряда министърът на вътрешните работи на Австрия Херберт Кикел, предава „Нова Македония“.\r\nСлед телефонни разговори с колегите си от Македония, Албания, Босна и Херцеговина, Хърватия, Гърция, Косово, Сърбия и Словения, австрийският министър посочи, че е бил договорен „оперативен и политически план“.\r\nКикел не съобщи повече детайли.\r\nГоворителят на Върховния комисар на ООН за бежанците Чарли Джаксли заяви, че броят на мигрантите е нараснал, но подчертава че новопристигналите са много по-малко в сравнение с кризата преди две години.\r\nСпоред комисията на ООН най-голямата група имигранти по \"Балканския маршрут\" се състои от сирийци, афганистанци и пакистанци. Йонислав Дочев", "date": "2018.05.31", "title": "„Нова Македония“ (Македония): Балканските държави и Австрия ще работят заедно против новата вълна от имигранти"}
{"url": "http://www.focus-news.net/news/2018/05/31/2528105/the-times-frantsiya-blokira-sdelkata-za-brekzit-po-sigurnostta.html", "text": "Франция блокира опита на Великобритания да остане част от системата за сигурност на Европейския съюз, който помага за идентифицирането на чужди престъпници и е изработена, за предпазване на общността, пише британският вестник The Times.\r\nПравителството на Великобритания иска гаранция, че ще продължи да има достъп и да споделя важна информация за ДНК, пръстови отпечатъци и превозни средства с други европейски държави след Брекзит.\r\nМинистрите заявиха, че участието на Великобритания в т.н. Прюмска конвенция е „очевидно в националния интерес“. Системата позволи на френските и белгийските власти да идентифицират терористите отговорни за атаките в Париж през ноември 2015 година.\r\nВеликобритания, обаче, е отблъсната по време на скорошна среща за присъединяване към проект „Прюм 2“, с Франция начело на съпротивата. Правителствена фигура заяви: „По принцип Франция е доста услужлива когато стане на въпрос за сътрудничество в сферата на сигурността, но в този случай те се държат странно“.\r\nСпорът е поредният знак, че Тереза Мей има затруднения в сключването на пост-брекзит сделка по сигурността. Подобно на участието на Великобритания в проекта „Галилео“, Европейската комисия настоява за налагане на правила, които ограничават споделянето на чувствителна информация с трети страни.\r\nОтказът на Великобритания да се предаде на контрола на Европейския съд представлява още едно препятствие в споделянето на информация. По начало Великобритания бе убедена, че способностите ѝ в правоприлагането и разузнаването ще ѝ помогнат да надскочи „идеологическите“ възражения, след като останалите държави-членки слагат като свой приоритет сигурността. Разногласието около Прюм е най-новата конфорнтация, която подрива това вярване. Въпреки, че Франция подкрепя искането на Великобритания за пълен достъп до 14-милиардната система „Галилео“ след Брекзит, тя заема по-твърда позиция относно датабазата с ДНК отколкото други европейски държави.\r\nДържави включително Германия се предполага, че подкрепят опита на Великобритания да вземе участие, но Франция настоява решението да бъде представено на Европейската комисия. Йонислав Дочев", "date": "2018.05.31", "title": "The Times: Франция блокира сделката за Брекзит по сигурността"}
{"url": "http://www.focus-news.net/news/2018/05/31/2528104/protothema-naprezheniya-i-salzotvoren-gaz-po-vreme-na-miting-v-atina.html", "text": "Напрежения и използване на сълзотворен газ от полицията малко след 12:30 в сряда са съпроводили 24-часовия стачен митинг в Атина, пише Protothema.\r\nГрупа студенти е направила опит да приближи офисите на Гръцката федерация на предприятията. Когато студентите са видели полицейските сили са ги нападнали и полицаите са отвърнали с употребата на химикали.\r\nСъщо така, анархисти са нападнали събрали се протестиращи на площад Клатимонос. Анархистите са хвърляли яйца и са се опитали да унищожат плакати и да счупят говорителите.\r\nСлед бързото нападение, анархистите са се измъкнали през тесните улици около площада.\r\nМалко след 12:30 изригва нов рунд на напрежение, когато хора от групата на анархистите са хвърляли боя върху сградата на министерството на финансите, при което антибунтовническата полиция ги е отблъснала със щитове. Йонислав Дочев", "date": "2018.05.31", "title": "Protothema: Напрежения и сълзотворен газ по време на митинг в Атина"}
{"url": "http://www.focus-news.net/news/2018/05/31/2528103/bsp-sofiya-zapochva-informatsionna-kampaniya-za-proekta-za-rdfotpadatsi-obzor.html", "text": "БСП – София започва информационна кампания за проекта за RDF–отпадъци. Това обяви председателят на Градския съвет на БСП – София Калоян Паргов. Според него няма достатъчно информираност и доверие към проекта за RDF–отпадъци. Паргов посочи, че позицията на партията е, че на този етап не са убедени в друга технология или толкова масово популярна, която да се използва и че мястото не трябва да бъде в ТЕЦ „София“, а на площадката при останалите две инсталации. Той отправи питане към Столична община и „Топлофикация“ дали този проект  ще се отрази ли в посока намаляване на сметките на софиянци.  Председателят на Градския съвет на БСП – София изрази притесненията си, че след 2020 г. „Топлофикация“ ще бъде в действителен фалит. Паргов бе част от кръгла маса на тема „Има ли София интегрирана система за управление на отпадъците?“, която се проведе в София. Тя бе организирана по инициатива на Дискусионен клуб „Политика 21“ към БСП – София. В нея взеха участие експерти в сферата екологията, членове на парламентарните комисии по околна среда и водите и по екология, общински съветници от Столичен общински съвет, университетски преподаватели и представители на граждански и неправителствени организации. Заместник-председателят на ПГ на „БСП за България“ и депутат от София Жельо Бойчев също изрази мнение, че столичани имат нужда от една информационна кампания, която трябва да им каже колко струват всички съоръжения за управление на отпадъците. Той обърна внимание, че Столична община замисля и четвърта фаза за управление на отпадъците, тъй като те са много добри в усвояването на средства. Бойчев допълни, че София плаща 100 млн. лв. за фирмите за почистване. „На тези всички скъпи съоръжения, ще имате най-скъпата поддръжка“, коментира Бойчев. По думите му София се бори с трафика и замърсяването на въздуха, а с проекта RDF технология Столична община генерира именно това. Експертът по околна среда и с 20-годишен опит в сферата на управлението на отпадъците на международно и национално ниво Любка Костова коментира, че интегрираната система за отпадъци в София не включва всички видове отпадъци, което означава, че предстоят още инвестиции. Тя обърна внимание, че във Виена заводът за третиране на отпадъци не е в центъра и посочи, че отпадъците трябва да бъдат обевзвреждани най-близко до мястото на тяхното образуване. По думите на Костова Националният план за управление на отпадъците препоръчва да се публикуват план-сметки за определяне на такса смет, а такава от Столична община няма. Според нея контролът върху цялостното функциониране на Интегрираната система за отпадъци е повърхностен и неефективен\r\nДеница КИТАНОВА", "date": "2018.05.31", "title": "БСП – София започва информационна кампания за проекта за RDF–отпадъци (ОБЗОР)"}
{"url": "http://www.focus-news.net/news/2018/05/31/2528106/parlamentaren-sblasak-mezhdu-gerb-i-bsp-zaradi-izborite-v-galiche-obzor.html", "text": "В парламента ПГ на БСП отново повдигна въпроса за изборите в Галиче. В декларация левицата заяви, че вече близо 30 години процъфтяват порочните практики за купен и корпоративен вот. Зам.-председателят на групата Крум Зарков изтъкна, че изборният процес е делегитимиран, резултатите изкривени, а гражданите отчуждени от политическия живот на страната. Опозицията апелира, че бившият кмет на Галиче- Ценко Чоков,  осъден на четири години и половина затвор за отвличане, побой и грабежи, е допринесъл за избора на кандидата на ГЕРБ Страхил Стоянов. „Щяхме да питаме правосъдния министър защо Ценко Чоков има телефон в затвора, но основните компетентни хора вече са чистачките“, коментира Крум Зарков. БСП настоя за изслушването на вътрешния министър Валентин Радев по случая. Вчера опозицията внесе 7 сигнала в Прокуратурата за нарушения на изборния процес в Галиче и Беден. Три от тях касаят изборите в Беден, а четири тези в Галиче. Според БСП бившият кмет на селото Ценко Чоков е звънял от затвора на избиратели и е оказвал влияние на вота.  В отговор от ГЕРБ заявиха, че левицата е излъгала за това, че са дописвани хора в избирателните списъци в Галиче, както и за това, че ВМРО имат най-много гласове в циганската махала в селото. Според депутата Тома Биков шокът на БСП в ситуацията показва, че за 10 години не са се научили да губят избори с достойнство. Той уточни, че за 28 частични местни избора ГЕРБ са регистрирали 24 кандидати, а БСП- само 13. „Първият извод е, че ако искате да спечелите избори, трябва да регистрирате кандидати. Вторият - ГЕРБ е единствената национална партия, разположена в цялата страна“, се обърна Тома Биков към БСП. След обвинението на ГЕРБ, че твърденията на БСП за вота в Галиче са лъжливи, лидерът на левицата Корнелия Нинова заяви: „Единственият официално признат от българския съд лъжец е премиерът и действащ председател на Съвета на ЕС Бойко Борисов“. Тя изтъкна, че когато от ГЕРБ казват, че БСП лъже трябва да се позовават на фактите и на решенията на съда.\r\nБиляна ИВАНОВА", "date": "2018.05.31", "title": "Парламентарен сблъсък между ГЕРБ и БСП заради изборите в Галиче (ОБЗОР)"}
{"url": "http://www.focus-news.net/news/2018/05/31/2528107/the-telegraph-polsha-poiska-ot-donald-tramp-da-ustanovi-postoyanna-amerikanska-voenna-baza-za-da-kontrira-ruskata-agresiya.html", "text": "Полша е отправила молба към САЩ да установят постоянна военна база на тяхна земя в опит да се контрира руската агресия, пише британският вестник The Telegraph.\r\nПредложението от полското министерство на отбраната гласи, че Варшава е готова да плаща до 2 милиарда за финансиране на новата база.\r\nПолската оферта отразява продължителното желание на Варшава да изгради по-близки отношения със САЩ в сферата на сигурността, още от влизането в НАТО през 1999 година.\r\nПолски представители вярват, че планът е от допълнителна важност вземайки предвид руската анексия на Кримския полуостров преди четири години и агресивната позиция на Владимир Путин към Алианса.\r\nКъм момента Полша държи на територията си въоръжени сили на САЩ и поделения на НАТО, които са разположени в страната на ротационен принцип, движейки се между Полша и трите балтийски държави на север.\r\nМинистерството на отбраната на Полша, което потвърди автентичността на документа, заяви че той е бил изпратен на Вашингтон и Мариуш Блашчак, отбранителният министър на Полша, е заявил пред държавното „Радио 1“, че наскоро е провел разговори с Вашингтон за възможността за постоянна база на САЩ в Полша.\r\nВ текста на документа се казва, че постоянна база би помогнала за постигане на целите на президента Доналд Тръмп.\r\nТръмп предупреди миналата година във Варшава, че има „страшни заплахи към нашата сигурност и нашия начин на живот“, допълвайки: „Ще се конфронтираме с тях. Ще спечелим“.\r\nВ полското предложение се казва: „Установяването на подобна сила е нужна, за да предостави недвусмислено предизвикателство и възпиране на увеличаващата се заплашителност на Русия към Европа“.\r\nВъпреки това, генералите на Тръмп може да се противопоставят на плана, знаейки какъв отговор може да предизвика това от Русия.\r\nВсяко решение за поставянето на подобна сила в Полша ще бъде видяно в Москва като нарушение на споразумението между Русия и НАТО от 1997 година, в което НАТО се съгласява да не разполага постоянни сили в Източна Европа.\r\nГоворителят на Владимир Путин Дмитрий Песков заяви, че полският план „не би допринесъл за сигурността и стабилността на континента по никакъв начин“.\r\nПесков допълни, че постоянното разполагане на американски военнослужещи в Полша е „суверенно решение“, но предупреди че последствията за „цялата сигурност на континента“ са очевидни. Йонислав Дочев", "date": "2018.05.31", "title": "The Telegraph: Полша поиска от Доналд Тръмп да установи постоянна американска военна база, за да контрира руската агресия"}
{"url": "http://www.focus-news.net/news/2018/05/31/2528112/turski-potok-shte-vliza-v-balgariya-obzor.html", "text": "Тръба от „Турски поток“ да влиза в България и да получаваме количества руски природен газ, които да транспортираме към трети страни. За това се договориха премиерът Бойко Борисов и руският президент Владимир Путин, които проведоха двустранна среща в Москва. Премиерът определи разговора си с руския държавен глава като прагматичен и полезен. Той посочи, че България запазва газоразпределителната си роля на Балканите. „Относно това дали ще има втора точка на вход на газ през „Турски поток“ за България – това, което говорихме и което президентът Путин ни увери, е, че е разговарял вчера с турския президент и нямат нищо против тази входна точка да бъде на българска граница“, каза министър-председателят. Борисов посочи, че количествата газ, които биха могли да идват към България от съществуващата газова връзка през  Украйна и това, което се очаква през „Турски поток“, ще възлизат общо на около 34-35 млрд. куб. метра природен газ. „Това е сериозно количество, за което трябва да намерим формула да го разработим през европейския газоразпределителен център. И нашите колеги поеха ангажимент, заедно с Европейската комисия, да намерят приемлива формула“, посочи българският премиер.\r\nРуският президент заяви, че въпросът за транспортирането на газ от „Турски поток“ в Европа през България се разработва в практически план с Турция и България. По думите му въпросът за обемите на транзитния газ през България трябва да бъде обвързан с обема на доставките за цяла Европа. \r\nПрезидентът на Руската федерация посочи и че страната му е готова да се върне към проекта за строителство на АЕЦ „Белене“, а Борисов подчерта, че в момента България разполага с два реактора и с площадка на централата и иска проектът да работи на пазарен принцип, който да може да се издържа  и да генерира не само печалба, но и сигурност. „След 10-15 години ще имаме необходимост от базова мощност. Всички са добре дошли на пазарен принцип“, подчерта Борисов в контекста на инвеститорския интерес към проекта. \r\nПремиерът Борисов изрази надежда, че президентът Путин ще положи всички усилия за нормализирането на обстановката в Сирия и спирането на мигрантския натиск към Европа. „Ключовите думи, около които всички трябва да положат усилия са: мир, диалог и компромис“, каза още българският министър-председател. \r\nДвамата отбелязаха и отличното сътрудничество между България и Русия в областта на културата, както и повишаването на стокообмена и ръста в броя на руските туристи у нас.Министър-председателят Бойко Борисов проведе среща и с премиера на Руската федерация Дмитрий Медведев. Двамата обсъдиха задълбочаването на търговско-икономическото сътрудничество, както и в сферата на енергетиката, туризма и транспорта. Дмитрий Медведев подчерта, че в последните години партньорството между двете страни се активизира. „Сега можем да обсъдим отделни параметри от нашето търговско-икономическо сътрудничество“, каза още руският премиер. Българският премиер посочи, че приоритетните теми в отношенията между България и Русия остават борбата с тероризма и сигурността, икономиката, туризмът и енергетиката. „Светът действително е едно много тежко място с неспирните конфликти. Ние и Европа сме много потърпевши от мигрантската вълна“, допълни Бойко Борисов.\r\nВ Пловдив пред журналисти българският държавен глава Румен Радев припомни, че при посещението му в Русия е поставил въпросите за оптимизация на цените и условията за доставки на руски енергийни ресурси за България, а също така и за по-добри условия за присъствието на българския бизнес в Руската федерация. „Много се надявам българското правителство да оползотвори всички тези възможности след възобновяването на диалога на най-високо равнище между двете държави“, коментира той. Държавният глава призова да се даде възможност на правителството да анализира всички варианти по отношение на обявената идея за възобновяване на работата по проекта АЕЦ „Белене“ и за вдигане на мораториума върху реализацията на проекта. „Това решение трябва да изключва финансовия риск за държавата и да има действени механизми за контрол на ядрения риск“, подчерта президентът. \r\nПо програма премиерът Борисов трябваше да се прибере в България на 31 май, но поради важни ангажименти и срещи министър-председателят си тръгна с ден по-рано от предвиденото.", "date": "2018.05.31", "title": "„Турски поток“ ще влиза в България (ОБЗОР)"}
{"url": "http://www.focus-news.net/news/2018/05/31/2528111/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Подходът на Доналд Тръмп към мирните преговори със Северна Корея носи висок риск от „разрушителни“ резултати, според бившия висш японски дипломат, който водеше пробивните преговори с предишния режим на Ким Чен-ир, пише британският вестник The Guardian.\r\nХитоши Танака, бивш заместник-министър на външните работи, също така призова САЩ да разберат значението на доверието в азиатските култури, докато усилено натискат за сделка за ядрено разоръжаване с Пхенян.\r\nГоворейки пред японския чуждестранен пресцентър, Танака подчерта важността на конфуцианството в Азия, означавайки че стъпки за изграждане на доверието са ключови.\r\nСАЩ, според него, понякога опитват да използват солидната си сила „като фон за процедиране на преговорите и този вид стил може да се провали в Азия“.\r\nТанака беше центърът на дипломатическа победа през 2002 година, когато Северна Корея се съгласи да върне пет японски граждани от общо 13, за които си призна че по-рано е отвлякла. Ким Чен-ир, бащата на Ким Чен-ун, се извини за „непростимите“ отвличания и заяви че останалите осем души са мъртви, в което Япония се съмнява и до ден днешен.\r\nТанака отбеляза, обаче, че този дипломатически пробив е дошъл след като представителите на двете страни са провели около 25 тайни срещи в продължение на една година.\r\nТе са включвали преговори със старши военен представител на Северна Корея, в процес който е помогнал за изграждане на доверие и движеща сила за възможна среща на върха между Ким Чен-ир и тогавашния премиер на Япония Джуничиро Коизуми.\r\nВ противоположност с това Танака заяви, че Тръмп изглежда да „се опитва да направи много неща сам“ без да дискутира достатъчно със своя екип.\r\n„Една основна разлика е, че сегашният процес е пирамидален, в който президентът Тръмп сам взима решението „ще направим срещата“, „няма да направим срещата“; и този вид процес може да достави крайно значим изход, но в същото време мисля че има сериозен риск да доведе до разрушителен изход“, заяви японският дипломат.\r\n„Ако срещата на върха между САЩ и Северна Корея се проведе без значителни приготовления и се превърне в голям провал, това ще бъде огромен разход, който ще трябва да бъде поет от всички държави в региона“.\r\nХитоши Танака все пак видя един позитивен резултат от изненадващото решение на Тръмп да отмени срещата за 12 юни в Сингапур, само за да възроди възможността за среща ден по-късно: това предизвика рунд от преговори на работно ниво, които да подготвят срещата между двамата лидери.\r\n*** Полша е отправила молба към САЩ да установят постоянна военна база на тяхна земя в опит да се контрира руската агресия, пише британският вестник The Telegraph.\r\nПредложението от полското министерство на отбраната гласи, че Варшава е готова да плаща до 2 милиарда за финансиране на новата база.\r\nПолската оферта отразява продължителното желание на Варшава да изгради по-близки отношения със САЩ в сферата на сигурността, още от влизането в НАТО през 1999 година.\r\nПолски представители вярват, че планът е от допълнителна важност вземайки предвид руската анексия на Кримския полуостров преди четири години и агресивната позиция на Владимир Путин към Алианса.\r\nКъм момента Полша държи на територията си въоръжени сили на САЩ и поделения на НАТО, които са разположени в страната на ротационен принцип, движейки се между Полша и трите балтийски държави на север.\r\nМинистерството на отбраната на Полша, което потвърди автентичността на документа, заяви че той е бил изпратен на Вашингтон и Мариуш Блашчак, отбранителният министър на Полша, е заявил пред държавното „Радио 1“, че наскоро е провел разговори с Вашингтон за възможността за постоянна база на САЩ в Полша.\r\nВ текста на документа се казва, че постоянна база би помогнала за постигане на целите на президента Доналд Тръмп.\r\nТръмп предупреди миналата година във Варшава, че има „страшни заплахи към нашата сигурност и нашия начин на живот“, допълвайки: „Ще се конфронтираме с тях. Ще спечелим“.\r\nВ полското предложение се казва: „Установяването на подобна сила е нужна, за да предостави недвусмислено предизвикателство и възпиране на увеличаващата се заплашителност на Русия към Европа“.\r\nВъпреки това, генералите на Тръмп може да се противопоставят на плана, знаейки какъв отговор може да предизвика това от Русия.\r\nВсяко решение за поставянето на подобна сила в Полша ще бъде видяно в Москва като нарушение на споразумението между Русия и НАТО от 1997 година, в което НАТО се съгласява да не разполага постоянни сили в Източна Европа.\r\nГоворителят на Владимир Путин Дмитрий Песков заяви, че полският план „не би допринесъл за сигурността и стабилността на континента по никакъв начин“.\r\nПесков допълни, че постоянното разполагане на американски военнослужещи в Полша е „суверенно решение“, но предупреди че последствията за „цялата сигурност на континента“ са очевидни.\r\n*** Франция блокира опита на Великобритания да остане част от системата за сигурност на Европейския съюз, който помага за идентифицирането на чужди престъпници и е изработена, за предпазване на общността, пише британският вестник The Times.\r\nПравителството на Великобритания иска гаранция, че ще продължи да има достъп и да споделя важна информация за ДНК, пръстови отпечатъци и превозни средства с други европейски държави след Брекзит.\r\nМинистрите заявиха, че участието на Великобритания в т.н. Прюмска конвенция е „очевидно в националния интерес“. Системата позволи на френските и белгийските власти да идентифицират терористите отговорни за атаките в Париж през ноември 2015 година.\r\nВеликобритания, обаче, е отблъсната по време на скорошна среща за присъединяване към проект „Прюм 2“, с Франция начело на съпротивата. Правителствена фигура заяви: „По принцип Франция е доста услужлива когато стане на въпрос за сътрудничество в сферата на сигурността, но в този случай те се държат странно“.\r\nСпорът е поредният знак, че Тереза Мей има затруднения в сключването на пост-брекзит сделка по сигурността. Подобно на участието на Великобритания в проекта „Галилео“, Европейската комисия настоява за налагане на правила, които ограничават споделянето на чувствителна информация с трети страни.\r\nОтказът на Великобритания да се предаде на контрола на Европейския съд представлява още едно препятствие в споделянето на информация. По начало Великобритания бе убедена, че способностите ѝ в правоприлагането и разузнаването ще ѝ помогнат да надскочи „идеологическите“ възражения, след като останалите държави-членки слагат като свой приоритет сигурността. Разногласието около Прюм е най-новата конфорнтация, която подрива това вярване. Въпреки, че Франция подкрепя искането на Великобритания за пълен достъп до 14-милиардната система „Галилео“ след Брекзит, тя заема по-твърда позиция относно датабазата с ДНК отколкото други европейски държави.\r\nДържави включително Германия се предполага, че подкрепят опита на Великобритания да вземе участие, но Франция настоява решението да бъде представено на Европейската комисия.\r\n***", "date": "2018.05.31", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2018/05/31/2528114/abelard-tahiri-misiyata-na-euleks-priklyuchva-na-14-yuni.html", "text": "Мисията на Европейския съюз за върховенството на закона в Косово (ЕУЛЕКС) се очаква да остане известно време в страната, но без изпълнителни правомощия, съобщава министерството на вътрешните работи на Косово, цитирано от Радио „Свободна Европа“.\r\nКосовският министър на правосъдието Абелард Тахири, заяви пред „IndexEnline“, че ЕУЛЕКС приключва мандата си след две седмици и се очаква той да продължи работата си, но само с консултативна роля.\r\n\"На 14 юни мандатът на ЕУЛЕКС приключва. След това ще има механизъм за надзор и съвет на институциите, които управляват правосъдието \", заяви министър Тахири.\r\nПо-рано посланиците на държавите-членки на ЕС се съгласиха да продължат мандата за съвет в Косово. Йонислав Дочев", "date": "2018.05.31", "title": "Абелард Тахири: Мисията на ЕУЛЕКС приключва на 14 юни"}
{"url": "http://www.focus-news.net/news/2018/05/31/2528102/afp-zapochna-sreshtata-mezhdu-mayk-pompeo-i-severnokoreyskiya-predstavitel.html", "text": "Държавният секретар на САЩ Майк Помпео и представителят на Северна Корея Ким Йонг-чол са започнали вечеря преди разговорите относно организацията на срещата на върха между лидерите на Северна Корея и САЩ през следващия месец, съобщава AFP.\r\nРепортер на AFP е видял Ким Йонг-чол да пристига в апартамент в Ню Йорк близо до главната сграда на ООН малко след Майк Помпео.\r\nКим Йонг-чол е севернокорейски ветеран, част от управлението на страната и се предполага, че е дясната ръка на Ким Чен-ун. Йонислав Дочев", "date": "2018.05.31", "title": "AFP: Започна срещата между Майк Помпео и севернокорейския представител"}
{"url": "http://www.focus-news.net/news/2018/05/31/2528115/pregled-na-mezhdunarodnite-novini-do-6-chasa-agentsiya-fokus.html", "text": "Президентите на Русия и Турция Владимир Путин и Реджеп Таийп Ердоган са обсъдили темата за продължаване на газопровода „Турски поток“ в България и са подкрепили тази идея, заяви премиерът на България Бойко Борисов на пресконференция в Москва.\r\n„Владимир Путин съобщи, че вчера е обсъдил този въпрос с президента на Турция Ердоган и никой не възразява „Турски поток“ да бъде продължен по посока към България“, заяви Борисов.\r\nТой добави също, че газът, постъпващ в България откъм Украйна и Турция, е достатъчен за създаване на газов хъб.\r\nСпоред думите на българския премиер, всички въпроси, които Русия и България са обсъждали за газта, са одобрени от Европейската комисия.\r\nВ хода на пресконференция Путин заяви, че въпросът за транспортирането на газта от „Турски поток“ в Европа през България „се разработва в практически план с Турция и България“.\r\nТой също подчерта, че въпросът за обемите на транзитния газ през България трябва да бъде обвързан с обема на доставките по другите коридори.\r\n***Русия и България съжаляват за провала на проекта „Южен поток“, но ще пробват „да минат от друга страна – през Турция“, заяви руският президент Владимир Путин след края на преговорите с българския премиер Бойко Борисов.\r\n„Ние съжаляваме. Така го разбирам и виждам това – българската страна съжалява за провала на проекта „Южен поток“, защото и никой не се съмнява в това, неговата реализация би била много изгодна за България. Но ще пробваме да минем от друга страна, в този случай – през Турция“, заяви Путин.\r\nТой уточни, че загубите на „Газпром“ във връзка с отказа от „Южен поток“ са съставили „около 800 милиона евро“.\r\nРИА припомня, че заради неконструктивната позиция на ЕС, през 2014 година Русия е обявила, че спира работата по „Южен поток“, който трябваше да мине през територията на България, Сърбия и Унгария в полза на нов газопровод по дъното на Черно море към Турция („Турски поток“).\r\n***\r\nМосква и София ще подпишат специално споразумение за сътрудничество по поддръжката и охраната на съветските военни мемориали в България. Това заяви руският президент Владимир Путин след края на преговорите с българския премиер Бойко Борисов в Кремъл.\r\n„Изразих пред господин министър-председателя признателност за внимателното отношение към нашите военни мемориали на българска земя, където са погребани десетки хиляди руски и съветски воини, загинали в боевете за освобождение на България. Договорихме се, че ще бъде подготвено специално споразумение за сътрудничество по поддръжката и охраната на гробищата“, заяви Путин.\r\nТой също благодари на българските власти за поддържането на интереса към руския език на територията на своята страна. „Важно е, че в българските граждани се запазва устойчив интерес към руския език. Изразих благодарност на господин министър-председателя за това, че правителството на България поддържа този интерес“, заяви Путин. Освен това той  отбеляза, че страните имат намерение „да поощряват и в бъдеще контактите в областта на туризма“.\r\nВ заключение Путин отбеляза, че по време на разговора с Борисов страните „са обменили мнения по актуални въпроси от международната и европейската политика“.\r\n***\r\nПрезидентът на Русия Владимир Путин заяви на пресконференцията след преговорите с българския премиер Бойко Борисов в сряда, че се смущава, когато наричат Русия „старши брат“.\r\n„Много ме смущава кой е старши, кой е младши, имайки предвид, че старшия винаги го подбуждат да заплати“, заяви Путин.\r\nПо-рано руският държавен глава заяви, че Русия е готова за сътрудничество в България по мащабни енергопроекти в случай, че бъдат дадени гаранции за тяхната реализация от София, или Европейския съюз.\r\n***\r\nРусия е готова за сътрудничество с България по мащабните енергийни проекти в случай, че бъдат предоставени гаранции за тяхната реализация от София, или от Европейския съюз, заяви президентът на Русия Владимир Путин на пресконференцията след края на преговорите си с премиера на България Бойко Борисов.\r\n„Разбираме и българската страна прекрасно разбира това, че при реализацията на проекти с голям мащаб са нужни гаранции, преди всичко финансови гаранции, които трябва да се изразяват или в суверенни гаранции от правителството на България, или в съответстващи решения на Европейската комисия. Другото е, че, както всички разбират, никой не иска да повтаря провалите, а всички искат, напротив, да вървим напред“, заяви Путин.\r\nПо-рано в хода на пресконференцията той съобщи, че Русия и Турция работят в практически план над реализацията на продължаване на газопровода „Турски поток“ в България, а също отбеляза, че общите загуби на „Газпром“ във връзка с отказа на България от „Южен поток“ са съставили близо 800 милиона евро.\r\n***\r\n„Пазарни отношения“ на български е „базарни принципи“. Именно такъв израз употреби българският премиер Бойко Борисов, говорейки за възраждането на икономическите отношения между София и Москва. На България толкова й е нужен руският газ, че двете първи лица долетяха на рандеву към Владимир Путин с разлика една седмица – първо президентът, а сега и премиерът.\r\n„Взимам върху себе си част от вината за развитието на ситуацията“, призна Борисов, като спомена за фактически прекъснатите отношения между двете страни преди няколко години. Отказвайки се от вече съгласувания „Южен поток“, българите изиграха тежко руските си партньори, коментира вестникът.\r\n„Загубите на „Газпром“ от отказа на „Южен поток“ възлизат на повече от 800 милиона евро“, не скри Путин. „Наложи се да прибавим изплатената неустойка към загубите, но виждаме, че България съжалява. Ще пробваме да минем от друга страна – през Турция“.\r\n„Много съм благодарен, че не ни се сърдят“, заяви Борисов“. „Но старшият винаги умее да прощава“.\r\n„Говорихме за това, но мен винаги ме смущават разсъжденията за това кой е старши и кой младши, защото старшият винаги го подтикват да заплати“, реагира Путин.\r\n„Комсомолская правда“ пише, че да се възражда погребания „Южен поток“ днес не е реално, затова в продължение на два часа зад закрити врата Путин и Борисов са обсъждали доставката на газ в България през Турция. „Турски поток“ вече се завършва и страните са се договорили да го продължат по суша. За всички е изгодно на границата между двете страни да бъде построен газов хъб, за да може през него газта да минава в България и може би по-нататък – в Южна Европа. Но сега на думата на България не вярва никой – само на „базарните принципи“, както пише руското издание.\r\n„Заинтересовани сме в това, да е изгодно за всички да работят на европейския енергиен пазар – и на продавачите и на покупателите“, заключи Путин. „Но при реализацията на крупни проекти ни трябват твърди гаранции“.\r\n***На фона на дипломатическите усилия за спасяването на срещата на върха между САЩ и Северна Корея, която трябва да се състои на 12 юни в Сингапур, различията между Вашингтон и Пхенян по въпроса за ядреното разоръжаване на Корейския полуостров остават значителни.\r\n\"Мога да кажа, че различията в позициите между Северна Корея и САЩ остават доста значителни. Няма да е лесно да се преодолеят и да се намери обща основа, но мисля, че не е невъзможно\", отбеляза в рамките на реч в Сеул министърът на обединението Чо Минунгюн.\r\nОценката на южнокорейския политик е отрезвяваща - представители на САЩ и Северна Корея възобновиха разговорите на ниво работни групи, насочени към запълването на тази празнина.\r\nВ края на миналата седмица представители на САЩ и Северна Корея провеждаха консултации в продължение на три часа в опит за намиране на общ език, въпреки несигурността около потенциалната среща на високо равнище между американския президент Доналд Тръмп и севернокорейския лидер Ким Чен-ун. Но от началото на седмицата разговорите бяха преустановени. Източник на редакцията твърди, че причината е свързана с графика на севернокорейците, които успяха да отделят време за преговори едва в следобедните часове на сряда. \r\nВисокопоставеният представител на Пхенян Ким Йонг-чол пристигна в Ню Йорк в сряда, за да се срещне с държавния секретар на САЩ Майк Помпео за разговори на високо равнище. Очаква се срещата помежду им да се състои в четвъртък.\r\nИ двете нива на преговори между представители на САЩ и Северна Корея са насочени към запълване на пропастта по въпроса за програмата на Пхенян за ядрени оръжия. Съгласно думите на Чо Минунгюн, надеждите са насочени към резултатите от срещата между Помпео и специалният пратеник на Северна Корея. \r\n\"Сега, когато лидерите на двете страни участват в преговори отгоре надолу, мисля, че шансовете да се намери обща основа са големи\", изрази увереност политикът на Сеул. \r\nТъй като съдбата на срещата на върха на 12 юни към настоящия момент остава нея, президентът на Южна Корея Мун Дже-ин обмисля дали да пътува до Сингапур на 12 юни в опит да организира тристранна среща, разкри говорител на Синята къща. Решението на Сеул ще зависи пряко от резултатите от преговорите между Тръмп и лидера на Пхенян.\r\n***\r\nВисшият представител на Северна Корея Ким Йонг-чол е пристигнал в сряда в Ню Йорк за разговори относно организирането на срещата на върха между президента на САЩ Доналд Тръмп и лидера на Северна Корея Ким Чен-ун.\r\nГоворител на севернокорейската мисия в САЩ заяви че Ким Йонг-чол, описван като дясната ръка на Ким Чен-ун, е пристигнал с полет на борда на „Air China“ на летище „Kennedy“ в Ню Йорк.\r\n***\r\nДържавният секретар на САЩ Майк Помпео и представителят на Северна Корея Ким Йонг-чол са започнали вечеря преди разговорите относно организацията на срещата на върха между лидерите на Северна Корея и САЩ през следващия месец.\r\nРепортер на AFP е видял Ким Йонг-чол да пристига в апартамент в Ню Йорк близо до главната сграда на ООН малко след Майк Помпео.\r\nКим Йонг-чол е севернокорейски ветеран, част от управлението на страната и се предполага, че е дясната ръка на Ким Чен-ун.\r\n***\r\nПолша е отправила молба към САЩ да установят постоянна военна база на тяхна земя в опит да се контрира руската агресия.\r\nПредложението от полското министерство на отбраната гласи, че Варшава е готова да плаща до 2 милиарда за финансиране на новата база.\r\nПолската оферта отразява продължителното желание на Варшава да изгради по-близки отношения със САЩ в сферата на сигурността, още от влизането в НАТО през 1999 година.\r\nПолски представители вярват, че планът е от допълнителна важност вземайки предвид руската анексия на Кримския полуостров преди четири години и агресивната позиция на Владимир Путин към Алианса.\r\nКъм момента Полша държи на територията си въоръжени сили на САЩ и поделения на НАТО, които са разположени в страната на ротационен принцип, движейки се между Полша и трите балтийски държави на север.\r\nМинистерството на отбраната на Полша, което потвърди автентичността на документа, заяви че той е бил изпратен на Вашингтон и Мариуш Блашчак, отбранителният министър на Полша, е заявил пред държавното „Радио 1“, че наскоро е провел разговори с Вашингтон за възможността за постоянна база на САЩ в Полша.\r\nВ текста на документа се казва, че постоянна база би помогнала за постигане на целите на президента Доналд Тръмп.\r\nТръмп предупреди миналата година във Варшава, че има „страшни заплахи към нашата сигурност и нашия начин на живот“, допълвайки: „Ще се конфронтираме с тях. Ще спечелим“.\r\nВ полското предложение се казва: „Установяването на подобна сила е нужна, за да предостави недвусмислено предизвикателство и възпиране на увеличаващата се заплашителност на Русия към Европа“.\r\nВъпреки това, генералите на Тръмп може да се противопоставят на плана, знаейки какъв отговор може да предизвика това от Русия.\r\nВсяко решение за поставянето на подобна сила в Полша ще бъде видяно в Москва като нарушение на споразумението между Русия и НАТО от 1997 година, в което НАТО се съгласява да не разполага постоянни сили в Източна Европа.\r\nГоворителят на Владимир Путин Дмитрий Песков заяви, че полският план „не би допринесъл за сигурността и стабилността на континента по никакъв начин“.\r\nПесков допълни, че постоянното разполагане на американски военнослужещи в Полша е „суверенно решение“, но предупреди че последствията за „цялата сигурност на континента“ са очевидни.\r\n***\r\nМинистърът на външните работи на Русия Сергей Лавров пристигна в Пхенян в четвъртък, за да проведе разговори със севернокорейския си колега Ри Йонг-хо.\r\n„Преговорите между външните министри са насрочени, по време на които страните се очаква да обсъдят актуални въпроси от двустранния дневен ред и също да обменят гледните си точки относно ситуацията около Корейския полуостров и други големи международни и регионални проблеми“, заявиха от руското външно министерство в изявление по-рано в сряда.\r\n***\r\nПодходът на Доналд Тръмп към мирните преговори със Северна Корея носи висок риск от „разрушителни“ резултати, според бившия висш японски дипломат, който водеше пробивните преговори с предишния режим на Ким Чен-ир.\r\nХитоши Танака, бивш заместник-министър на външните работи, също така призова САЩ да разберат значението на доверието в азиатските култури, докато усилено натискат за сделка за ядрено разоръжаване с Пхенян.\r\nГоворейки пред японския чуждестранен пресцентър, Танака подчерта важността на конфуцианството в Азия, означавайки че стъпки за изграждане на доверието са ключови.\r\nСАЩ, според него, понякога опитват да използват солидната си сила „като фон за процедиране на преговорите и този вид стил може да се провали в Азия“.\r\nТанака беше центърът на дипломатическа победа през 2002 година, когато Северна Корея се съгласи да върне пет японски граждани от общо 13, за които си призна че по-рано е отвлякла. Ким Чен-ир, бащата на Ким Чен-ун, се извини за „непростимите“ отвличания и заяви че останалите осем души са мъртви, в което Япония се съмнява и до ден днешен.\r\nТанака отбеляза, обаче, че този дипломатически пробив е дошъл след като представителите на двете страни са провели около 25 тайни срещи в продължение на една година.\r\nТе са включвали преговори със старши военен представител на Северна Корея, в процес който е помогнал за изграждане на доверие и движеща сила за възможна среща на върха между Ким Чен-ир и тогавашния премиер на Япония Джуничиро Коизуми.\r\nВ противоположност с това Танака заяви, че Тръмп изглежда да „се опитва да направи много неща сам“ без да дискутира достатъчно със своя екип.\r\n„Една основна разлика е, че сегашният процес е пирамидален, в който президентът Тръмп сам взима решението „ще направим срещата“, „няма да направим срещата“; и този вид процес може да достави крайно значим изход, но в същото време мисля че има сериозен риск да доведе до разрушителен изход“, заяви японският дипломат.\r\n„Ако срещата на върха между САЩ и Северна Корея се проведе без значителни приготовления и се превърне в голям провал, това ще бъде огромен разход, който ще трябва да бъде поет от всички държави в региона“.\r\nХитоши Танака все пак видя един позитивен резултат от изненадващото решение на Тръмп да отмени срещата за 12 юни в Сингапур, само за да възроди възможността за среща ден по-късно: това предизвика рунд от преговори на работно ниво, които да подготвят срещата между двамата лидери.\r\n***", "date": "2018.05.31", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/05/31/2528116/gazeta-express-do-kraya-na-yuni-grazhdanite-na-kosovo-shte-znayat-koga-shte-mogat-da-patuvat-bez-vizi.html", "text": "Вицепремиерът и министър на външните работи на Косово Бехджет Пацоли, по време на официалната си визита във Виена заяви, че Австрия ще подкрепя силно членството на Косово в международните организации, включително ЮНЕСКО и Интерпол, пише Gazeta Express.\r\n„Австрия обеща да подкрепя напълно Косово в интеграционния му процес, както и членството на Косово в международните организации. Тази година ще подновим заявлението си да се присъединим към Интерпол“, заяви Пацоли.\r\n„По време на нашата визита във Виена обсъждахме членството на страната в други организации, включително ЮНЕСКО и ни беше обещано, че Австрия ще помага на Косово в този процес“, допълни той.\r\nГоворейки за визовата либерализация, Пацоли заяви че до края на месец юни косовските граждани ще знаят точната дата на която ще могат да пътуват без визи.\r\n„Визовата либерализацията ще се случи тази година“, обяви Пацоли. Йонислав Дочев", "date": "2018.05.31", "title": "Gazeta Express: До края на юни гражданите на Косово ще знаят кога ще могат да пътуват без визи"}
{"url": "http://www.focus-news.net/news/2018/05/31/2528117/emsc-zemetresenie-s-magnitud-53-po-skalata-na-rihter-e-registrirano-v-kolumbiya.html", "text": "Земетресение с магнитуд 5.3 по скалата на Рихтер е регистрирано в северната част на Колумбия, показва справка на интернет страницата на  Европейския средиземноморски сеизмологичен център (EMSC).\r\nЗеметресението е регистрирано в 10:02 часа местно време (06:02 българско време) на дълбочина от 138 км и на 259 км североизточно от столицата Богота.\r\nНяма данни за жертви и материални щети. Йонислав Дочев", "date": "2018.05.31", "title": "EMSC: Земетресение с магнитуд 5.3 по скалата на Рихтер е регистрирано в Колумбия"}
{"url": "http://www.focus-news.net/news/2018/05/31/2528108/tass-sergey-lavrov-pristigna-v-phenyan-za-sreshta-s-vanshniya-ministar-na-severna-koreya.html", "text": "Министърът на външните работи на Русия Сергей Лавров пристигна в Пхенян в четвъртък, за да проведе разговори със севернокорейския си колега Ри Йонг-хо, предаде кореспондент на ТАСС.\r\n„Преговорите между външните министри са насрочени, по време на които страните се очаква да обсъдят актуални въпроси от двустранния дневен ред и също да обменят гледните си точки относно ситуацията около Корейския полуостров и други големи международни и регионални проблеми“, заявиха от руското външно министерство в изявление по-рано в сряда. Йонислав Дочев", "date": "2018.05.31", "title": "ТАСС: Сергей Лавров пристигна в Пхенян за среща с външния министър на Северна Корея"}
{"url": "http://www.focus-news.net/news/2018/05/31/2528118/tass-tihookeanskata-flota-na-rusiya-priklyuchi-vizitata-si-v-tayland.html", "text": "Отряд на Тихоокеанската флота на Русия завърши задачата си в четвъртък приключвайки своята неофициална визита в Тайланд, по време на която се проведе среща между командира на морската база Сатахип и руския посланик в Тайланд, заяви говорителят на Тихоокеанския флот капитан втори ранг Николай Воскресенски, предава ТАСС.\r\n„Днес задачата на корабите на Тихоокеанския флот състоящи се от големи антиподводнически съдове Адмирал Трибуц и Адмирал Виноградов и средноголям морски танкер Печенга приключиха своята визита до пристанището Сатахип (Тайланд), където пристигна на неофициална визита на 27 май. Корабите на Тихоокеанския флот напуснаха Тайланд и продължиха да изпълняват задачите на дългото пътуване“, заяви Воскресенски.\r\nЗа последните три години, това е четвъртата визита на руски кораби в Тайланд. Йонислав Дочев", "date": "2018.05.31", "title": "ТАСС: Тихоокеанската флота на Русия приключи визитата си в Тайланд"}
{"url": "http://www.focus-news.net/news/2018/05/31/2528120/reuters-bahreyn-tryabva-da-reformira-darzhavnite-si-finansi-speshno-zayavi-predstavitel-na-mvf.html", "text": "Бахрейн трябва спешно да реформира финансите си, за да се отърве от голям държавен бюджетен дефицит и за да подкрепи своята валута, заяви Бикас Джоши, висш представители на Международния валутен фонд (МВФ) след консултации с правителството, предава Reuters.\r\nФискалните стъпки, които правителството вече обяви, ще намали дефицита на 11 процента от БВП за 2018 в сравнение с 14 процента през миналата година и около 18 процента през 2016, заяви Джоши. Йонислав Дочев", "date": "2018.05.31", "title": "Reuters: Бахрейн трябва да реформира държавните си финанси спешно, заяви представител на МВФ"}
{"url": "http://www.focus-news.net/news/2018/05/31/2528113/voa-12-yuni-vse-oshte-e-datata-planirana-za-sreshtata-mezhdu-donald-tramp-i-kim-chen-un.html", "text": "Представители от Белия дом заявиха, че проведените срещи през тази седмица в Пханмунджом, Сингапур и Ню Йорк са фокусирани върху ядреното разоръжаване на Северна Корея, преди планираната среща на върха между президента на САЩ Доналд Тръмп и лидера на Северна Корея Ким Чен-ун на 12 юни, предава Voice of America.\r\n„Върху това ще бъдат фокусирани настоящите разговори, които се провеждат през тази седмица, както и върху срещата на върха, която ще се състои в Сингапур“, заяви прессекретарката на Белия Дом Сара Сандърс пред репортери.\r\nРазговорите за „пълното ядрено разоръжаване на полуострова“ не се отнасят до оръжейната система на САЩ, заяви Сандърс.\r\nЗа Северна Корея се предполага, че има малко повече от дузина ядрени оръжия.\r\nАмериканският отбранителен чадър покриващ Южна Корея включва ядрено-снабдени подводници и стратегически бомбардировачи способни да пренасят ядрени бомби, които не са базирани на полуострова.\r\nСпоред Сандърс и други, дискусиите от тази седмица с представители от Северна Корея се провеждат с идеята, че 12 юни е срещата на върха между Тръмп и Ким.\r\n„Ще бъдем готови, ако срещата се проведе на 12 юни“, заяви Сандърдс по време на редовен брифинг.\r\n„Също така имаме доклади от демилитаризираната зона“, заяви Сандърс. „Делегацията на САЩ, водена от посланика във Филипините Сун Ким, се е срещнала със официални представителите на Северна Корея. И техните преговори ще продължат. Йонислав Дочев", "date": "2018.05.31", "title": "VOA: 12 юни все още е датата планирана за срещата между Доналд Тръмп и Ким Чен-ун"}
{"url": "http://www.focus-news.net/news/2018/05/31/2528110/pregled-na-poseshtenieto-na-boyko-borisov-v-rusiya-i-sreshtata-mu-s-vladimir-putin-v-ruskiya-pechat-agentsiya-fokus.html", "text": "„Пазарни отношения“ на български е „базарни принципи“. Именно такъв израз употреби българският премиер Бойко Борисов, говорейки за възраждането на икономическите отношения между София и Москва. На България толкова й е нужен руският газ, че двете първи лица долетяха на рандеву към Владимир Путин с разлика една седмица – първо президентът, а сега и премиерът, пише електронното издание на руския вестник „Комсомолская правда“ за посещението на българския лидер в Москва и срещата му с Путин.\r\n„Взимам върху себе си част от вината за развитието на ситуацията“, призна Борисов, като спомена за фактически прекъснатите отношения между двете страни преди няколко години. Отказвайки се от вече съгласувания „Южен поток“, българите изиграха тежко руските си партньори, коментира вестникът.\r\n„Загубите на „Газпром“ от отказа на „Южен поток“ възлизат на повече от 800 милиона евро“, не скри Путин. „Наложи се да прибавим изплатената неустойка към загубите, но виждаме, че България съжалява. Ще пробваме да минем от друга страна – през Турция“.\r\n„Много съм благодарен, че не ни се сърдят“, заяви Борисов“. „Но старшият винаги умее да прощава“.\r\n„Говорихме за това, но мен винаги ме смущават разсъжденията за това кой е старши и кой младши, защото старшият винаги го подтикват да заплати“, реагира Путин.\r\n„Комсомолская правда“ пише, че да се възражда погребания „Южен поток“ днес не е реално, затова в продължение на два часа зад закрити врата Путин и Борисов са обсъждали доставката на газ в България през Турция. „Турски поток“ вече се завършва и страните са се договорили да го продължат по суша. За всички е изгодно на границата между двете страни да бъде построен газов хъб, за да може през него газта да минава в България и може би по-нататък – в Южна Европа. Но сега на думата на България не вярва никой – само на „базарните принципи“, както пише руското издание.\r\n„Заинтересовани сме в това, да е изгодно за всички да работят на европейския енергиен пазар – и на продавачите и на покупателите“, заключи Путин. „Но при реализацията на крупни проекти ни трябват твърди гаранции“.\r\n***Министър-председателят на България Бойко Борисов се е извинил пред президента на Русия Владимир Путин за отказа от „Южен поток“, пише електронното издание на руския вестник „Взгляд“.\r\n„Тогава имахме много сложни отношения. Много съм благодарен, че не ни се сърдят по този повод. Старшият брат винаги прощава“, заяви Борисов на пресконфренцията.\r\nВ отговор Путин отбеляза, че го смущават разговорите за това „кой е старши и кой младши“. „Защото старшия винаги го подтикват да заплати“, пошегува се руският президент.\r\n„Взгляд“ коментира, че Русия е била принудена да се откаже от проекта „Южен поток“ в края на 2014 година заради противодействието на Европейската комисия и решението на България, която фактически провали работата по този проект. Според една от версиите, това е направено под натиска на САЩ. Путин тогава характеризира позицията на България по „Южен поток“ като „беззъба“ и противоречаща на интересите на страната.\r\nИзданието припомня, че впоследствие нееднократно се съобщаваше за възможността за връщане към идеята „Южен поток“. Особено активно това бе обсъждано в края на 2015 година – началото на 2016 година, когато се изостриха руско-турските отношения.\r\nПо-рано в сряда Борисов заяви, че Русия и Турция не възразяват против продължаването на „Турски поток“ по посока на България.\r\n*** В хода на визитата си на 30-31 май българската делегация трябва да уточни параметрите на сътрудничеството с Русия. Това заяви президентът на републиката Румен Радев, предава електронното издание на руския вестник „Известия“.\r\n„Това е в интерес и на двете държави, и в интерес на Европа. Руската страна е готова да обсъжда въпросите конструктивно“, заяви Радев цитиран от българска медия.\r\nПравителствена делегация, оглавена от министър-председателя Бойко Борисов, ще се срещне с президента на Русия Владимир Путин, за да обсъди по-нататъшното сътрудничество с Москва в областта на икономиката, енергетиката, туризма и въпроси от международната политика.\r\nНа 22 май Путин, след края на провелата се през този ден среща с Радев, заяви, че визитата на българския президент в Русия е сигнал за възобновяване на пълноформатните българо-руски отношения, припомня изданието.\r\nПрезидентите потвърдиха, че Русия и България имат взаимни интереси не само в енергетиката и икономиката, но и в културата и образованието.\r\n*** На силно разклатените отношения между Москва и София може да им бъде даден нов тласък. Президентът на България Румен Радев не успя да постои в Русия, но премиерът Бойко Борисов отлетя в сряда за Москва за среща с лидера на Кремъл Владимир Путин, пише руският вестник „Независимая газета“.\r\nСъгласно думите на Радев, „в последните седмици българското правителство излезе от летаргията по отношение на Русия“. Доказателство за това стана отказът на София да изгони руските дипломати заради случая „Скрипал“. Причината – недостатъчно доказателства за участието на Москва в отравянето на бившия офицер от Главното разузнавателно управление (ГРУ). А много години София едва ли не изпреварваше антируските инициативи на Запада и се показваше като надежден партньор на Запада. Достатъчно е да се припомни, че тя развали три важни съвместни проекти с Русия – газопровода Бургас-Алескандруполис, АЕЦ „Белене“ и „Южен поток“, чрез който не само щеше да бъде доставян природен газ директно до България, но и пари за София от транзита за Балканите и Италия. Стигна се дори дотам, че в България оскверняваха паметници на руски и съветски войници.\r\nИ ето новият поврат в двустранните отношения. Путин оцени визитата на Радев като „добър сигнал за възобновяване на пълноформатните руско-български отношения“ след повече то десетилетие на прекъсване.\r\nЕдин от основните резултати от тази визита стана изказаната от Радев идея за възобновяване на проекта за строителство на газопровод през Черно море – вярно, в нова конфигурация, който държавният глава на страната нарече „Български поток“. Радев припомни, че като цяло въпросът за сигурността за енергийните доставки за България и ЕС като цяло са изключително важни, напомняйки, че Русия по-рано е била стратегически партньор в снабдяването с природен газ, петрол и ядрено гориво.\r\nНо президентът на България има единствено представителни функции, отговаря преди всичко за външнополитическата дейност и има слабо влияние върху взимането на ключови икономически решения – това е прерогатив на Народното събрание. Така че преговорите Радев-Путин бяха по-скоро сондаж за позицията на Москва по въпроса за възобновяване на сътрудничеството в енергийната сфера, направен в навечерието на визитата на Бойко Борисов. \r\nТака че газовата тема отново зазвуча на най-високо държавно ниво. И инициативата на България да се върне към идеята за газопровода се подкрепя в Брюксел от самите официални лица на Европейския съюз, които само преди четири години предупредиха за пагубния характер на монополизма, визирайки Русия, и посочиха нарушения на споразуменията в рамките на Третия енергиен пакет.\r\nИзточник от българската делегация поясни за изданието, че рязката промяна в позицията на София и Брюксел е свързана с опасенията по повод непредсказуемото поведение на Турция. От верен стратегически съюзник на Запада и форпост на НАТО в Близкия Изток тя се превърна в изнудвач на ЕС във връзка с мигрантската криза. Напълно вероятно е Анкара в отговор на възможни санкции на Запада да блокира доставките на газ от Русия за Европа по „Турски поток“. Ето защо в София са уверени, че на Европа й е необходим газопровод през територията на България, която също мечтае да се превърне в газов хъб.\r\nЛюбопитно е какъв отговор ще даде Русия на предложението на България. Взела поука от горчивия опит, изглежда Москва трябва да действа прагматично и да изиска от правителството на България и ЕС „железни“ гаранции, че строителството на газопровода няма да бъде спряно.\r\n***", "date": "2018.05.31", "title": "Преглед на посещението на Бойко Борисов в Русия и срещата му с Владимир Путин в руския печат (Агенция \"Фокус\")"}
{"url": "http://www.focus-news.net/news/2018/05/31/2528109/the-guardian-podhodat-na-donald-tramp-riskuva-razruha-predupredi-arhitektat-na-predishnite-pregovori-sas-severna-koreya.html", "text": "Подходът на Доналд Тръмп към мирните преговори със Северна Корея носи висок риск от „разрушителни“ резултати, според бившия висш японски дипломат, който водеше пробивните преговори с предишния режим на Ким Чен-ир, пише британският вестник The Guardian.\r\nХитоши Танака, бивш заместник-министър на външните работи, също така призова САЩ да разберат значението на доверието в азиатските култури, докато усилено натискат за сделка за ядрено разоръжаване с Пхенян.\r\nГоворейки пред японския чуждестранен пресцентър, Танака подчерта важността на конфуцианството в Азия, означавайки че стъпки за изграждане на доверието са ключови.\r\nСАЩ, според него, понякога опитват да използват солидната си сила „като фон за процедиране на преговорите и този вид стил може да се провали в Азия“.\r\nТанака беше центърът на дипломатическа победа през 2002 година, когато Северна Корея се съгласи да върне пет японски граждани от общо 13, за които си призна че по-рано е отвлякла. Ким Чен-ир, бащата на Ким Чен-ун, се извини за „непростимите“ отвличания и заяви че останалите осем души са мъртви, в което Япония се съмнява и до ден днешен.\r\nТанака отбеляза, обаче, че този дипломатически пробив е дошъл след като представителите на двете страни са провели около 25 тайни срещи в продължение на една година.\r\nТе са включвали преговори със старши военен представител на Северна Корея, в процес който е помогнал за изграждане на доверие и движеща сила за възможна среща на върха между Ким Чен-ир и тогавашния премиер на Япония Джуничиро Коизуми.\r\nВ противоположност с това Танака заяви, че Тръмп изглежда да „се опитва да направи много неща сам“ без да дискутира достатъчно със своя екип.\r\n„Една основна разлика е, че сегашният процес е пирамидален, в който президентът Тръмп сам взима решението „ще направим срещата“, „няма да направим срещата“; и този вид процес може да достави крайно значим изход, но в същото време мисля че има сериозен риск да доведе до разрушителен изход“, заяви японският дипломат.\r\n„Ако срещата на върха между САЩ и Северна Корея се проведе без значителни приготовления и се превърне в голям провал, това ще бъде огромен разход, който ще трябва да бъде поет от всички държави в региона“.\r\nХитоши Танака все пак видя един позитивен резултат от изненадващото решение на Тръмп да отмени срещата за 12 юни в Сингапур, само за да възроди възможността за среща ден по-късно: това предизвика рунд от преговори на работно ниво, които да подготвят срещата между двамата лидери. Йонислав Дочев", "date": "2018.05.31", "title": "The Guardian: Подходът на Доналд Тръмп рискува разруха, предупреди архитектът на предишните преговори със Северна Корея"}
{"url": "http://www.focus-news.net/news/2018/05/31/2528122/predstoyashti-sabitiya-v-stranata-za-31-may-agentsiya-fokus.html", "text": "***\r\nОт 10.00 часа в резиденция „Бояна“ председателят на парламента Цвета Караянчева ще приветства участниците в Европейския ден на конкуренцията, организиран от КЗК. \r\n***\r\nОт 09.00 часа ще се проведе заседание на Народното събрание.\r\n***\r\nОт 08.30 часа пред Министерството на отбраната е организиран протест на ПП „Възраждане“ с основно искане за оставка на правителството по повод водените преговори с Р Турция за сключването на двустранно споразумение за провеждането на презгранични операции по т.нар. програма Air Policing. \r\n***\r\nОт 08.30 до 14.00 часа в Литературен клуб „Перото” ще се проведе организирана от УНИЦЕФ дискусия, посветена на потребностите на съвременните родители.\r\n***\r\nОт 09.00 часа 9 състав на Специализирания наказателен съд ще гледа делото срещу Галина Ц., Красимир Н., Мирослав Ч. и др. за организиране и ръководене на организирана престъпна група. \r\n***\r\nОт 09.30 часа 21 състав на СГС ще се гледа делото срещу Герман Костин (чл. 116 НК). \r\n***\r\nОт 09.30 часа  ще се състои заседание на Пленума на Висшия съдебен съвет.\r\n***\r\nОт 09.30 часа 15 състав на Специализирания наказателен съд ще гледа делото срещу Алексей П., Антон П., Кирил Т. и др. за организиране и ръководене на организирана престъпна група. \r\n***\r\nОт 09.30 часа в Дома на Европа ще се проведе Петата международна конференция на катедра „Европеистика“ и „Жан Моне Център за високи постижения“ на СУ „Св. Климент Охридски“. Конференцията „Съединението прави силата“ е посветена на българското ротационно председателство на Съвета на Европейския съюз.  \r\n***\r\nОт 10.00 часа ще започне заседанието на Столичния общински съвет. \r\n***\r\nОт 10.00 часа 16 състав на Специализирания наказателен съд ще гледа делото срещу Милко М., Росен Д., Златомир И. и др. за организиране и ръководене на организирана престъпна група. \r\n***\r\nОт 10.00 часа 8 състав на Специализирания наказателен съд ще гледа делото срещу Цветан В., Александър П., Илиан З. и др. за организиране и ръководене на организирана престъпна група. \r\n***\r\nОт 10.30 часа в Министерството на здравеопазването (залата на ет. 4) ще се проведе пресконференция по повод Световния ден без тютюнопушене. Участие в пресконференцията ще вземат зам.-министърът на здравеопазването Светлана Йорданова, ръководителят на офиса на СЗО в България д-р Михаил Околийски, председателят на Коалиция за живот без тютюнев дим д-р Гергана Гешанова и председателят на Дружеството на кардиолозите проф. Арман Постаджиян. \r\n***\r\nОт 10.30 часа в „София Хотел Балкан“, зала Средец, заместник-министърът на икономиката Александър Манолев и изпълнителният директор на Изпълнителна агенция за насърчаване на малките и средни предприятия Габриела Козарева ще представят новите условия за кандидатстване по Националния иновационен фонд (НИФ).\r\n***\r\nОт 10.30 часа в двореца „Врана” ще се състои годишната Генерална асамблея на Европейската лига за икономическо сътрудничество. Участие в събитието ще вземат президентът на Лигата - Барон Бернард Сноа, представители на Европейската комисия, Европейска банка за възстановяване и развитие, посланици, анализатори и др.\r\n***\r\nОт 11.00 часа в пресклуба на БТА ще се състои пресконференция на Асоциацията на автомобилните производители и техните оторизирани представители в България (ААП) за откриването на международно изложение за тежкотоварни автомобили TRUCK EXPO 2018.\r\n***\r\nОт 12.00 часа в Националния пресклуб на БТА, Инициативен комитет за петиция и подписка на граждани във връзка с предложения за промяна на Кодекса за социално осигуряване (КСО) ще дадат пресконференция, на която ще представят предложения за преизчисляване на пенсиите и за отмяна на ограничението на максималния размер на пенсията за всички български граждани, придобили право на пенсия, независимо от годината на придобиване.\r\n***\r\nВ 12.00 часа в заседателната зала на МВР ще се състои редовен месечен брифинг. \r\n***\r\nОт 15.00 часа в зала „България“ ще се проведе пресконференция на Софийската филхармония за новия ѝ сезон, през който ще отбележи своята 90-а годишнина. \r\n***\r\nОт 17.30 часа в учебния театър на НАТФИЗ ще бъдат връчени осмите по ред годишни награди за принос към подобряване на благосъстоянието на децата в България „Златна ябълка“.\r\n***\r\nОт 18.00 часа в големия салон на БАН ще бъде представена книгата „Янините девет братя\" на акад. Пламен Карталов. \r\n***\r\nОт 18.00 часа в Двореца, пл. „Княз Александър І“, ще бъдат представени портрети от Злато Бояджиев. \r\n***\r\nОт 18.00 ч. в Лъчетерапевтичния комплекс на Университетската специализирана болница за активно лечение на онкологични заболявания (УСБАЛО) ще бъде открита кампания под надслов „Продължаваме“.\r\n***\r\nОт 18.30 часа в хотел „Best Western Premier“ в зала „Хийтроу“ (бул. „Брюксел“ 11) „Двунационалната Търговска Камара България - Израел“ организира семинар на тема:\r\n\"Правно и данъчно прилагане като фактор за подобряване на българската икономика в подкрепа на развитието на бизнеса\".\r\n***\r\nОт 18.30 часа в Столична библиотека ще се състои благотворително четене под надслов „Поезия с кауза“. \r\n***\r\nОт 18.00 часа в галерия „София“ ще бъде представена изложба, посветена на Милка Петрова-Коларова, автор на първия български роман-пътепис „Сама по света“.\r\n***\r\nОт 18.30 часа в Литературен клуб „Перото“ ще бъде представен полският писател, журналист и репортер Мариуш Шчигел. \r\n***\r\nОт 19.00 часа в Музикалния театър ще се състои премиерата на най-новия български мюзикъл за деца и възрастни \"МАЛКИЯТ ПРИНЦ - Пътуването на Розата\".\r\n***\r\nОт 10.30 часа в РЗИ – Благоевград ще се проведе пресконференция по повод световния ден без тютюнопушене. \r\n***\r\nОт 12.00 часа пред зала „22 септември“ ще се проведе Регионален форум по водородни технологии. \r\n***\r\nОт 10.30 часа до 20.00 часа в Сърф Училище – Бургаски Морски Клуб ще се проведат демонстрации на световния шампион по кайтсъф Аиртон Козолино и DJ парти. От 13.45 часа ще се състои официално откриване на Европейския морски ден в Атриума на Бургаски свободен университет. От 14.00 часа ще бъде открита Научна археологическа конференция в зала „Георги Баев“ на КЦ „Морско казино“. В 15.30 часа ще се състои церемония по първа копка на Конгресен център в Зоната за обществен достъп на Пристанище Бургас. От 18.00 часа ще бъде открита изложбата „Тайните на Черно море“, зала „Ал. Г. Коджакафалията“ на КЦ „Морско казино“.\r\n***\r\nОт 14.00 до 16.00 часа в централата на ПП ГЕРБ на ул. „Георги Бенковски“ №1 общинският съветник Бонка Банкова ще има приемен ден. \r\n***\r\nОт 14.30 до 16.30 часа във фоайето на Регионалната здравна инспекция ще се проведе кампания за измерване на въглеродния оксид в издишания въздух по повод Световния ден без тютюн. \r\n*** \r\nОт 9.00 часа в голяма зала на Община Велико Търново ще се проведе Сесия на Великотърновски общински съвет. \r\n*** \r\nОт 10.00 до 13.00 часа в парк „Марно поле” – Велико Търново ще се проведе информационно-образователна кампания, посветена на превенцията на тютюнопушенето, под мотото „Загаси цигара – спаси сърце”. \r\n*** \r\nОт 11.00 часа в зала 500 на Областна администрация – Велико Търново ще се проведе работна среща по прилагане на новоприетия Закон за противодействие на корупцията и отнемане на незаконно придобито имущество и последните му промени. \r\n*** \r\nОт 17.30 часа в Парк „Дружба“ ще се състои празник по повод 55 години Детска градина „Първи юни“.  \r\n***  \r\nОт 10.00 ч. в сградата на РЗОК – Видин ще се проведе пресконференция на тема - Договорният процес, съгласно Националния рамков договор за медицинските и Националния рамков договор за денталните дейности за 2018 година. \r\n***  \r\nОт 13.30 ч в залата на ОДМВР – Видин ще се проведе редовен месечен брифинг на старши комисар Петър Коцин, директор на ОДМВР-Видин. \r\n***\r\nОт 18.00 часа кметът на Община Видин Огнян Ценков ще участва в изнесена приемна в село Гомотарци, организираната от групата на общинските съветници на ПП ГЕРБ в Общинския съвет - Видин. \r\n***\r\nОт 9.30 часа в двора на СУ „Христо Ботев“ ще се състои първа копка за изграждане на спортна зала в училището. \r\n***\r\nВ 14.00 часа в сградата на ОДМВР - Враца ще се състои брифинг за медиите. \r\n***\r\nОт 16.30 часа на пл. „Христо Ботев“ ще се състои шествие и концерт на детски и юношески мажоретни състави от Враца.\r\n***\r\nОт 17.30 часа в Регионална библиотека „Христо Ботев“ ще бъде представено дигитализирано копие на тефтерчето на Христо Ботев. \r\n***\r\nВ 11.00 часа в заседателната зала на втория етаж в общинска администрация кметът на община Димитровград Иво Димов ще се срещне с децата от 1а клас от ОУ \"Пенчо Славейков\" с класен ръководител Петя Йорданова. \r\n***\r\nОт 11.30 часа в НЧ „Йордан Йовков – 1870 г.“ ще се състои тържество под надслов „Ваканция, здравей“. \r\n***\r\nОт 11.00 часа в клуба на БСП ще се проведе приемна на народния представител Валери Жаблянов.  \r\n***\r\nОт 14.00 часа залата на Община Кюстендил ще се състои редовно месечно заседание на Общински съвет. \r\n***\r\nОт 10.00 до 14.00 часа на бул. „България“ (до МГ „К. Величков“) ще се извършват измервания на въглероден оксид в издишан въздух и количество на карбоксихемоглобин в кръвта на пасивни и активни пушачи в изнесени Кабинети за консултиране и отказване от тютюнопушенето. \r\n***\r\nОт 11.00 часа в кметската зала на Община Пазарджик (бул. „България“ 2) главният изпълнителен директор на „Български пощи“ ЕАД Деян Дънешки ще пусне в употреба издание на тема „100 години футбол в Пазарджик (ФК „Хебър“)“ - илюстрована пощенска карта с оригинален знак за цена на пощенската услуга и специален пощенски печат.\r\n***\r\nОт 11.00 часа в театрален салон, Обединен детски комплекс, официално ще бъде закрита Национална програма „Детско полицейско управление“. \r\n***\r\nОт 18.00 часа в Малък салон,  Дворец на културата, ще се състои концерт на Народни оркестър „Фолклорът – настояще и бъдеще“. \r\n***\r\nВ 09.30 часа в зала 10 на Окръжния съд ще се проведе заседание по делото срещу собствениците на фирма „Одрин 8“ за опит за събаряне на тютюнев склад – паметник на културата. \r\n***\r\nВ 10.00 часа в зала 5 на Окръжния съд ще се проведе заседание по делото срещу подсъдимия Боян Л., обвинен в избягване на установяване и плащане на данъчни задължения в особено големи размери. \r\n***\r\nВ 10.00 часа в спортната зона на Младежкия център на Гребната база ще се проведе ученическо състезание, организирано от Областната дирекция на Пловдив. \r\n***\r\nВ 15.00 часа в зала 10 на Районния съд ще се проведе заседание по делото срещу адвокатът Владимир Елдъров, обвинен за злоупотреба на доверие. \r\n***\r\nОт 17.30 часа в къща „Хиндлиян“ ще се открие изложба на театрални кукли, изработени от ученици от Националната гимназия за сценични и екранни изкуства. \r\n***\r\nОт 18.30 часа в Градската художествена галерия ще се открие изложба на художниците от 27-и фестивал „Процес – Пространство“. \r\n***\r\nОт 19.00 часа на Римския стадион,  Junior Chamber International – Bulgaria (JCI Bulgaria) ще отличи и награди  ТОП 10 на „Най-изявените млади личности на България” за 2018 г. \r\n***\r\nОт 10.00 часа в Регионалния исторически музей в Русе ще започне пресконференция по повод стартирането на дейностите по проект „Един ден от живота на праисторическия човек“. \r\n***\r\nОт 10.00 часа пред входа на поликлиниката в Смолян, а от 13.30 часа пред кардиологичните кабинети на ет. 3, в инициатива на РЗИ – Смолян, пушачите ще могат да измерят безплатно съдържанието на въглероден оксид в издишания въздух, по повод 31 май – Световен ден без тютюн. \r\n***\r\nВ 11.00 часа в почивната станция на „Мини Марица изток“ ЕАД в Старозагорските минерални бани ще бъде открита 28-та международна научна конференция, организирана от Съюза на учените в Стара Загора, Тракийския университет и община Стара Загора с партньорството на ММИ. Научният форум се провежда под надслова „Българското европредседателство – иновации и просперитет“.\r\n***\r\nОт 19.00 часа в Драматичен театър ще бъде представена постановката „Айфелова кула“. \r\n***\r\nОт 19.00 часа в Оперен театър ще бъде представена операта „Травиата“. \r\n***\r\nОт 17.30 часа на площад „Свобода“ ще се състои концерт на детските градини от общината „Ще бъдем..“. \r\n***\r\nОт 18.00 часа в Младежки център Хасково, зала №2, ще се проведе среща-разговор и представяне на книгите на известния психолог и автор Събка Дякова – Чехович.\r\n***\r\nОт 10.00 часа в с. Минерални бани ще бъде открит ХVІІІ Международен детски фестивал „Децата на Балканите – с духовност в Европа!“. \r\n***\r\nОт 9.00 часа в зала 363 на общината ще се проведе заседание на Общински съвет- Шумен. \r\n***\r\nОт 14.30 часа областният управител, зам.-областният управител,  представители на община Шумен, Областно пътно управление и Пътна полиция ще бъдат на място да проверят изпълнението на решенията по обезопасяване на кръстовището при село Дибич по пътя Шумен – Карнобат. \r\n***\r\nОт 18.30 часа Регионална библиотека „Стилиян Чилингиров” организира за шуменци и гостите на града Нощ в Библиотеката.\r\n***\r\nОт 18.30 часа в зала „Безистен“ ще се състои концерт на Дамски хор „Проф. Георги Димитров“, посветен на празника на Ямбол.", "date": "2018.05.31", "title": "Предстоящи събития в страната за 31 май (Агенция „Фокус“)"}
{"url": "http://www.focus-news.net/news/2018/05/31/2528119/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”. Днес ще бъде предимно слънчево, с разкъсана висока облачност, след обяд с разкъсана висока облачност. Ще духа слаб, в Източна България – до умерен вятър от север-североизток. Максималните температури ще са между 27° и 32°, в София - около 27°.Ограничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nЗабраната се отнася за всички периоди, в които е определен повече от един почивен или празничен ден.\r\nОграниченията важат само за участъците от републиканската пътна мрежа, както следва:\r\n- Всички автомагистрали; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.Състояние на автомагистралите:\r\nАМ „Тракия“:\r\nОбласт София: \r\n- Ограничено е движението по пътната връзка София – Костенец на пътен възел „Мухово“ на АМ „Тракия“ при км 46 в посока гр. Костенец и гр. Ихтиман поради ремонтни дейности.\r\nОбходни маршрути:\r\n- за направлението София – Костенец през пътен възел „Ихтиман“ при км 34+000.\r\n- за направленията Ихтиман – Пловдив и Костенец – Пловдив през пътен възел „Церово“ при км 69+167. Движението по АМ „Тракия“ в посоките София – Бургас и обратно е без ограничения. През пътния възел може да се минава идвайки от Бургас в посока гр. Костенец и гр. Ихтиман. Срок до 31.07.2018 г.\r\nОбласт Пловдив: Временно движението по АМ „Тракия“ от км 134 до км 156+960 в участъка от Пловдив до Стара Загора се извършва с максимална скорост до 90 км/ч и повишено внимание поради извършване на краткотрайни ремонтни дейности. Движението на МПС до 12 тона в участъка се осъществява двупосочно в платното посока София. Срок до 30.06.2018 г.\r\nДвижението на МПС над 12 тона по АМ „Тракия“ в участъка от км 134 до км 156 в двете посоки е ограничено поради ремонтни дейности на настилката по платното в посока Пловдив – Бургас. \r\nОбходни маршрути: \r\nВ посока София - Бургас се отклонява при пътен възел „Пловдив – изток“ на км 133, по път II-56, път I-8, път II-66 – Мирово – Плодовитово – път III-666 – пътен възел Оризово /Плодовитово/ и включване на АМ „Тракия“ при км 165, или по маршрут пътен възел Чирпан на км 174, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133+2. \r\nВ посока Бургас - София се отклонява при пътен възел Чирпан на км 184, път II-66 Обходен път Чирпан – Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133, или по маршрут пътен възел Оризово /Плодовитово/ на км 165, път III-666, път II-66 Плодовитово – Мирово, път I-8, път II-56 и включване на АМ „Тракия“ при пътен възел „Пловдив – изток“ при км 133. Срок до 30.06.2018 г.\r\nОбласт Бургас: от км 308+107 до км 359+475 косене на тревни площи. Организацията на движение е сигнализирана с пътни знаци и конуси. Срок до 31.05.2018 г.\r\nАМ „Хемус“: \r\nОбласт София: \r\nДвижението по от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.\r\nДвижението по АМ „Хемус“ от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно-възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ - п.в. Ботевград. Срок 20.12.2018 г.\r\nДвижението по АМ „Хемус“ от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г.\r\nДвижението по от км 36+770 до км 38+150 в посока Варна е ограничено поради аварийно-възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.\r\nДвижението по АМ „Хемус“ в тунел „Правешки ханове“ посока София се осъществява в една лента поради ремонтни дейности по електрическите кабели в активната лента на лявата тръба. Движението се извършва в изпреварващата лента. Срок до 31.05.2018 г.\r\nОбласт Варна:\r\nДвижението в участъка Неофит Рилски - Девня от км 392+300 до км 399+850 посока Варна се осъществява с повишено внимание поради косене на тревни площи. Движението се осъществява съобразно създадената ВОБД. Срок до 01.06.2018 г.\r\nАМ „Струма“: \r\nОбласт Кюстендил: Движение с повишено внимание в участъка Долна Диканя - тунел Блатино от км 42+000 до км 56+000 поради извършване косене на тревни площи. Сигнализирано с пътни знаци. Срок до 01.06.2018 г.\r\nАМ „Марица“:\r\nОбласт Пловдив: \r\nДвижението на МПС над 12 тона по АМ „Марица“ в участъка от км 0 до км 2 в посока София е ограничено поради ремонтни дейности. \r\nОбходен маршрут: в посока Свиленград – София движението се отклонява при пътен възел Оризово /Плодовитово/ по път II-66 Плодовитово – Мирово, по път I-8, път II-56 и включване на АМ „Тракия“ при пътен възел „Пловдив – изток“ на км 133. Срок до 30.06.2018 г.\r\nАМ „Черно море“: \r\nДвижението по АМ „Черно море“ Варна – Бургас от км 2+329 до км 3+238 се осъществява при пълно затваряне на платното посока Бургас и пренасочване на движението в платното посока Варна поради ремонт на виадукт „Звездица”. Срок до 15.10.2018 г. \r\nАМ „Люлин“: \r\nОбласт София: Движението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник. \r\nАлтернативни маршрути: \r\n- за автомобили до 12 тона по път I-1 от пътен възел Драгичево – Владая – София и обратно. \r\n- само за леки автомобили по път 1801 Перник – Мало Бучино – Суходол и обратно. Срок до 30.06.2018 г.\r\nДвижението по АМ „Люлин“ в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Срок до 30.06.2018 г.; \r\n- Движението по АМ \"Люлин\" при км 16+460 в платно в посока София – Благоевград е ограничено в аварийната лента поради аварийно-възстановителни дейности на свлекли се земни маси. Движението се осъществява в активната и изпреварваща лента в посока Благоевград. Участъка е сигнализиран с пътни знаци. Водачите да се движат с повишено внимание. Срок до 31.07.2018 г.Въведени ограничения по основните пътни направления:\r\nПроходи:\r\n- „Върбишки“ - затворен за всички МПС. Срок: целогодишно; \r\n- „Златишки“ - затворен за всички МПС. Срок: целогодишно;\r\n- „Айтоски“ - отворен за всички МПС;\r\n- „Котленски“ - отворен за всички МПС;\r\n- „Обзорски“ - отворен за всички МПС;\r\n- „Печинско“ - отворен за всички МПС;\r\n- „Превала“ - отворен за всички МПС;\r\n- „Предел“ - отворен за всички МПС;\r\n- „Републиката“ - отворен за всички МПС;\r\n- „Ришки“ - отворен за всички МПС;\r\n- „Рожен“ - отворен за всички МПС;\r\n- „Троянски“ - отворен за всички МПС;\r\n- „Вратник“ - забранен за МПС над 10 т. Срок: целогодишно;\r\n- „Дюлински“ - забранен за МПС над 3,5 т. Срок: целогодишно;\r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно;\r\n- „Твърдишки“ - забранен за МПС над 10 т. Срок: целогодишно;\r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.Състояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция:\r\nOбласт Враца:\r\nДвижението по път I-1 Мездра – Ботевград в района на село Лютидол се осъществява двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 01.06.2018 г. \r\nОбласт Монтана: \r\n- При км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.;\r\nДвижението в участъка Белотинци – Монтана от км 74+736 до км 111+070 се осъществява двупосочно в една лента поради косене на трева, кастрене на храсти и дървета, почистване на банкети и окопи. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 01.06.2018 г. \r\nОбласт София: забранено е движението на всички МПС в участъка Жерково-Елешница от км 224+600 до км 229+700 поради намален габарит на пътното платно. Срок до 01.09.2018 г. \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г. \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва:\r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София \r\nПрез останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.; движението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград Срок 15.06.2018 г.;\r\nДвижението по път София – Перник от км 281+890 (при разклонението за с. Драгичево) се ограничава в една лента за движение в лявото платно, преди кръстовището и отваряне след него при км 282+115. Скоростта на движение се ограничава до 40 км/час. Срок 30.09.2018 г.\r\nОбласт Перник: \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.11.2018 г.\r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва:\r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София \r\nПрез останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София.\r\nПо преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.\r\nПоради неравности на пътната настилка на път I-1 /Е79/ (с магистрален габарит, ЛОТ 0 на АМ „Струма“) от км 23+000 – нов (км 291+500 – стар) до км 24+000 - нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 30.06.2018 г.;\r\n- път І-2 Граница Румъния-Русе-Цар Калоян-Разград-Шумен-Девня-Варна: \r\n- път І-3 Гара Бяла-Плевен-Луковит-Коритна-Ябланица-Ботевград: \r\nОбласт София: Правец-с.Разлив-Трудовец-Ботевград – забранено е движението на МПС над 12 т в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус“ /за п.в. „Правец“/-път ІІ-17 (Мездра-Ботевград)-п.в. І-3-п.в. „Ботевград“ на АМ „Хемус“ и обратно. Срок до 30.09.2018 г.;\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:\r\nОбласт Велико Търново: \r\nДвижението път І-4 Севлиево – В. Търново – Антоново в участъка от км 133 до км 138 в района на с. Шереметя се осъществява в една лента по поради частични ремонтни дейности. Движението се регулира чрез светофарна уредба. Срок до 31.05.2018 г.\r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе:\r\nдвижението в участъка Русе – р-н Две могили от км 11+000 до км 26+800 се осъществява повишено внимание поради  ремонтни дейности на асфалтовата настилка. Срок до 15.06.2018 г.;\r\nдвижението в участъка Бяла – разклон Борово от км 44+600 до км 52+240 се осъществява повишено внимание поради ремонтни дейности по асфалтовата настилка. Движението се регулира от сигналисти. Срок до 12.06.2018 г.\r\nДвижението в участъка Русе – Борово от км 6+630 до км 44+800 се осъществя в една лента поради частични ремонтни дейности на асфалтовата настилка. Участъка е сигнализиран временно, в определени работни участъци движението на МПС се осъществява с пропускателен режим и ограничение на скоростта 50 км/ч. Движението се регулира от сигналисти. Срок до 30.06.2018 г. \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъка е сигнализиран временно, в определени работни участъци движението на МПС се осъществява с пропускателен режим и ограничение на скоростта 50 км/ч. Движението се регулира от сигналисти. Срок до 15.06.2018 г. \r\nОбласт Габрово:\r\nДвижението в участъка Велико Търново – Дряново от км 115+300 до км 133+565 се осъществява с повишено внимание поради ръчно косене на тревни площи. Срок до 01.06.2018 г.\r\nОбласт Кърджали:\r\nЧерноочене – Кърджали – ограничено е движението на МПС над 15 т. Срок до 21.12.2018 г.\r\nОбходни маршрути:\r\n- направление Хасково – Кърджали: път І-5 – път ІІІ-505 (с. Манастир) – път ІІІ-507 –Г.Войводино – Мост – Чифлик – Кърджали.\r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали.\r\n- направление Минерални бани – Кърджали: път ІІІ-506 – път І-5 посока Хасково – път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали;\r\nНадлез Кирково - ГКПП „Маказа“ – ограничено движението на МПС над 3,5 т. Срок до 21.12.2018 г.\r\nДвижение с повишено внимание по път I-5/Е85 в участъка надлез Кирково - ГКПП Маказа от км 390+090 до км 390+210 поради извършващи се в близост до пътното платно строително ремонтни дейности. Има ограничение на скоростта. Срок до 31.08.2018 г.\r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: \r\nОбласт София: \r\nДвижението по път I-6 при Буново от км 169+000 до км 171+500 се осъществява с повишено внимание поради строително-монтажни работи при км 170+536 в банкета и част от лявата лента на движение /посока София/. Скоростта на движение се ограничава до 50 км/ч. Срок до 29.06.2018 г.\r\nОбласт Кюстендил: \r\nДвижението в участъка ГКПП „Гюешево“ – Драгомирово от км 0+375 до км 42+000 се осъществява с повишено внимание поради косене на тревни площи и изсичане на храсти. Участъкът е сигнализиран с пътни знаци. Срок до 01.06.2018 г.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София: \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация указваща ограничението. Срок до 30.09.2018 г.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: \r\nОбласт Варна: \r\nКранево – Варна при км 83+100 – ограничено движение на МПС над 10 т.; Обходен маршрут: Кичево – Оброчище. Срок до 28.02.2019 г.\r\nДвижението в участъка от км 125+000 до км 165+000 се осъществява с повишено внимание, поради монтаж на ограничителни системи. Движение в свободната лента, съобразно създадената организация на движение. Срок до 30.03.2018 г.\r\nДвижението по път Старо Оряхово до Горица от км 140+000 до км 153+900 и в чертите на Бяла от км 159+000 до км 160+000 се осъществява с повишено внимание поради маркировка на пешеходни пътеки. Движението в района се регулира от сигналисти. Срок до 01.06.2018 г.\r\nОбласт Бургас: \r\nДвижението в участъка Обзор – Сл. бряг от км 165+000 до км 199+100 се осъществява с повишено внимание поради полагане на хоризонтална маркировка. Участъкът е сигнализиран с пътни знаци. Срок до 06.06.2018 г.;\r\nДвижението в участъка Обзор – Сл. бряг от км 165+000 до км 199+100 се осъществява с повишено внимание поради почистване на банкети и оформяне  на окопи. Участъкът е сигнализиран с пътни знаци. Срок до 12.06.2018 г.;\r\nДвижението по път I-9 в участъка Ахелой – Поморие е ограничено и се осъществява по обходен маршрут:\r\n- За пътуващите Бургас – Варна: от пътен възел Бургас „Север“ по път III-906 – с. Лъка – гр. Каблешково, по път III-6009 гр. Каблешково – Ахелой и обратно.\r\n- За пътуващите от Ахелой до Поморие и обратно: Поморие – Каменар – Каблешково – Ахелой. Срок до 18.06.2018 г.\r\nДвижението по път Бургас – Слънчев бряг в участъка обход на гр. Ахелой от км 212+000 до км 217+000 се осъществява с повишено внимание спрямо поставената вертикална сигнализация и ограничение на скоростта на 50 км/ч поради ремонтни дейности. Срок до 15.06.2018 г.\r\nДвижението по път Варна – Бургас при км 231+750 се осъществява в една лента на определени участъци поради частични ремонтни дейности на асфалтовата настилка в участъка от км 231+200 до км 231+875 дясно. Срок до 26.06.2018 г.Състояние на републиканската пътна мрежа:\r\nРемонтни дейности и временна организация на движението /ВОД/:\r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Бургас:\r\nВременно са въведени следните ограничения за движение на МПС:\r\nПът III-908: Движението по път III-908 Варовник – Вълчаново ханче от км 20+000 до 39+200 е ограничено на МПС над 10 т. поради стесняване на пътното платно. Срок до 31.12.2018 г.\r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 31.12.2018 г.\r\nРемонтни дейности: \r\nПът II-99: от км 20+000 до км 45+000 в участъка Созопол – Китен се осъществява в една лента поради частични ремонтни дейности по асфалтовата настилка, почистване на окопи и попълване на банкети. Участъкът е сигнализиран с пътни знаци. Срок до 31.05.2018 г.;\r\nПътII-99: Движението по път II-99 от км 0+000 до км 3+500 Крайморие  – отбивката за Рибарско селище се извършват се частични  ремонтни дейности по пътната настилка. Организацията на движението се сигнализира с пътни знаци. Срок до 08.062018г.\r\nПът III-539: Движението по път III-539 Средец – Желязово от км 0+000 до км 17+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nПът III-795: Движението по път III-795 Вълчаново – Малина от км 0+000 до км 27+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nПът III-908: Движението по път III-908 п.кръстовище Богданово – п.кръстовище път ІІ-79/ Средец-Елхово от км 14+000 до км 39+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 21.06.2018 г.\r\nПът III-5392: Движението по път III-5392 от км 5+800 до км 17+900 в участъка Камено-Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.;\r\nПът III-5393: Движението по път III-5393 в участъка ,,пътен възел „Камено“-„НХК” от км 0+000 до км 1+500 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nПът III-6008: Движението по път III-6008 от км 5+000 до км 14+000 в участъка ,,НХК-Камено” се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nПът III-7907: Движението по път III-7907 от км 5+200 до км 16+200 в участъка Тръстиково-надлез Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nПът III-7909: Движението по път III-7909 кв. „Горно Езерово“ – Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 31.05.2018 г.\r\nПът III-9008: Движението по път III-9008 в участъка Деспред – п.в. Братово от км 11+130 до км 13+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.05.2018 г.\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-904: Движението по път III-904 Старо Оряхово – Гроздьово от км 23+403 до км 41+705 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 04.06.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло. Срок до 05.07.2018 г.\r\nОбходен маршрут: Лозен – Драганово – Янтра – Поликраище – Полски Тръмбеш;\r\nПът III-514: Ограничено е движението по път III-514 Г. Оряховица – Арбанаси от км 44+090 до км 46+474 поради ремонтни дейности. \r\nОбходен маршрут: по път II-53 от Г.Оряховица до пътен възел с път I-4 до с.Шереметя, по път VTR 1014 до с.Арбанаси и обратно. Срок до 30.06.2018 г.\r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло. \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 05.07.2018 г.\r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище. \r\nОбходен маршрут: Царски извор – Сушица – Драганово и обратно. Срок целогодишно.\r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 05.07.2018 г.\r\nОбходен маршрут: Чешма – Сливовица – Горско Ново село – Джулюница – Кесарево.\r\nРемонтни дейности:\r\nПът II-53: Движението по път II-53 Поликраище – Елена в участък от км 16+800 до км 17+570 се осъществява с повишено внимание поради изграждане на пътна връзка. Срок до 12.06.2018 г.\r\nПът III-504: Ограничено е движението на път III-504 Стефан Стамболово – Обединение в участъка от км 16+700 до км 26+113 поради ремонтни дейности. Обходен маршрут: По път Стефан Стамболово – VTR1235/за Полски Сеновец/ - път I-5 Полски Тръмбеш – път-502 – Обединение и обратно. Срок до 30.06.2018 г.\r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 05.07.2018 г.\r\nОПУ-Видин:\r\nВременно са въведени следните ограничения за движение на МПС: \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост. \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 31.05.2018 г. \r\nПът III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено поради авариен ремонт на мост над р. Тополовец. \r\nОбходен маршрут от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411 /с. Слана бара/. Срок до 31.05.2018 г.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка.\r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г.\r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г.\r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч. \r\nРемонтни дейности:\r\nПът ІIІ-101: Движението по път IІІ-101 Криводол – Палилула се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок 02.06.2018 г.\r\nПът III-1002: Движението по път III-1002 Враца-Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г.\r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15. \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г.\r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 30.06.2018 г.\r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г.\r\nРемонтни дейности:\r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.\r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г.\r\nПът II-44: Движението по път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срок до на 30.06.2018 г.\r\nПът II-44: Движението по път II-44 Драгановци – Габрово в участъка от км 16+970 до км 17+175 се осъществява в едната лента поради извършване на ремонт на пътно съоръжение при км 17+075. Ремонтът включва направа на стоманобетонна плоча, хидроизолация и полагане на нови пластове. Поставена е необходимата пътна сигнализация. Срок до 31.05.2018 г.\r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 30.06.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради ремонтни дейности на асфалтовата настилка. Движението е регулирано с пътни знаци. Срок 30.05.2028г.\r\nПът II-71: Движението по път II-71 Силистра – Добрич от км 36+760 до км 38+000 в района на с. Коларци се осъществява с повишено внимание поради пропадане на част от пътното тяло. Срок до 22.06.2018 г.\r\nПът II-97: Движението по път II-97 Околовръстен път на гр. Добрич от км 7+824 до км 16+539 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 30.09.2018 г.\r\nОПУ-Кюстендил:\r\nВременно са въведени следните ограничения за движение на МПС: няма ограничения.\r\nРемонтни дейности:\r\nПът ІІ-62: Движението по път II-62 Кюстендил – Дупница от км 0+000 до км 36+000 се осъществява с повишено внимание поради полагане на напречна маркировка. Участъкът е сигнализиран с пътни знаци. Срок до 01.06.2018 г.\r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 01.06.2018 г.\r\nПът ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г.\r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 30.06.2018 г.\r\nОПУ-Кърджали:\r\nВременно са въведени следните ограничения за движение на МПС: \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т. \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г.\r\nРемонтни дейности: \r\nПът III-865: Движението по път III-865 Ардино – с. Бойно от км 32+000 до км 49+500 се осъществява в една лента поради частични ремонтни дейности на асфалтовата настилка. Срок до 30.06.2018 г.\r\nОПУ-Ловеч: \r\nВременно са въведени следните ограничения за движение на МПС:\r\nПът III-3505: Движението по път III-3505 Казачево – Стефаново от км 0+000 до км 8+500 е ограничено за МПС над 12 т поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.06.2018 г.\r\nРемонтни дейности: \r\nПът II-35: Движението по път II-35 Плевен – Кърнаре в участъка Калейшко ханче – Троян от км 70+915 до км 71+990 се осъществява с повишено внимание поради частични ремонтни дейности по асфалтовата настилка. Срок до 31.05.2018 г.\r\nПът II-35: Движението по път II-35 Плевен – Кърнаре в град Троян от км 70+911 до км 73+201 е ограничено поради частичен ремонт на асфалтовата настилка. Затворено е платното за движение в посока Кърнаре, като движението се осъществява двупосочно в платното в посока Ловеч. Водачите да се движат със съобразена скорост. Срок 30.06.2018 г.\r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г.\r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”.\r\nОбходен маршрут за МПС до 12 тона: по улици през центъра на гр. Ловеч. \r\nОбходни маршрути за товарни автомобили над 12 т.:\r\n- За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут.\r\n- За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”.\r\n- За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен.\r\nДвижението се регулира с пътни знаци. Срок до 30.11.2018 г.\r\nОПУ-Монтана:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 10.01.2019 г.\r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи.\r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г.\r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за МПС над 12 т поради пропадане на част от едната лента и банкета. Движението се осъществява двупосочно в една лента. Скоростта на движение е ограничена до 50 км/ч и е сигнализирано с пътни знаци. Срок до 26.06.2018 г.\r\nРемонтни дейности:\r\nПът ІІ-11: Движението по път ІІ-11 Сливата - Орсоя при км 28+000  се осъществява двупосочно в една лента поради почистване на земни окопи и изграждане под окопен дренаж. Движението се регулира от сигналисти. Срок до 11.06.2018 г.\r\nПът ІІ-11: Движението по път ІІ-11 Лом – Ковачица от км 42+850 до км 57+694 се осъществява двупосочно в една лента поради полагане на маркировка. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 04.06.2018 г. \r\nПът ІІI-114: Движението по път ІІI-114 Лом – Василовци от км 0+800 до км 17+404 се осъществява двупосочно в една лента поради полагане на маркировка. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 04.06.2018 г. \r\nПът ІІI-133: Движението по път ІІI-133 Лом – Вълчедръм от км 39+724 до км 61+300 се осъществява двупосочно в една лента поради полагане на маркировка. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 04.06.2018 г. \r\nПът ІІI-818: Движението по път ІІI-818 Дългоделци – Черни връх от км 3+250 до км 15+474 се осъществява двупосочно в една лента поради полагане на маркировка. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 04.06.2018 г. \r\nПът ІІI-1121: Движението по път ІІI-1121 Крива бара – Дондуково в района на Крива бара от км 5+420 до км 5+604 се осъществява двупосочно в една лента поради полагане на маркировка. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 04.06.2018 г. \r\nПът ІІI-8105: Движението по път ІІI-8105 Медковец – Сливовик от км 11+596 до км 16+574 се осъществява двупосочно в една лента поради полагане на маркировка. Движението е сигнализирано с пътни знаци. Водачите на МПС да се движат с повишено внимание и съобразена скорост. Срок до 04.06.2018 г. \r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т. \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г.\r\nРемонтни дейности:\r\nПът II-37: Движението по път II-37 Панагюрски колони – Панагюрище от км 64+000 до км 84+000 се осъществява в една лента чрез поетапно затваряне на лява и дясна ленти за движение, поради частични ремонтни дейности на асфалтовата настилка. Срок до 31.05.2018 г.\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 30.06.2018 г.\r\nРемонтни дейности:\r\nПът ІІ-63: Движението по път ІІ-63 Брезник – Трън в участъка преди влизането в гр. Трън от км 46+300 до км 46+350 се осъществява в една лента поради пропадане на част от банкета. Движението е регулирано с пътни знаци. Срок до 30.06.2018 г.\r\nПът ІІІ-605: Движението по път ІІІ-605 Батановци – Пали Лула – Ноевци от км 2+300 до км 9+500 в участъка от гр. Батановци до с. Пали Лула се осъществява в една лента поради ремонт на асфалтовата настилка. Водачите на МПС да се движат с повишено внимание и съобразена скорост в свободната лента. Организацията на движене се регулира с пътни знаци. Срок до 31.05.2018 г.\r\nОПУ-Плевен:\r\nВременно са въведени следните ограничения за движение на МПС: \r\nПът III-118: Движението по път ІІІ-118 в чертите на гр. Долна Митрополия от км 23+057 до км 24+038 е ограничено за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. Срок – целогодишно.\r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т.\r\nОбходен маршрут: път III-303 Българене – Малчика – Аспарухово – Левски. Срок – целогодишно.\r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т.\r\nОбходен маршрут: по път ІІ-34 Плевен – Никопол. Срок – целогодишно.\r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т.\r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно.\r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно.\r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т.\r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно.\r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно.\r\nРемонтни дейности:\r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.\r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци.\r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-56: Движението по път II-56 Раковски – Пловдив при пътен възел Пловдив-изток е ограничено за тежкотоварните МПС с тегло над 12 тона. Поради ремонтни дейности на настилката на АМ „Тракия\" тежкотоварните МПС с тегло над 12 тона се отклоняват по обходни маршрути: \r\nЗа посока Пловдив – Бургас по път II-56 Стряма - Брезово до път I-6.\r\nЗа посока Стряма – Бургас по път II-56, път I-8, път II-66, път III-667 и включване на АМ „Тракия“ при км 165 на пътен възел „Плодовитово“. Срок до 30.06.2018 г.\r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 10.06.2018 г.\r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите.\r\nОбходен маршрут: път III-866 Кричим – Девин.\r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица.\r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград.\r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г.\r\nРемонтни дейности: \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно в посока Асеновград поради ремонтни дейности в участъка. Срок до 10.06.2018 г.\r\nОПУ-Разград:\r\nВременно са въведени следните ограничения за движение на МПС: \r\nРемонтни дейности: няма.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 28.11.2018 г.\r\nРемонтни дейности: \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г.\r\nПът ІІІ-501: Русе – Басарбово при км 5+976 – авариен ремонт на дясна тротоарна конзола на мостово съоръжение. Движението на МПС се извършва в едната лента с пропускателен режим. Срок до 01.06.2018 г. \r\nОПУ-Силистра: \r\nВременно са въведени следните ограничения за движение на МПС: \r\nПът III-701:Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение. \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nРемонтни дейности:\r\nПът ІІ-21: Движението по път ІІ-21 Русе – Силистра в участъка с. Нова Черна – с. Айдемир от км 39+440 до км 103+700 се осъществява в една лента на участъци поради полагане на хоризонтална маркировка. Движението се регулира с конуси. Срок до 04.06.2018 г.;\r\nПът II-49: Движението по път II-49 Тутракан – Кубрат от км 89+100 до км 98+876 се осъществява в една лента съгласно поставената временна сигнализация поради частични ремонтни дейности на асфалтовата настилка. Срок до 01.06.2018 г.;\r\nПът ІІІ-205: Движението по път ІІІ-205 Исперих – Белица в участъка с. Стефан Караджа – с. Преславци от км 58+857 до км 59+969 се осъществява в една лента поради полагане на хоризонтална маркировка. Движението се регулира с конуси. Срок до 04.06.2018 г г.;\r\nПът ІІІ-211: Движението по път ІІІ-211 с. Поляна – с. Попина в участъка с. Попина – пристанище Попина от км 8+948 до км 10+530 се осъществява  в една лента поради полагане на хоризонтална маркировка. Движението се регулира с конуси. Срок 04.06.2018 г;\r\nПът ІІІ-2104: Движението по път ІІІ-2104 в гр. Главиница от км 14+000 до км 15+000 се осъществява в една лента поради полагане на хоризонтална маркировка. Движението се регулира с конуси. Срок до 01.06.2018г.;\r\nПът ІІІ-2305: Движението по път ІІІ-2305 Зебил – Вълкан в участъка от км 11+370 до км 13+000 се осъществява в една лента поради полагане на хоризонтална маркировка. Движението се регулира с конуси. Срок до 01.06.2018г.;\r\nПът ІІІ-2307: Движението по път ІІІ-2307 Овен – Правда – Главиница от км 7+500 до км 29+497 се осъществява в една лента поради полагане на хоризонтална маркировка. Движението се регулира с конуси. 01.06.2018г.\r\nОПУ-Сливен:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Смолян:\r\nВременно са въведени следните ограничения за движение на МПС: \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно.\r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.05.2018 г.\r\nПът II-86: Движението на МПС под 12 тона по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г.\r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.05.2018 г.\r\n Път III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.05.2018 г.\r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.05.2018 г.\r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г.\r\nРемонтни дейности:\r\nПът II-86: Движението по път II-86 Хвойна – Чепеларе от км 64+000 до км 74+000 се осъществява с повишено внимание спрямо създадената организация поради почистване на регули. Срок 01.06.2018 г.;\r\nПът III-197: Движението по път III-197 Тешел – Девин от км 77+000 до км 92+100 се осъществява с повишено внимание в свободната лента, съобразно създадената организация на движение поради частични ремонти на асфалтовата настилка. Движението в района се регулира от сигналисти. Срок до 31.05.2018 г.\r\nОПУ-София:\r\nВременно са въведени следните ограничения за движение на МПС: \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т.\r\nОбходен маршрут: през гр. Своге. Срок до 31.03.2019 г. \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г.\r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси. \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г.\r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 01.09.2018 г. \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища. \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г.\r\nРемонтни дейности: \r\nПът II-16: Движението по път II-16 Своге – Оплетня от км 22+000 до км 50+000 се осъществява с повишено внимание поради почистване на пътни риголи и паднали камъни. Срок до 01.06.2018 г.\r\nПът II-18: Движението по път II-18 Софийски околовръстен път /СОП/ АМ \"Тракия\" - Казичене от км 32+680 до км 35+577 е ограничено поради строително-монтажни дейности в лявото платно /посока Казичене/. Движението се извършва двупосочно в дясното платно /посока АМ \"Тракия\"/. Срок до 03.06.2018 г.         \r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок 09.06.2018 г.\r\nПът II-82: Движението по път II-82 Самоков - София от км 70+000 до км 81+000 се осъществява в една лента поради монтиране на ограничителни системи в лентата посока София. Движението се извършва двупосочно в лявата лента /посока Самоков/. Срок до 01.06.2018 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600. \r\nОбходни маршрути: \r\n- път ІІ-66 Поповица – Плодовитово – Първомай – Скобелево; \r\n- път ІІ-66 Чирпан – Плодовитово – Първомай – Скобелево; \r\n- Скобелево – Първомай – Плодовитово – път ІІ-66. Срок до 07.01.2019 г.\r\nПът ІІІ-5031: Движението по път III-5031 Опан – Гълъбово е ограничено на МПС над 10 т. \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово. \r\nРемонтни дейности:\r\nПът II-66: Движението по път II-66 с. Богомилово – Чирпан от км 63+800 до км 80+715 се осъществява в една лента поради ръчно косене на тревни площи. Движението в района се регулира от сигналисти. Срок до 01.06.2018 г.\r\nОПУ-Търговище:\r\nВременно са въведени следните ограничения за движение на МПС:\r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.05.2018 г.\r\nПът III-4082: Движението на МПС над 3,5 т. по път III-4082 Капище-Банковец от км 0+000 до 11+300 е ограничено поради ремонт на мост. Срок до 31.05.2018 г.\r\nРемонтни дейности:\r\nПът III-2002: Движението по път III-2002 в с. Зараево от км 29+200 до км 29+550 се осъществява с повишено внимание поради превантивен ремонт на пътната настилка. Срок до 30.08.2018 г.\r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2018 г.\r\nПът III-5102: Движение с повишено внимание по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 поради превантивен ремонт на пътната настилка.  Срок до 30.10.2018 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез. \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г.\r\nПът III-5009: Движението по път III-5009 Козлец – Кърджали от км 0+000 до км 26+080 e ограничено за МПС над 12 т. Срок до 21.12.2018 г.\r\nРемонтни дейности: \r\nПът ІІ-76: Движението по път II-76 Черепово – Българска поляна от км 35+100 до км 37+400 се осъществява двупосочно в една лента поради частични ремонтни дейности по асфалтовата настилка. Срок до 01.06.2018 г.\r\nПът III-505: Движението по път III-505 Малко Градище – Сива река – пътно кръстовище с път I-8 (Любимец – Свиленград) от км 62+394 до км 62+858 в района на пътно кръстовище за Свиленград и Любимец се осъществява в една лента поради ремонтни дейности по асфалтовата настилка. Срок до 12.06.2018 г.\r\nОПУ-Шумен:\r\nВременно са въведени следните ограничения за движение на МПС: \r\nПът III-701:Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т, поради компрометирано състояние на мостово съоръжение. \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.06.2018 г.\r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси. \r\nОбходен маршрут: Шумен – Овчарово – Друмево. Срок до 30.06.2018 г.\r\nРемонтни дейности: няма.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа.\r\nОбходен маршрут: по изграден обходен път до моста с ограничение на скоростта до 30 км/ч. Срок до 30.06.2018 г.\r\nРемонтни дейности:\r\nПът II-79: Движението по път II-79 в участъка Елхово – Средец км 0+000 до км 38+000 се осъществява с повишено внимание поради машинно косене на банкети. Водачите да се движат с повишено внимание и съобразена скорост, съобразно създадената организация на движение. Срок до 01.06.2018 г.\r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 30.06.2018 г.\r\nПът III-7904: Движението по път III-7904 в участъка Малко Шарково – Воден км 4+000 до км 8+000 се осъществява двупосочно в една лента, поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 31.05.2018 г.Опасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.05.31", "title": "Актуална пътна обстановка"}
{"url": "http://www.focus-news.net/news/2018/05/31/2528121/predstoyashti-mezhdunarodni-sabitiya-za-31-may-agentsiya-fokus.html", "text": "Започва дебатът върху вота на недоверие срещу правителството на Мариано Рахой.\r\n*** Канцлерът на Германия Ангела Меркел ще се срещне с министър-председателя на Португалия Антонио Коста и президента Марсело Ребело де Соуса.\r\n*** В Канада ще се проведе среща на финансовите министри и директорите на централните банки на държавите от Г7.\r\n*** В Йордания агенциите на ООН ще проведат пресконференция за ситуацията в Близкия изток.\r\n***", "date": "2018.05.31", "title": "Предстоящи международни събития за 31 май (Агенция \"Фокус\")"}
{"url": "http://www.focus-news.net/news/2018/05/31/2528123/sofiya-katastrofa-mezhdu-dva-leki-avtomobila-e-stanala-na-krastovishteto-na-bul-akad-ivan-ev-geshov-i-bul-vazkresenie.html", "text": "Катастрофа между два леки автомобила е станала на кръстовището на бул. \"Акад. Иван Ев. Гешов\" и бул. \"Възкресение\". Това съобщиха за Агенция \"Фокус\" от пресцентъра на МВР. Пътният инцидент е станал на бул. \"Акад. Иван Ев. Гешов\" в посока бул. \"Константин Величков\". Сигналът за катастрофата е получен около 02.30 часа тази нощ. На мястото има полицейски екипи. Районът на инцидента е отцепен за извършването на оглед.", "date": "2018.05.31", "title": "София: Катастрофа между два леки автомобила е станала на кръстовището на бул. \"Акад. Иван Ев. Гешов\" и бул. \"Възкресение\""}
{"url": "http://www.focus-news.net/news/2018/05/31/2528124/nimh-vremeto-shte-bade-predimno-slanchevo-maksimalnite-temperaturi-shte-sa-mezhdu-27-i-32.html", "text": "Днес ще е предимно слънчево, с разкъсана висока облачност. Ще духа слаб, в Източна България - до умерен вятър от север-североизток. Максималните температури ще са между 27° и 32°, в София - около 27°. Това съобщи за Агенция \"Фокус\" дежурният синоптик Евгения Егова от Националния институт по метеорология и хидрология (НИМХ) към Българската академия на науките (БАН).  Атмосферното налягане слабо ще се понижи и ще е близко до средното за месеца. По Черноморието ще е предимно слънчево, с разкъсана висока облачност. Ще духа до умерен вятър от север-североизток. Максималните температури ще са 23°-25°. Температурата на морската вода е 20-22°. Вълнението на морето ще е 2-3 бала. Над планините ще е предимно слънчево, с разкъсана висока облачност. Ще духа умерен до силен вятър от север-североизток. Максималната температура на височина 1200 метра ще е около 20°, на 2000 метра – около 12°.", "date": "2018.05.31", "title": "НИМХ: Времето ще бъде предимно слънчево - максималните температури ще са между 27° и 32°"}
{"url": "http://www.focus-news.net/news/2018/05/31/2528129/predsedatelyat-na-narodnoto-sabranie-tsveta-karayancheva-shte-pozdravi-uchastnitsite-v-evropeyskiya-den-na-konkurentsiyata.html", "text": "Председателят на парламента Цвета Караянчева ще приветства участниците в Европейския ден на конкуренцията, съобщиха от пресцентъра на Народното събрание. Форумът ще се проведе днес и е организиран от Комисията за защита на конкуренцията. Събитието е в рамките на Българското председателство на Съвета на ЕС. Форумът ще започне в 10.00 часа в резиденция „Бояна”. \r\nОсновно изказване е предвидено да направи европейският комисар по конкуренцията Маргрете Вестагер. Във форума ще участват представители на Европейската комисия, на националните органи по конкуренция на страните членки на ЕС, както и на ведомства от държави, с които Комисията за защита на конкуренцията има дългогодишни отношения на сътрудничество.", "date": "2018.05.31", "title": "Председателят на Народното събрание Цвета Караянчева ще поздрави участниците в Европейския ден на конкуренцията"}
{"url": "http://www.focus-news.net/news/2018/05/31/2528130/afp-v-havai-prizovaha-za-nova-evakuatsiya-zaradi-napredvashtata-lava.html", "text": "Властите призоваха хората в Хаваи да евакуират район, който е под риск от отцепване, заради изтичащата лава от изригващия вулкан Килауеа, предава AFP.\r\n„Хавайската вулканична обсерватория докладва, че лавата от няколко пукнатини продължава да напредва към района на Капохо“, се казва в съобщение на Гражданска защита.\r\n„Резидентите на „Kapoho Beach Lots“ и „Vacationland“ се препоръчва да се евакуират. В риск сте да бъдете изолирани, заради възможно навлизане на лава“, се казва още в съобщението. Йонислав Дочев", "date": "2018.05.31", "title": "AFP: В Хаваи призоваха за нова евакуация, заради напредващата лава"}
{"url": "http://www.focus-news.net/news/2018/05/31/2528128/gd-granichna-politsiya-intenziven-e-trafikat-za-tovarni-avtomobili-na-izhod-pri-gkpp-kapitan-andreevo.html", "text": "На българо-турската граница трафикът е интензивен на ГКПП \"Капитан Андреево\" за товарни автомобили на изход. Това съобщиха от пресцентъра на Главна дирекция \"Гранична полиция\".  Информацията за трафика е към 6.00 ч. \r\nНа останалите пунктове трафикът е нормален.", "date": "2018.05.31", "title": "ГД \"Гранична полиция\": Интензивен е трафикът за товарни автомобили на изход при ГКПП \"Капитан Андреево\""}
{"url": "http://www.focus-news.net/news/2018/05/31/2528131/ministar-valentin-radev-shte-dade-redoven-mesechen-brifing-v-sgradata-na-mvr.html", "text": "Министър Валентин Радев ще даде редовен месечен брифинг в 12.00 часа днес в заседателната зала на МВР. Това съобщиха от пресцентъра на МВР.", "date": "2018.05.31", "title": "Министър Валентин Радев ще даде редовен месечен брифинг в сградата на МВР"}
{"url": "http://www.focus-news.net/news/2018/05/31/2528126/deputatite-shte-izslushat-zemedelskiya-ministar-rumen-porozhanov-za-selskostopanskata-politika-na-es-sled-2020-godina.html", "text": "Министърът на земеделието, храните и горите Румен Порожанов ще бъде изслушан за общата селскостопанска политика на ЕС след 2020 година. Това се посочва в програмата за работа на Народното събрание. Изслушването е по предложение на ГЕРБ. Според правилника изслушванията са по въпроси, засягащи държавни или обществени интереси. Всяка от парламентарните групи има право на 2 въпроса, както и на отношение към отговорите след края на изслушването.\r\nНа 3 май парламентът изслуша министъра на регионалното развитие и благоустройството Николай Нанков за напредъка по приоритетните пътни проекти, а на 10 май депутатите изслушаха министъра на икономиката Емил Караниколов за бизнес климата в страната.", "date": "2018.05.31", "title": "Депутатите ще изслушат земеделския министър Румен Порожанов за селскостопанската политика на ЕС след 2020 година"}
{"url": "http://www.focus-news.net/news/2018/05/31/2528132/preskonferentsiya-po-povod-svetovniya-den-bez-tyutyunev-dim-shte-se-provede-v-ministerstvoto-na-zdraveopazvaneto.html", "text": "От 10.30 часа днес в Министерството на здравеопазването (залата на ет. 4), ще се проведе пресконференция по повод Световния ден без тютюнопушене, който тази година се провежда под мотото „Тютюнопушене и сърдечно-съдови заболявания“. Това съобщиха от пресцентъра на министерството. \r\nУчастие в пресконференцията ще вземат зам.-министърът на здравеопазването Светлана Йорданова, ръководителят на офиса на СЗО в България д-р Михаил Околийски, председателят на Коалиция за живот без тютюнев дим д-р Гергана Гешанова и председателят на Дружеството на кардиолозите проф. Арман Постаджиян.", "date": "2018.05.31", "title": "Пресконференция по повод Световния ден без тютюнев дим ще се проведе в Министерството на здравеопазването"}
{"url": "http://www.focus-news.net/news/2018/05/31/2528133/zaklyuchitelen-etap-na-takticheskoto-uchenie-otvad-horizonta-2018-shte-se-provede-na-polevi-ucheben-poligon-novo-selo.html", "text": "Заключителен етап на тактическото учение „Отвъд хоризонта – 2018“ за сертификация на декларирана рота „Военна полиция” за участие в Силите за отговор на НАТО през 2019 г. ще се проведе от 10.30 часа днес на полеви учебен полигон „Ново село”. Това съобщиха от пресцентъра на Министерството на отбраната. Действията на военнослужещите ще наблюдават директорът на Служба „Военна полиция“ бригаден генерал Борислав Сертов и наблюдатели от Македония. \r\nУчението е двустепенно, командно-щабно и включва учебен процес, реални действия и сертификация на българската военнополицейска рота. Освен българските военнослужещи в него участва взвод военни полицаи от въоръжените сили на Румъния.\r\nЦелта на учението е да се повишат способностите на декларираната военнополицейска рота за изпълнение на задачи в операции в отговор на криза, възстановяване на сигурността и стабилността, да се провери готовността за реакция в кратки срокове за участие в операции по задействане и използване на Силите за отговор на НАТО, както и да се повишат способностите на военнослужещите от служба „Военна полиция” за изпълнение на задачи в антитерористични операции.", "date": "2018.05.31", "title": "Заключителен етап на тактическото учение „Отвъд хоризонта – 2018“ ще се проведе на полеви учебен полигон „Ново село”"}
{"url": "http://www.focus-news.net/news/2018/05/31/2528135/dobrich-prodalzhavat-remontnite-deynosti-po-otsechkata-dobrich-varna.html", "text": "Продължават ремонтните дейности по отсечката Добрич – Варна, предаде кореспондентът на Радио „Фокус” – Варна. Няма въведени временни ограничения на движението на автомобили в областта. До края на месеца движението по Околовръстния път на Добрич се осъществява с повишено внимание поради ремонтни дейности, движението на автомобили се регулира с пътни знаци. Движението и по двете пътни отсечки е регулирано с пътни знаци. Движението по път II-71 Силистра – Добрич в района на с. Коларци се осъществява с повишено внимание поради пропадане на част от пътното платно. Ограничено e движението на МПС над 10 тона по пътя Кранево – Варна при км 83+100. Като обходен маршрут се използва отсечката Кичево – Оброчище. Ограничението е със срок до 28 февруари 2019 г. Продължават строителни работи на обект ,,Интегриран проект за подобряване на водния сектор на град Добрич“ по ЛОТ 3 и ЛОТ 2, които се изпълняват по различни улиците в града. Ежедневно на сайта на Община град Добрич се публикува актуална информация за местата на строителни дейности. В Добрич времето е слънчево и ясно, тихо е, температурата на въздуха е около 14 градуса към 7,30 часа. \r\nЖулиета НИКОЛОВА", "date": "2018.05.31", "title": "Добрич: Продължават ремонтните дейности по отсечката Добрич – Варна"}
{"url": "http://www.focus-news.net/news/2018/05/31/2528134/komisiyata-po-energetika-shte-razgleda-doklada-na-ministar-temenuzhka-petkova-za-realizatsiyata-na-proekta-aets-belene.html", "text": "Комисията по енергетика ще разгледа Доклада на министъра на енергетиката Теменужка Петкова за реализацията на проекта АЕЦ „Белене“. Това се посочва в дневния ред на заседанието на комисията. През март със срок до 30 юни парламентът възложи на енергийния министър да изготви доклад с конкретни предложения за реализация на проекта. Той беше одобрен от Министерски съвет и внесен в Народното събрание. Правителството определя като най-работещ сценария за реализацията на проекта. При „зелена светлина“ от парламента ще бъде започната процедура за избор на стратегически инвеститор за АЕЦ „Белене“. Ще бъде направена и оценка колко струват активите. Досега интереса си са заявили китайска и френска компании. След посещението на премиера Бойко Борисов в Кремъл стана ясно, че и Русия има готовност да се върне към строителството на АЕЦ „Белене“\r\nЗаседанието ще се проведе от 14.30 часа в зала „Изток“.", "date": "2018.05.31", "title": "Комисията по енергетика ще разгледа Доклада на министър Теменужка Петкова за реализацията на проекта АЕЦ „Белене“"}
{"url": "http://www.focus-news.net/news/2018/05/31/2528137/fokus-makedoniya-spored-sotsiologichesko-prouchvane-ako-utre-v-makedoniya-se-provedat-parlamentarni-izbori-shte-pobedi-sdsm.html", "text": "Според социологическо проучване, проведено от македонската телевизия „Телма“, СДСМ биха спечелили, водейки партия ВМРО-ДПМНЕ с пет процента, ако утре в страната се проведат парламентарни избори, предава македонският   „Фокус“.\r\nНа въпрос за коя партия биха гласували, ако утре се проведат избори, 25,5% от допитаните отговарят СДСМ, а 20,6% биха дали своя глас за ВМРО-ДМПНЕ.\r\nДСИ има подкрепа от 7,4%, докато „Алиансът на албанците“ – 2,9%, а Левицата 1,7%. Виктор Турмаков", "date": "2018.05.31", "title": "„Фокус“ (Македония): Според социологическо проучване, ако утре в Македония се проведат парламентарни избори ще победи СДСМ"}
{"url": "http://www.focus-news.net/news/2018/05/31/2528136/denyat-31-may-v-svetovnata-istoriya.html", "text": "През 1709 г. американският президент Джордж Вашингтон одобрява първия закон за авторското право в Съединените щати. През 1902 г. в Претория е подписан договор, с който приключва Англо-бурската война, в която загиват над 5 700 англичани и 4 000 бури. През 1935 г. в резултат на земетресение в Североизточна Индия загиват близо 50 000 души.\r\nАмериканският драматург Атрър Милър е обвинен в неуважение към Конгреса на САЩ през 1957 г. През 1961 г. е застрелян диктаторът на Доминиканската република Рафаел Трухильо. На улицата в град Хю във Виетнам през 1966 г. 17-годишно момиче се самозапалва в знак на протест срещу режима в Южен Виетнам. Американският сенат гласува за спиране на бомбардировките над Камбоджа през 1973 г. Сирия и Израел подписват примирие помежду си и създават буферна зона между двете държави година по-късно. \r\nГери Халиуел напуска групата Spice Girls през 1998 г. През 2005 г. Уилям Марк Фелт признава, че той е анонимният източник, наречен “Дълбоко Гърло” в скандала “Уотъргейт”. На 31 май са родени: римският папа Пий XI, Клинт Истууд - американски актьор, режисьор и продуцент, американският актьор Том Беринджър, Брук Шийлдс -актриса и фотомодел. На този ден умират: Якопо Тинторето - италиански художник, пруският крал Фридрих Вилхем I, Йозеф Хайдн - австрийски композитор,  Леополд Стаф - полски поет. \r\n2014 г.\r\nПрезидентските избори в Малави спечелва опозиционният кандидат Питър Мутарика.\r\n2013 г.\r\nВ Турция започват масови протести.\r\n2012 г.\r\nНа референдума в Ирландия при 50% активност 60% от гласувалите поддържат европейския фискален пакт (30% от имащите право на глас).\r\n2012 г. \r\nПравителството на Армения начело с министър-председателя Тигран Саркисян подава оставка.\r\n2011 г.\r\nСветовната здравна организация официално признава канцерогенния ефект на мобилните телефони по отношение туморите на мозъка.\r\n2011 г. \r\nРепублика Вануату признава независимостта на Абхазия и установява с нея дипломатически отношения.\r\n2005 г.\r\nУилям Марк Фелт признава пред списанието “Vanity Fair”, че той е анонимният източник, наречен “Дълбоко Гърло” в скандала Уотъргейт.\r\nФелт е роден на 17 август 1913 г. Бил е агент на ФБР. По време на ранните разследвания по скандала Уотъргейт (1972 – 1974 г.) той работи като заместник-директор на ФБР. След разкритията, че зад скандала стоят хора от предизборния щаб на републиканците, президентът Ричард Никсън подава оставка през август 1974 г. В началото на 70-те години бившият заместник-директор на ФБР предоставя на журналистите от \"Вашингтон поуст\" Боб Уудуърд и Кърл Бърнстейн информация за престъпления, извършени от близкото обкръжение на президента Никсън. Само трима души са знаели, кой е мистичният информатор. Двамата журналисти и отговорният редактор Бен Брадли. И тримата обещават, че ще го назоват едва когато той почине. Но 91-годишният Марк Фелт сам нарушава мълчанието.\r\n1974 г.\r\nСирия и Израел подписват примирие помежду си и създават буферна зона между двете държави. Поради невъзможност за достигане до пълно споразумение между двете страни не е подписан мирен договор.\r\n1973 г.\r\nАмериканският Сенат гласува за спиране на бомбардировките над Камбоджа. Разпределението на гласовете е 69 към 19 за преустановяване на дейността по бомбардирането. Подобно гласуване със същият резултат е проведено на 10 май в Камарата на представителите. Това е сериозен удар срещу военната политика на Ричард Никсън по отношение на Югоизточна Азия. В резултат на проведените от Съединените щати масирани бомбардировки над Камбоджа загиват над 600 000 цивилни граждани.\r\n1961 г.\r\nУстановени са дипломатически отношения между Народна Република България и Република Гана.\r\nЗастрелян е диктаторът на Доминиканската република Рафаел Трухильо.\r\nРафаел Трухильо управлява от 1930 г. до 1961 г. година, когато е убит в автомобила си. По време на управлението си Трухильо съживява икономиката на Доминиканската република, модернизира я и създава средната класа от експерти и технократи. По негово време се изграждат обществените услуги, образователната и здравната система, телекомуникациите и транспортната инфраструктура. В същото време, за да гарантира собствената си власт и богатство, Трухильо жестоко смазва опозицията. Той нарежда масовото клане на 20 000 тъмнокожи хаитянци, работещи на захарните плантации. Аргументът е, че правителството на Хаити закриляло доминикански емигранти, които искали да го свалят от власт.\r\n1957 г.\r\nАмериканският драматург Атрър Милър е обвинен в неуважение към Конгреса (законодателното тяло в САЩ). Обвинението е свързано с разследване, направено година по-рано от Комитета по противоамериканска дейност към Долната Камара на Правителството във връзка със злоупотреба с американски паспорти от комунистическата конспирация. По време на разследването 41-годишния Атрър Милър отказва да разкрие имената на писателите, смятани за комунистически, с които той се е срещал пет или шест пъти в Ню Йорк през 1947 г. По време на делото Артър Милър отговаря на всички въпроси, свързани с него, но отказва да назове други имена, защото смята, че може да им навлече неприятности. По време на прочитането на присъдата Милър не е в съда. Максималната присъда за неуважение към съда е 1 година затвор, парична глоба или и двете. Подсъдимият обжалва. На 6 август 1958 г. присъдата е отменена от Апелативния съд.\r\n1935 г.\r\nВ резултат на земетресение в Североизточна Индия загиват близо 50 000 души.\r\n1902 г.\r\nВ Претория е подписан договор, с който приключва Английско-бурската война, в която загиват над 5 700 англичани и 4 000 бури. Войната е предизвикана от стремежа на Великобритания да разшири колониалните си владения в Южна Африка. Продължава от 1899 г. до 1902 г. и завършва с превръщането на двете бурски републики в британски колонии. Въпреки съпротивата си бурите са принудени да сключат мирен договор, според който загубват независимостта си.\r\n1815 г.\r\nСпоред решенията на Виенския конгрес (1814-1815 г.) Нидерландия е обявена за Нидерландско кралство. Към него са присъединени Белгия и Люксембург. През 1830 г. (след Белгийската революция) Белгия излиза от състава на Нидерландското кралство.\r\n1709 г.\r\nАмериканският президент Джордж Вашингтон одобрява първия закон за авторското право в Съединените щати.На тази дата са родени:\r\n1965 г.\r\nРодена е Брук Шийлдс – американска актриса и фотомодел. Някои филми с нейно участие са: “Черно и бяло”, “Синята лагуна”, “Сахара’, “Безкрайна любов”. Шийлдс е бивша съпруга на тенисиста Андре Агаси.\r\n1949 г.\r\nРоден е американският актьор Том Беринджър, известен най-вече с участието си в екшъни. Роден е в семейството на ирландки католици в Чикаго, щата Илинойс. Учи журналистика в университета в Мисури. След като се дипломира работи в регионалния театър. Заминава за Ню Йорк през 1970 г., където се снима в сериали. В голямото кино дебютира през 1976 г. Някои от филмите с негово участие са: “Снайперистът 2”, \"Турболентност 2: Страх от летене\", “Взвод”, “Войната в окръг Джонсън”, “Противоотрова” и др. За участието си в “Взвод” получава номинация Оскар. От 1990 г. работи като продуцент. Живее в Южна Каролина. Женил се е три пъти и има шест деца.\r\n1948 г.\r\nРодена е Светлана Александровна Алексиевич – белоруска писателка и журналистка. През 1967 г. завършва журналистика в Белоруския държавен университет. Работи като журналистка, завежда отдела за очерци и публицистика на сп. \"Неман\" (орган на Съюза на писателите на Белорус). Автор е на документалните книги \"Войната няма женско лице\", \"Последните свидетели\", на пиесите \"Войната няма женско лице\", \"Марютка\", \"Цинковите момчета\", \"Омагьосани от смъртта\". Поставя цикъла от документални филми \"Войната няма женско лице\", получил \"Сребърен гълъб\" на XXVI международен фестивал за документални и късометражни филми в Лайпциг през 1983 г. Лауреат е на литературна награда \"Н. Островски\", носителка е и на \"Почетен знак\".\r\n1930 г.\r\nРоден е Клинт Истууд - американски актьор, режисьор и продуцент. В киното работи от 1954 г. (\"Отмъщението на чудовището\"). Става популярен като главен изпълнител в трилогията на Серджо Леоне - \"За шепа долари\" (1964 г.), \"За няколко долара повече\" (1965 г.), \"Добрият, лошият, злият\" (1966 г.). Най-голяма известност му носят ролите във филмите на \"Мръсният Хари\" (1971 г.), \"Бойната сила на пистолета “Магнъм\" (1973 г.), \"Отмъстителят\" (1976 г.), \"Внезапно стълкновение\" (1984 г.), \"Игра със смъртта\" (1989 г.).\r\n1931 г.\r\nРоден е Джон Робърт Шрайфър – американски физик. През 1953 г. завършва Масачузетския технологичен институт. От 1953 г. до 1957 г. работи в Илинойския технологичен институт под ръководството на Дж. Бардин. В периода 1957-1959 г. е преподавател в Чикагския университет, а от 1959 г. - в Илинойския университет. През 1962 г. получава титлата професор в Пенсилванския университет, Филаделфия. Основните му трудове са върху физика на твърдите тела и физика на ниските температури. През 1957 г. заедно с Дж. Бардин и Л. Купър разработва микроскопичната теория на свръхпроводимостта. Джон Шрайфър получава Нобелова награда за физика през 1972 г.\r\n1858 г.\r\nРоден е Роман Иванович Клайн - руски архитект. В периода 1877-1882 г. учи в Петербургската художествена академия, след това в Париж (до 1884 г.). От 1907 г. е академик в Петербургската художествена академия. Преподавател е в Рижкия политехнически институт в годините между 1916-1918 г. и в Московското висше техническо училище от 1918 г. до 1923 г. Сред най-известните му произведения са сградата на Музея за изобразителни изкуства “А. С. Пушкин” в Москва (1898-1912 г.), Бородинският мост в Москва (1912 г.) и др. Роман Клайн умира на 3 май 1924 г. в Москва.\r\n1857 г.\r\nРоден е Пий XI - римски папа от 6 февруари 1922 г. до 10 февруари 1939 г. Завършва в Рим Грегорианския католически университет и академията \"Св. Тома\". В продължение на 30 години е директор на Амброзианската библиотека в Милано. През 1914 г. става заместник-директор, а след това е директор на Ватиканската библиотека. През 1919 г. става епископ, назначен е за милански архиепископ и получава кардиналски сан. В младостта си е запален спортист и известен алпинист, дори е включен в една експедиция до Северния полюс, но духовните дела му попречват да участва в нея. По време на неговия понтификат са подписани Латеранските договори, които създават града държава Ватикана. Утвърждава новото оригинално знаме на Ватикан. Издава първата енциклика на език, различен от латинския - \"Nonalliamo bisongo\" (\"Не изпитваме нужда\"). Във външната политика се стреми да изглажда противоречията между европейските държави и да обуздава експанзионистичните стремежи на нацистка Германия и фашистка Италия. Не е напълно ясна причината за внезапната му смърт на 12 февруари 1939 г. Предполага се, че е отровен.\r\n1469 г.\r\nРажда се Мануел I, наричан още Мануел Щастливи. Той е 14-тият крал на Португалия. Роден на в Алушете, близо до Лисабон. Син е на принц Фернанду Португалски, херцог на Визеу, и внук на крал Дуарте. Мануел I наследява своя първи братовчед и зет Жуау II през 1495 г.На тази дата умират:\r\n1957 г.\r\nУмира Леополд Стаф – полски поет. Роден е на 14 ноември 1878 г. Учи право, след това философия и романистика в родния си град Лвов (днес в Украйна). След като завършва образованието си заминава за Краков. През 1980 г. градът е център на полския литературен живот. В Краков Стаф се сближава с Младото Полско Движение.\r\n1809 г.\r\nУмира Йозеф Хайдн - австрийски композитор, представител на Виенската класическа школа. Роден е на 31 март 1732 г. През 1740 г. постъпва в хора на катедралата “Свети Стефан” във Виена. От 1749 г. работи като цигулар, пианист и частен учител по музика. През 1759 г. става придворен капелмайстор при граф Марцин, а от 1761 г. - при граф Естерхази. През 1791 г. напуска придворната служба. През 1792 г. и след това през 1794-1795 г. посещава Лондон, където получава титлата “доктор по музика”. Творчеството на Хайдн се състои от над 104 симфонии, 77 квартета, 52 сонати за пиано, 50 инструментални концерта, 24 опери, ораториите “Сътворението на света” (1798 г.), “Годишните времена” (1800 г.) и др.\r\n1740 г.\r\nУмира Фридрих Вилхем I - първият пруски крал (от 1701 г.), от династията Хохенцолерни. Той е роден на 14 август 1688 г. в Берлин. Син е на Фридрих I, баща на Фридрих II. Поставя основите на пруския милитаризъм, засилва държавния административен апарат. Отнася се със скептицизъм и неприязън към интелигенцията и прогресивните обществени движения.\r\n1594 г.\r\nУмира Якопо Тинторето – италиански художник представител на Венецианската школа през Ренесанса. Роден е на 29 септември 1518 г. Тинторето запазва традицията на ренесансовото майсторство и верността към идеалите на хуманизма, въпреки че твори в период на криза в културата на Ренесанса. Сред по-известните му творби са: “Тайната вечеря” (1547 г.), “Чудото на св. Марк” (1548 г.), “Спасението в Арсиноя” (1555 г.), “Въведението на Мария в храма” (ок. 1551-1556 г.) и др. Тинторето създава най-голямата кавалетна картина “Раят” (ок. 1588-1590 г.) в Двореца на дожите, дълга 35 м.\r\n1015 г.\r\nУмира Ернст I от рода Бабенберги. Той е херцог на Швабия от 1012 г. до смъртта си в 1015 г.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни”.", "date": "2018.05.31", "title": "Денят 31 май в световната история"}
{"url": "http://www.focus-news.net/news/2018/05/31/2528139/varna-obshtinskite-savetnitsi-ot-pp-gerb-shte-provedat-priemni-za-grazhdani.html", "text": "Общинските съветници от ПП ГЕРБ – Варна ще се срещнат с граждани в дните от 29 май до 1 юни. Това съобщиха от пресцентъра на ПП ГЕРБ – Варна.\r\nПриемното време на общинските съветници ще бъде от 14:00 до 16:00 ч. в офиса на партията на ул. „Георги Бенковски” №1. Записвания могат да се правят на тел: 052/600 015.\r\nПриемният ден на Бонка Банкова е днес, на Борислав Нанков – на 1 юни 2018 г. (петък).", "date": "2018.05.31", "title": "Варна: Общинските съветници от ПП ГЕРБ ще проведат приемни за граждани"}
{"url": "http://www.focus-news.net/news/2018/05/31/2528138/komisarite-karmenu-vela-elzhbeta-benkovska-i-margrete-vesteger-pristigat-v-balgariya.html", "text": "Комисарите Кармену Вела, Елжбета Бенковска и Маргрете Вестегер пристигат в България, съобщиха от Представителството на Европейската комисия в България. Комисарят, отговарящ за околна среда, морско дело и рибарство Кармену Вела ще участва в откриването на Европейския морски ден 2018г. в Бургас. Форумът, организиран от генерална дирекция „Морско дело и рибарство“ на Европейската комисия, се провежда всяка година в различен европейски град и събира представители на пристанищната и корабоплавателната индустрията, местни, регионални, национални и европейски власти, агенции, НПО, научни и изследователски институции за обсъждане и иницииране на съвместни действия касаещи морското дело.   \r\nВ същия ден комисарят, отговарящ за вътрешния пазар, промишлеността, предприемачеството и МСП Елжбета Бенковска ще се включи в откриването на  специализираната международна изложба за отбранителна техника \"ХЕМУС\" в Пловдив. Тя се провежда на територията на Международния панаир под патронажа на Министерство на отбраната и Министерство на икономиката и има за цел стимулиране развитието на отбранителната промишленост.  \r\nОтново в четвъртък комисарят по конкуренция Маргрете Вестегер ще бъде специален гост и ще произнесе реч по време на Европейския ден на конкуренцията в Резиденция „Бояна“ в София. На събитието, което е част от програмата на Българското председателство на ЕС, ще бъдат обсъдени ключовите законодателни развития в правото на конкуренцията на ЕС и ще бъде обърнато внимание, и на казусите, които възникват пред органите по конкуренция в сектора на енергетиката.", "date": "2018.05.31", "title": "Комисарите Кармену Вела, Елжбета Бенковска и Маргрете Вестегер пристигат в България"}
{"url": "http://www.focus-news.net/news/2018/05/31/2528125/sergey-lavrov-nikakvo-razreshenie-na-yadreniya-vapros-na-koreyskiya-poluostrov-ne-mozhe-da-se-postigne-bez-sanktsiite-da-badat-vdignati.html", "text": "Решението на ядрения въпрос на Корейския полуостров не може да бъде завършено, ако не се вдигнат санкциите срещу Пхенян, заяви министърът на външните работи на Русия Сергей Лавров след разговорите със севернокорейския си колега Ри Йонг-хо в четвъртък, предава ТАСС.\r\nОтносно санкциите, абсолютно ясно е, че започвайки тази дискусия за разрешаване на ядрения проблем на Корейския полуостров ние вярваме, че той не може да бъде напълно решен, докато санкциите не бъдат премахнати“, заяви Лавров.\r\n„Но как да се придвижим дотам, това е изкуството на преговарящите. Това не може да бъде направено в един ход. Невъзможно е в един ход да се подсигури ядреното разоръжаване, затова със сигурност трябва да има някакви етапи“, поясни руският външен министър. Йонислав Дочев", "date": "2018.05.31", "title": "Сергей Лавров: Никакво разрешение на ядрения въпрос на Корейския полуостров не може да се постигне без санкциите да бъдат вдигнати"}
{"url": "http://www.focus-news.net/news/2018/05/31/2528141/chez-zapochva-poreditsa-ot-mobilni-priemni-v-zapadna-balgariya.html", "text": "ЧЕЗ започва поредица от мобилни приемни в Западна България. Това съобщиха от пресцентъра на ЧЕЗ. \r\nИнициативата цели да подобри обслужването, като увеличи местата за предоставяне на услуги\r\nЧЕЗ организира поредица от мобилни приемни за битови и бизнес клиенти в Западна България. Приемните се осъществяват със съдействието на партньорската организация „Изипей“. Инициативата има за цел да подобри обслужването на потребителите в по-малките населени места.\r\nВ мобилните приемни клиентите на ЧЕЗ ще могат да правят справки, да получават информация и да задават въпроси, касаещи дейността на „ЧЕЗ Електро България“ АД и „ЧЕЗ Разпределение България“ АД.  Потребителите ще имат възможност да се възползват от всички безплатни услуги на компаниите, сред които са актуализацията на данни, заявяване на електронна фактура, сключване на споразумение за дистанционно обслужване и други.\r\nПървата приемна ще се проведе на 31 май в град Летница, на 5 юни приемната ще бъде в град Кнежа, а на 3 юли в гр. Ябланица. Повече информация клиентите могат да получат на телефон 0700 10 010 или на имейли: klienti@cez-rp.bg по въпроси, касаещи дейността на „ЧЕЗ Разпределение България“ АД и info@cezelectro.bg, по въпроси, касаещи дейността на „ЧЕЗ Електро България“ АД.", "date": "2018.05.31", "title": "ЧЕЗ започва поредица от мобилни приемни в Западна България"}
{"url": "http://www.focus-news.net/news/2018/05/31/2528140/v-burgas-shte-se-provede-evropeyski-morski-den.html", "text": "Европейският морски ден 2018 г. ще се проведе в Бургас днес и на 1 юни в Бургаския свободен университет. Това съобщиха от Представителството на ЕК в България. Събитието се организира от генерална дирекция „Морско дело и рибарство“ на Европейската комисия, в партньорство с Министерството на транспорта, информационните технологии и съобщенията, и община Бургас. В официалното откриване от 13.45 часа днес ще участват комисарят по околна среда, морско дело и рибарство Кармену Вела и други високопоставени гости. Европейският морски ден се организира всяка година в различен европейски град и представлява форум за общуване, обсъждане и иницииране на съвместни действия касаещи морското дело. Сред участниците са представители на пристанищната и корабоплавателната индустрията, на местни, регионални, национални и европейски власти, държавни ведомства и агенции, НПО, научни и изследователски институции и др.", "date": "2018.05.31", "title": "В Бургас ще се проведе Европейски морски ден"}
{"url": "http://www.focus-news.net/news/2018/05/31/2528142/haskovo-kmetat-na-obshtina-dimitrovgrad-ivo-dimov-shte-se-sreshtne-s-detsata-ot-1a-klas-ot-ou-pencho-slaveykov.html", "text": "В 11.00 часа в заседателната зала на втория етаж в общинска администрация кметът на община Димитровград Иво Димов ще се срещне с децата от 1а клас от ОУ \"Пенчо Славейков\" с класен ръководител Петя Йорданова, съобщиха от пресцентъра на Община Димитровград. Класът е единственият в Хасковска област, който се обучава по иновативна в образователната система програма. Проектно-базираното обучение  в начален етап в часовете по \"Околен свят\" е нов образователен подход, който Министерство на образованието въвежда, за да се повиши степента на възприемчивост при децата. Часовете по \"Околен свят\" децата провеждат в естествена среда. В Общината те ще се запознаят със дейността на институциите като посетят заседателната зала, кабинета на кмета, кабинета на председателя на Общинския съвет Гергана Кръстева и зала \"Гросето\".", "date": "2018.05.31", "title": "Хасково: Кметът на община Димитровград Иво Димов ще се срещне с децата от 1а клас от ОУ \"Пенчо Славейков\""}
{"url": "http://www.focus-news.net/news/2018/05/31/2528144/denyat-31-may-v-balgarskata-istoriya.html", "text": "На 31 май 1863 г. в Браила започва да излиза седмичният политически и търговски вестник “Българска пчела”. През 1876 г. във Враца е разпространен слух, че към града настъпва редовна турска армия. Въстаниците се разпръскват и в резултат властите извършват масови арести. Същия ден четата на Христо Ботев изчаква в района на връх Веслец подкрепление от околните села. След като се разбира, че въстанието във Враца е осуетено, четата се насочва към Врачанския Балкан.\r\nПрез 1900 г. е учреден орден “За военна заслуга”. Две години по-късно е сключена тайна българо-руска военна конвенция в Петерхоф. Русия гарантира за 10 г. българо-румънската граница. Посланическата конференция на Антантата в Париж  през 1927 г. взема решение за закриване на Ликвидационния военен орган на Контролната комисия в България и на 30 юни той престава да действа. През 1936 г. в белградската преса е публикуван меморандумът за възстановяване на конституционното управление, връчен на царя от оформената на 24 май опозиционна група на дейци от забранените партии - “Петорка”. Национален комитет за европейска сигурност и сътрудничество е създаден в България през 1969 г. През 1983 г. в София се състои Национално съвещание по въпросите на военно-родолюбивото възпитание на младежта и народа. През 1989 г. градският комитет на ОФ в София организира митинг в подкрепа на изявлението на Тодор Живков от 29 май, когато той  произнася реч, в която обявява, че българските турци могат да изберат родината си и ако сметнат, че това е Турция, да напуснат България. \r\nПрез 1996 г. във Виена България заедно с Албания, Беларус и Украйна е приета за член на Централноевропейската инициатива.\r\nНа 31 май са родени: д-р Кръстьо Кръстев - български литературовед, Васил Сотиров - лирик, сатирик и преводач. На този ден умира Стефан Македонски - оперен певец. \r\n2006 г.\r\nПрезидентът Георги Първанов връчва Орден „Св. св. Кирил и Методий” - първа степен на Симон Брюно президент на Фондация Cite Internationale des Arts — Париж.\r\n2001 г.\r\nЗа химн на Българската армия официално е обявен маршът „Велик е нашият войник“.\r\n1996 г.\r\nБългария отправя молба за членство в Централноевропейското споразумение за зона за свободна търговия (ЦЕФТА).\r\n1969 г.\r\nСъздава се Национален комитет за европейска сигурност и сътрудничество.\r\n1950 г.\r\nВ Кочани е проведен съдебен процес срещу 6 българи, комунисти по убеждение, за пропагандиране на българската кауза и разпространение на българска литература. Групата, ръководена от Моне Спасов от Виница, е осъдена на различни срокове от 5 до 7 години затвор.\r\n1927 г.\r\nПосланическата конференция на Антантата в Париж взема решение за закриване на Ликвидационния военен орган на Контролната комисия в България и на 30 юни той престава да действа.\r\n1911 г.\r\nВ сражение с турския аскер край село Журче, Демирхисарско, загива войводата Блаже Кръстев от село Бирино, Крушевско.\r\nБлаже Кръстев е Крушовски войвода на Вътрешната Македоно-Одринска Революционна организация. През Илинденско-Преображенското въстание (1903) четата му превзема турските казарми в Крушево. В края на 1904 г. във Велешко участва в чета, която се бори със сръбската пропаганда в Македония. През 1907 г. е крушовски районен войвода. След Младотурската революция заминава за България и по нареждане на Тодор Александров се връща обратно с четата си в Крушево.\r\n1902 г.\r\nСключена е тайна българо-руска военна конвенция в Петерхоф. Русия гарантира за 10 г. българо-румънската граница. При война българската армия минава под руско командване. С руска намеса \"Фирмилияновият въпрос\" е разрешен неблагоприятно за България и владиката получава официално назначение за Скопие.\r\n1900 г.\r\nС княжески pecкрипт до канцлера на българските ордени е учреден орден “За военна заслуга”. Първоначално орденът има шест степени - Голям кръст, Голям офицерски кръст, Командирски кръст, Офицерски кръст, Кавалерски кръст и Сребърен кръст, а от 1933 г. е въведена и степента Велик кръст, която е по-висока от съществуващите дотогава.\r\nС Великия кръст I и II степен се награждават български генерали в зависимост от заеманата от тях длъжност, с III степен - полковници и подполковници, командири на полкове, с IV степен - майори, служещи в щабовете, и капитани ротни командири, а с V и VI степен - ротни и взводни командири до капитан, подофицери, доброволци в Сръбско-българската война и в балканските войни, опълченци и др.\r\n1894 г.\r\nПриключва мандатът на Стефан Стамболов като министър-председател на България, за премиер е избран Константин Стоилов.\r\n1876 г.\r\nВъв Враца е разпространен слух, че към града настъпва редовна турска армия. Въстаниците се разпръскват и в резултат властите извършват масови арести.\r\nСъщия ден четата на Христо Ботев изчаква в района на връх Веслец подкрепление от околните села. След като се разбира, че въстанието във Враца е осуетено, четата се насочва към Врачанския Балкан.\r\nЗа да преминат през Дунава на 28 май 1876 г. Христо Ботев и част от неговите четници си се качват в Гюргево на кораба \"Радецки\". Останалите четници, предварително разпределени на групи, се качват от пристанищата в Зимнич, Турну Мъгуреле, Корабия и Бекет. След като слизат на българския бряг те полагат клетва пред знамето, ушито от Петрана Обретенова, и се насочват към селата Бутан, Добролево, Борован и Баница. По пътя към Стара планина четата е преследвана от редовна турска войска, черкези и башибозуци. На 30 май тя е обкръжена на планинския рид Милин камък. Там четниците водят бой, в който загиват 30 души, сред които и Никола Симов. На 2 юни Ботевата чета заема позиции на връх Камарата, Купена и част от Околчица. След целодневни бойни действия загива и Христо Ботев. След смъртта на войводата четата се разделя на 3 групи. Едната, начело с Никола Войновски, се придвижва на изток в Стара планина, а останалите 2 - на Георги Апостолов и на Д. Икономов водят на 3 юни тежки боеве във Врачанския балкан, след което са разпръснати на малки групички. В продължение на 1 месец турците преследват четниците, избиват по-голямата част от тях, а заловените - съдят на два извънредни процеса в София и Русе. Само няколко души успяват да избягат в Сърбия и Румъния.\r\n1863 г.\r\nВ Браила започва да излиза седмичният политически, любословен и търговски вестник “Българска пчела”. Редактор на вестника е Христо Ваклинов, а спомоществователи са видни български търговци, организирани в акционерно дружество. Вестникът полемизира с другите вестниците \"Съветник\", \"Турция\" и \"Гайда\". Сътрудници на “Българска пчела” са Р. Блъсков, Р. Жинзифов, Ц. Гинчев, П. Калянджи, В. Берон, Т. Н. Шишков, В. Чолаков и др.На тази дата са родени:\r\n1947 г.\r\nРоден e Васил Сотиров - български лирик, сатирик и преводач. Следва българска филология в Софийския университет “Св. Климент Охридски”. Работи като редактор в редакция “Хумор, сатира и забава” при Българското радио (1971 г.-1979 г.). В годините между 1981-1984 г. е редактор в сп. “Карикатура”; в Студията за анимационни филми “София” (1984-1988 г.), а от 1991 г. във в-к “Пардон”. Пише също така и поезия за деца. Автор е на съчиненията: “Лъвовете никога не плачат” (1981 г.), “Убийство на щурец” (1982 г.), “Смъртен скок” (1989 г.), “Да ти излезе номерът” (1989 г.), “За едни има - за други няма” (1990 г.), “Поръчка за събуждане” (1990 г.), “Цвете в саксия” (1990 г.), “Пъдене на лоши духове” (1991 г.). Носител е на наградите: “Сребърна фурма” за хумористичен разказ в Бордигера (1978 г.), “Южна пролет” (1982 г.), “Сребърен МладЕЖ” (1981 г.) и “Златен МладЕЖ” (1986 г.), “Ламар” за поезия (1991 г.) и др.\r\n1903 г.\r\nРоден e Маньо Стоянов - български литературовед, историк и библиограф. Той учи в Пирдоп и завършва Духовната семинария в Пловдив през 1925 г. Преподава в Пловдивската духовна семинария и в гимназиалните училища в Пловдив, Сливен и София. Уредник и директор е на Народната библиотека в Пловдив (1945-1948 г). Работи в областта на историята на българска възрожденска книжнина, българо-гръцките книжовни връзки и отношения и славянската палеография. Автор е на творбите: “Българска възрожденска книжнина. Аналитичен репертоар на българските книги и периодични издания (1806г.-1878 г.)”, “Пътят към свободата. Исторически разкази за Пловдив през Възраждането” (1966 г.), “Украса на славянските ръкописи в България. Албум” (1973 г.), “Очерци за Източна Румелия” (1974 г.). Умира на 5 ноември 1986 г.\r\n1883 г.\r\nВ Крушово е роден Стефан Николов Баджов, един от най-известните и високообразовани български художници. В началото на столетието рисува основните емисии на пощенски марки на Царство България, както и стенописите в църкавата “Св. Седмочисленици” в София.\r\n1866 г.\r\nРоден е д-р Кръстьо Котев Кръстев – български литературовед и критик, естет, редактор на сп. “Мисъл” (1892-1907 г.). Той завършва гимназия в София и изучава старогръцки, немски и френски език. След гимназията е стенограф в Народното събрание. През 1888 г. завършва философия в Лайпциг при проф. В. Вунд и защитава докторска дисертация на тема “Метафизичното схващане на душата според Лотце”. След това Кръстьо Кръстев е директор на Педагогическото училище в Казанлък. През 1890 г. създава и редактира “Литературно-научно списание на Казанлъшкото учителско дружество”. Освен това той работи като преподавател по немски език в мъжката класическа гимназия в София. Започва издаването на сп. “Критика”, продължение на “Литературно-научно списание…”. През 1895 г. той е преподавател по философия във Висшето училище. До 1907 г. е лектор там, но след студентските размирици е уволнен и става директор на Педагогическото училище в Скопие. През 1908-1919 г. Кръстев чете лекции в СУ “Св. Климент Охридски”, като извънреден професор по философия. От 1900 г. е член на БАН. Д-р Кръстев пише литературни студии, които печата в сп. “Мисъл”, сътрудничи на “Периодическо списание”, “Критика”, “Денница”, “Демократически преглед”, “Труд”, “Пряпорец”, “Демократ”, “Народ”, “Гражданин” и др. Той е противник на марксическите естетически възгледи и оценки, и се явява проводник на модерната западноевропейска естетическа мисъл. Пише статии против цар Фердинанд. Някои от съчиненията му са: “Етюди и критики” (1894 г.), “Литературни и философски студии” (1898 г,), “Алеко Константинов. Литературен силует” (1907 г.), “Млади и стари” (1907 г.), “Христо Ботйов - П. П. Славейков - П. Тодоров - П. К. Яворов” (1917 г.) и др.На тази дата умират:\r\n1992 г.\r\nУмира Кирил Апостолов - писател. Той е роден на 30 октомври 1931 г. в с. Кърджево, Софийско. Завършва агрономство във ВСИ - София през 1956 г. В периода 1962-1967 г. е директор на селскостопански учебни заведения в с. Белица и с. Леснево, Софийско. За годините между 1968-1971 г. е заместник-главен редактор на сп. \"Пламъче\". Главен редактор е и на редакция \"Детско-юношеска литература\" в издателство \"Български писател\" (1972 г). На издателство \"Български писател\" е главен редактор през 1981 г. и директор през 1989 г. От 1991 г. е заместник-генерален директор на издателска къща \"Български писател\". В своите разкази, новели, повести, очерци и произведения за деца Кирил Апостолов разглежда процесите в българското село от 60-те и 70-те години. Автор е на съчиненията: \"Момчета\" (1959 г.), \"Гълъби и хора\" (1962 г.), \"Звездата над Осогово\" (1965 г.), \"Тримата връстници\" (1967 г.), \"На брега. Пиеси\" (1968 г.), \"По пътя\" (1969 г.), \"Ратайчето\" (1970 г.), \"Отиват си корабите\" (1973 г.), \"Зайко Късото ухо\" (1974 г.), \"Завръщане при своите\" (1975 г.), \"Началото на празника\" (1975 г.), \"Сезони в Югне\" (1977 г.), \"Солта на живота\" (1979 г.), \"Сезоните и хората\" (1981 г.), \"Радост за всички\" (1982 г.), \"Двамата Мироновци\" (1985 г.), \"Да спечелиш, да загубиш\" (1985 г.), \"Колата, или Голямата мечка\" (1986 г.), \"Гибелта на глутницата\" (1988 г.), \"Поклон\" (1990 г.).\r\n1952 г.\r\nУмира Стефан Спиров Македонски - оперен певец. Той е роден на 25 май 1885 г. в Сливен. Учи пеене в Москва и Париж. Пее в Софийската народна опера, в оперните театри на Берлин, Хановер, Кобург и Касел. От 1948 г. до 1952 г. е директор на Държавния музикален театър в София, който след смъртта му носи неговото име.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни”.", "date": "2018.05.31", "title": "Денят 31 май в българската история"}
{"url": "http://www.focus-news.net/news/2018/05/31/2528145/burgas-do-3-yuni-2018-g-gradat-shte-e-domakin-na-57-ta-natsionalna-arheologicheska-konferentsiya.html", "text": "От днес до 3 юни 2018 г. Бургас ще е домакин на 57-та Национална археологическа конференция. Мащабното научно събитие, организирано от Община Бургас, НАИМ-БАН, РИМ-Бургас, ЦПА Созопол и ИМ-Средец, ще събере в КЦ \"Морско казино\" елита на българската археология. Това съобщиха от пресцентъра на Община Бургас. То е част от разширената програма на Европейския морски ден, чийто домакин тази година е Бургас.\r\nОще в първия ден на конференцията като важен акцент ще бъдат представени резултатите от археологическите проучвания в региона. Археолозите ще обобщят данните от изследванията на праисторическите могили край Каблешково и Бургас, римската колония Деултум, крепостите Акве калиде, Порос и Русокастро, както и светилището в м. \"Шилото\" и тракийската крепост при с. Извор. През втория ден от форума ще бъдат изнесени доклади за най-важните в научно отношение праисторически, антични, тракийски и средновековни обекти от територията на България, проучени през 2017 г. Програмата на третия ден от конференцията ще завърши с годишно заседание на Асоциацията на българските археолози.\r\nДнес ще бъдат раздадени и годишните награди \"Златен грифон\" на Министерството на културата, които се присъждат за цялостен принос за развитието на археологическата наука и за откритие на 2017 г. Тържественото събитие ще продължи с откриване на атрактивна изложба \"Скритите тайни на Черно море\". Тя ще представи любопитни артефакти от морската ни история и 3D макети на потънали кораби, открити при последните проучвания на морското дъно по време на мащабния проект Black Sea Map.", "date": "2018.05.31", "title": "Бургас: До 3 юни 2018 г. градът ще е домакин на 57-та Национална археологическа конференция"}
{"url": "http://www.focus-news.net/news/2018/05/31/2528149/remontni-deynosti-se-izvarshvat-po-avtomagistrala-trakiya-v-uchastaka-ot-140-km-do-160-km-v-posoka-plovdiv.html", "text": "Стара Загора: Ремонтни дейности се извършват по автомагистрала \"Тракия\" в участъка от 140 км до 160 км в посока Пловдив, съобщи слушател на Радио „Фокус“.", "date": "2018.05.31", "title": "Ремонтни дейности се извършват по автомагистрала \"Тракия\" в участъка от 140 км до 160 км в посока Пловдив"}
{"url": "http://www.focus-news.net/news/2018/05/31/2528147/premierat-boyko-borisov-shte-prieme-postoyannite-predstaviteli-na-pravitelstvata-na-darzhavite-chlenki-na-es.html", "text": "Министър-председателят Бойко Борисов ще приеме постоянните представители на правителствата на държавите-членки на ЕС (КОРЕПЕР 2) към Брюксел, съобщиха от правителствената информационна служба. Това са дипломатическите представители на държавите-членки на ЕС, които заседават във формата Корепер 2 и подготвят най-ключовите заседания и формати на Съвета на ЕС. \r\nКорепер е основният подготвителен орган на Съвета. Всички точки, които се включват в дневния ред на Съвета, се разглеждат първо от Корепер, освен ако Съветът не реши друго. В посещението участват също генералният секретар на Съвета Йепе Транхолм-Микелсен и членове на кабинета на Доналд Туск. \r\nПосещението на постоянните представели е традиционно събитие, което се провежда по време на всички ротационни председателства на Съвета на ЕС, като включва освен официална част и срещи, така и разнообразна програма в страната-ротационен председател, имаща за цел демонстрация на успешни бизнес проекти и публично-частни партньорства, както и популяризиране на културните забележителности и традиции на страната домакин. \r\nПосещението е от изключителна важност по отношение изграждането на общото впечатление от Българското председателство и постигане на желаните цели и резултати.", "date": "2018.05.31", "title": "Премиерът Бойко Борисов ще приеме постоянните представители на правителствата на държавите-членки на ЕС"}
{"url": "http://www.focus-news.net/news/2018/05/31/2528150/pravoslavnata-tsarkva-chestva-sv-apostol-erm-pokrovitel-na-grad-plovdiv.html", "text": "Православната църква чества св. апостол Ерм – небесен покровител на град Пловдив. По този повод днес, с благословението на Негово Високопреосвещенство Пловдивския митрополит Николай, Преосвещеният Знеполски епископ Арсений ще оглави архиерейска св. Литургия\r\nв митрополитския храм „Св. вмчца Марина” в град Пловдив. Началото ще бъде в 09.00 часа. \r\nНикола ПЕТКОВ", "date": "2018.05.31", "title": "Православната църква чества св. апостол Ерм, покровител на град Пловдив"}
{"url": "http://www.focus-news.net/news/2018/05/31/2528146/stolichniyat-obshtinski-savet-shte-opredeli-vremenno-izpalnyavasht-dlazhnostta-kmet-na-rayon-mladost.html", "text": "Столичният общински съвет ще определи временно изпълняващ длъжността кмет на район „Младост“. Това е заложено като извънредна точка в програмата на заседанието на Столичния общински съвет.  До това се стигна след като кметът на „Младост“ Десислава Иванчева бе задържана за подкуп, а впоследствие определеният от нея временно изпълняващ длъжността кмет на района Владимир Клисуров подаде оставка. \r\nДокладът по точката е входиран на 30 май 2018 г. и ще бъде представен от председателя Елен Герджиков. Съветниците ще решат още дали да създадат Комисия, съгласно Закона за противодействие на корупцията и за отнемане на незаконно придобитото имущество .  Заседанието на Столичния общински съвет ще се проведе от 10.00 ч.", "date": "2018.05.31", "title": "Столичният общински съвет ще определи временно изпълняващ длъжността кмет на район „Младост“"}
{"url": "http://www.focus-news.net/news/2018/05/31/2528151/blagoevgrad-v-grada-shte-se-provede-regionalen-forum-po-vodorodni-tehnologii-kodvodorod.html", "text": "В града ще се проведе Регионален форум по водородни технологии. Това съобщиха от пресцентъра на Община Благоевград. Събитието ще се състои от 12.00 часа пред зала „22 септември”. Програмата на събитието включва среща-дискусия, постери, образователни клипове и филми, множество демонстрации, които ще представят водородната икономика. \r\nСпециално за форума в Благоевград ще бъде предоставен за демонстрационно шофиране автомобил, работещ изцяло с водородно гориво чрез водородна горивна клетка – Toyota Mirai. Тест драйвът е предвиден за втората част от форума, която ще стартира в 13:00 ч. и ще продължи до 17.00 часа на пл. „Македония”. Тестването на автомобила ще се осъществява след предварително записване. Всеки, който желае да седне зад волана и да направи тест драйв може да заяви това от 10.30 часа до 12.30 часа на шатрите, които ще бъдат разположени пред зала „22 септември”.\r\nИнициативата е по повод десетата годишнина на съвместното предприятие „Горивни клетки и водород” (Fuel Cells and Hydrogen Joint Undertaking) и ще даде възможност на участниците да научат повече за предимствата на горивните клетки и водородните технологии, за визията на Европейския съюз по отношение на водородните технологии. \r\nРегионалният форум по водородни технологии се организира от Община Благоевград, Югозападния университет \"Неофит Рилски\", Българската академия на науките, Регионалния академичен център - Благоевград, Българската асоциация - водород, горивни елементи и съхранение на енергия и Фондация \"Еко Енергия\" със съдействието на Съвместно предприятие \"Горивни елементи и водород\" и проект HyLAW (FCH-JU-2016-1 субсидиран по договор № 735977).", "date": "2018.05.31", "title": "Благоевград: В града ще се проведе Регионален форум по водородни технологии „Код:Водород”"}
{"url": "http://www.focus-news.net/news/2018/05/31/2528152/pregled-na-osnovnite-temi-v-balkanskiya-pechat-agentsiya-fokus.html", "text": "Външният министър на Турция Мевлют Чавушоглу е убеден, че администрацията във Вашингтон няма да блокира доставката на изтребителите Ф-35 за страната му, въпреки мерките, които се обсъждат в Конгреса на САЩ, пише   Hurriyet.\r\n„Не съм загрижен, защото имаме споразумение, което предвижда общо производство на някои материали. Извършвали сме си плащанията постоянно и този договор няма нищо общо с набавянето на ракетния комплекс С-400“, заяви Чавушоглу. Той допълни, че Турция е важен член на НАТО и иска да посрещне нуждите си от оръжие от своите съюзници. Министърът призова, че съюзниците не трябва да създават изкуствени препятствия по тези въпроси.\r\n„Ако се нуждаем от оръжия, със сигурност ще ги задоволим от друго място. Но не смятам, че ще има проблем. По много въпроси, които предвиждат санкции, Конгресът оставя последната дума на администрацията“, допълни Чавушоглу.\r\nТурция ще получи първия си изтребител Ф-35 от САЩ на 21 юни.\r\n***\r\nСпоред социологическо проучване, проведено от македонската телевизия „Телма“, СДСМ биха спечелили, водейки партия ВМРО-ДПМНЕ с пет процента, ако утре в страната се проведат парламентарни избори, предава македонският   „Фокус“.\r\nНа въпрос за коя партия биха гласували, ако утре се проведат избори, 25,5% от допитаните отговарят СДСМ, а 20,6% биха дали своя глас за ВМРО-ДМПНЕ.\r\nДСИ има подкрепа от 7,4%, докато „Алиансът на албанците“ – 2,9%, а Левицата 1,7%.\r\n***\r\nВицепремиерът и министър на външните работи на Косово Бехджет Пацоли, по време на официалната си визита във Виена заяви, че Австрия ще подкрепя силно членството на Косово в международните организации, включително ЮНЕСКО и Интерпол, пише Gazeta Express.\r\n„Австрия обеща да подкрепя напълно Косово в интеграционния му процес, както и членството на Косово в международните организации. Тази година ще подновим заявлението си да се присъединим към Интерпол“, заяви Пацоли.\r\n„По време на нашата визита във Виена обсъждахме членството на страната в други организации, включително ЮНЕСКО и ни беше обещано, че Австрия ще помага на Косово в този процес“, допълни той.\r\nГоворейки за визовата либерализация, Пацоли заяви че до края на месец юни косовските граждани ще знаят точната дата на която ще могат да пътуват без визи.\r\n„Визовата либерализацията ще се случи тази година“, обяви Пацоли.\r\n***\r\nВъпреки силната местна опозиция, правителството планира изграждането на нови приемни съоръжения за мигранти и бежанци на остров Лесбос, след като бунтовете в редица пренаселени лагери в петък подбуди стотици кюрдски мигранти да зарежат съоръженията, пише Ekathimerini.\r\nТова не е първият път, в който бунтове разтърсват лагера „Мориа“, където допреди миналата седмица около 7 300 души са обитавали съоръжението при максимална допустимост от 3 000.\r\nНедоволството се е отприщило в петък, според местни източници, след като мигранти от арабските държави са критикували кюрдски резиденти, обвинявайки ги в неспазването на религиозните обичаи.\r\nСпорът е ескалирал в сблъсъци и в резултат повече от 800 мигранти, предимно кюрди, са напуснали лагера „Мориа“.\r\nСтотици други пренощуват в местни площади и паркове, несклонни да се върнат в държавните лагери, за които се притесняват че не са безопасни.\r\nВъпреки местната опозиция, правителствените представители настояват че решение трябва да бъде намерено, тъй като мигранти продължават да достигат източните егейски острови от съседна Турция.\r\nВ писмо до министъра на миграцията на Гърция Димитрис Вицас кметът на Лесбос Спирос Галинос описа плановете на правителството да изградят нови приемни съоръжения, като едностранно действие което е в директно нарушение на волята на местната общност.\r\n***", "date": "2018.05.31", "title": "Преглед на основните теми в балканския печат (Агенция \"Фокус)"}
{"url": "http://www.focus-news.net/news/2018/05/31/2528153/d-r-gergana-geshanova-zhivot-bez-tyutyunev-dim-profilaktikata-e-mnogo-po-silno-orazhie-v-borbata-s-tyutyunopusheneto-ot-samoto-lechenie-na-zavisimostta.html", "text": "Профилактиката е много по-силно оръжие в борбата с тютюнопушенето от самото лечение. Това каза за сутрешния блок „Добро утро, България“ на Радио „Фокус“ д-р Гергана Гешанова, председател на коалиция „Живот без тютюнев дим“. Тя уточни, че наред с всички методи за лечение на зависимостта към никотина, груповата терапия е най-безвредният начин да се помогне на хората, имащи воля да откажат цигарите.\r\n„Намалява възрастта, на която децата искат да опитат първата си цигара и да бъдат като по-големите. В някои училища има и натиск към децата. Много голямо значение обаче има примерът, който ние им даваме. И не на последно място – България е пълна с реклами на тютюневи изделия, което създава у младите мисленето, че това е нещо нормално и достъпно, дори много хубаво. Не е необходимо човек да заболее сериозно, за да реши да откаже цигарите. Хората разбират, че тютюнопушенето не е хубаво, а това е най-мощният стимул“, обясни д-р Гергана Гешанова, като допълни, че по повод Световния ден без тютюнопушене е проведен творчески конкурс сред студенти от Националната художествена академия, а победителите от него ще бъдат наградени днес със семестриална стипендия. Тя уточни, че има идея картините да станат част от пътуваща изложба из кардиологичните клиники в цялата страна, именно в духа на мотото на този ден - „Тютюнопушене и сърдечно-съдови заболявания“.", "date": "2018.05.31", "title": "Д-р Гергана Гешанова, „Живот без тютюнев дим“: Профилактиката е много по-силно оръжие в борбата с тютюнопушенето от самото лечение на зависимостта"}
{"url": "http://www.focus-news.net/news/2018/05/31/2528154/sofiya-vremenno-se-zabranyava-spiraneto-na-avtomobili-v-uchastak-na-ul-moskovska-zaradi-razpolagane-na-mobilen-punkt-za-staro-elektronno-oborudvane.html", "text": "Временно се забранява спирането на автомобили в участък на ул. „Московска“ в София. Това съобщиха от пресцентъра на Столична община. От 12.00 часа до 14 00 часа днес се забраняват престоят и паркирането на пътни превозни средства на ул. „Московска“ от страната на Ботаническата градина на БАН за разполагане на мобилен пункт за изземане на старо електрическо и електронно оборудване.", "date": "2018.05.31", "title": "София: Временно се забранява спирането на автомобили в участък на ул. „Московска“ заради разполагане на мобилен пункт за старо електронно оборудване"}
{"url": "http://www.focus-news.net/news/2018/05/31/2528157/sliven-pet-uchilishtni-otbora-ot-grada-shte-uchastvat-na-finalnite-sastezaniya-uchenicheski-igri-2017-2018-g.html", "text": "Пет училищни отбора от град Сливен ще вземат участие на финалните състезания „Ученически игри 2017 –  2018 г.“ . Това съобщиха от пресцентъра на Общината. Момчетата от отбора по тенис на маса във възрастова група 5 - 7 клас при ОУ „Юрий Гагарин“ ще се състезават в Разград в дните до 3 юни.\r\nВ Русе девойките от отбора по тенис на маса във възрастова група 8-10 клас при НХГ „Д.Добрович“ ще премерят сили със своите връстници в дните от 7 до 10 юни.\r\nВъв възрастова група 8 - 10 клас, девойките от отбора по баскетбол при ПГПЗЕ „Захарий Стоянов“ ще пътуват за финалите в Габрово. Те ще се играят в дните от 6 до 10 юни.\r\nОУ “П. Хитов“ излъчиха два училищни отбора по волейбол, които ще участват във финалния кръг. Момчета 5-7 клас и момичета в същата възрастова група ще пътуват съответно до Търговище и Смолян. Състезанията ще се проведат в периода от 30 май до 3 юни.\r\nСливен ще бъде домакин на финалите на Ученически игри 2018 г. в състезанията по баскетбол и лека атлетика. Спортна зала „Васил Левски“ ще приеме най-добрите баскетболни училищни отбори в страната във възрастова група 5-7 клас от 30 май до 3 юни. На стадион „Хаджи Димитър“ атлетите в групата 5-7 клас момичета и момчета ще излъчат своите шампиони. Състезанията ще се провеждат от 1 до 3 юни. Следващата седмица своите шампиони ще излъчат девойките и юношите във възрастова група 8-10 клас. Ученическите игри са основна изява в областта на ученическия спорт. Те се организират от  Община Сливен съвместно с Център за подкрепа за личностното развитие – Детски комплекс Сливен (общински кръг) и ОК „Спорт в училище“ (областен, зонален и финален етап).\r\nНай-добре представилите се отбори от финалните състезания добиват право за участие в Световните ученически първенства, организирани  от Международната федерация за ученически спорт.", "date": "2018.05.31", "title": "Сливен: Пет училищни отбора от града ще участват на финалните състезания „Ученически игри 2017- 2018 г.“"}
{"url": "http://www.focus-news.net/news/2018/05/31/2528155/burgas-izlozhba-ot-3d-maketi-na-potanali-v-cherno-more-korabi-shte-bade-predstavena-po-vreme-na-evropeyskiya-morski-den-v-grada.html", "text": "Атрактивна изложба на 3D макети на потънали в Черно море кораби ще разгледат гостите по време на домакинството на Бургас на Европейския морски ден, който ще се проведе днес и на 1 юни 2018 г. Това съобщиха от пресцентъра на Община Бургас. Експозицията \"Скритите тайни на Черно море\" ще бъде изложена в зала \"Александър Георгиев Коджакафалията\" на Културен център \"Морско казино\" до 30 юли. Тя ще включва 7 броя 3D макети на потънали кораби, в състоянието в което са намерени и любопитни артефакти, открити при последните проучвания на морското дъно. Залата ще бъде изцяло преобразена, за да пресъздаде подводния черноморски свят. Интерактивна карта с всички 57 потънали кораби и изчезнали селища в Черно море ще бъде разположена в зала \"Христо Фотев\" на КЦ \"Морско казино\". С VR очила всеки гост ще може да направи виртуална разходка на морското дъно. 16 макети на кораби, предоставени от Българската федерация по спортен корабомоделизъм, ще бъдат подредени в зала \"Георги Баев\". Голяма част от тях са носители на медали и престижни отличия от национални и международни изложения.\r\nИнтерактивни игри за деца ще посрещат най-малките посетители в зала \"Христо Фотев\" на културния център. Те ще могат да конструират 2 триизмерни разглобяеми макети на кораби от дърво по предоставен им чертеж и снимка. По-любопитните от тях с помощта на очила за виртуална реалност ще изследват дъното на морето.\r\nПроектът \"Скритите тайни на Черно море\" се осъществява с финансовата подкрепа на \"Културна програма за Българското председателство на Съвета на Европейския съюз 2018 г.\" на Национален фонд култура и съдействието на НАИМ към БАН, Център за подводна археология - Созопол и Регионален исторически - Бургас.", "date": "2018.05.31", "title": "Бургас: Изложба от 3D макети на потънали в Черно море кораби ще бъде представена по време на Европейския морски ден в града"}
{"url": "http://www.focus-news.net/news/2018/05/31/2528143/hurriyet-turtsiya-e-ubedena-che-shte-poluchi-dostavka-na-iztrebiteli-f-35-vapreki-deystviyata-na-kongresa-na-sasht.html", "text": "Външният министър на Турция Мевлют Чавушоглу е убеден, че администрацията във Вашингтон няма да блокира доставката на изтребителите Ф-35 за страната му, въпреки мерките, които се обсъждат в Конгреса на САЩ, пише   Hurriyet.\r\n„Не съм загрижен, защото имаме споразумение, което предвижда общо производство на някои материали. Извършвали сме си плащанията постоянно и този договор няма нищо общо с набавянето на ракетния комплекс С-400“, заяви Чавушоглу. Той допълни, че Турция е важен член на НАТО и иска да посрещне нуждите си от оръжие от своите съюзници. Министърът призова, че съюзниците не трябва да създават изкуствени препятствия по тези въпроси.\r\n„Ако се нуждаем от оръжия, със сигурност ще ги задоволим от друго място. Но не смятам, че ще има проблем. По много въпроси, които предвиждат санкции, Конгресът оставя последната дума на администрацията“, допълни Чавушоглу.\r\nТурция ще получи първия си изтребител Ф-35 от САЩ на 21 юни. Виктор Турмаков", "date": "2018.05.31", "title": "Hurriyet: Турция е убедена, че ще получи доставка на изтребители Ф-35 въпреки действията на Конгреса на САЩ"}
{"url": "http://www.focus-news.net/news/2018/05/31/2528158/pregled-na-osnovnite-temi-v-dobrudzhanskiya-pechat.html", "text": "„Блок „Хан Тервел“ в град Тервел вече посреща с изображение на българския владетел“,  съобщава на първа страница вестник „Нова добруджанска трибуна“. Жилищният блок в добруджанското градче има нова фасада с изображение на владетеля Тервел, възседнал кон. Художници на паното са двама млади хора от столицата – Илиян Михайлов и Илиян Величков. Единият е зъботехник, а другият – икономист. И двамата рисуват още като са били деца. Работят заедно от седем години. От спортната страница – „Отлични резултати за СКЛА „Добруджа“ през уикенда на национален шампионат в София“. Отминалият уикенд е донесъл много радост за възпитаниците на Спортния клуб по лека атлетика в Добрич. Шампионатът е бил за юноши и девойки младша възраст. Мира Николова е спечелила три медала на различни дължини. От същата страница – „Национален селекционер поема „Добруджа 07“. Опитният треньор Пламен Христов ще тренира мъжкия волейболен отбор на Добрич. Той заменя досегашния Петър Пенев, с когото добруджанци завършиха на седмо място в крайното класиране на елитната група. 125 години предучилищно възпитание отбелязват в Добрич, съобщава на първа страница другият регионален вестник „Добруджанска трибуна“. „От 30 години възпитанието е забутано в ъгъла – проблем на родители, учители и деца“. Градът е бил домакин на кръгла маса, провела се под наслов: „Предучилищно образование – традиции, настояще и бъдеще“. Гости на форума са били кметът на Добрич Йордан Йорданов и неговият заместник с ресор „Хуманитарни дейности“ д-р Емилия Баева. Сред основните проблеми, очертани по време на срещата, е този с липсата на млади учители и нежеланието на завършващите педагогика да започнат работа по специалността. Статистиката сочи, че едва 10% от тях приемат професията учител. В рубриката „Новини“ изданието съобщава за организираните в Добрич и региона прояви в Деня на детето – 1 юни. В Добрич със съдействието на Общината организират инициатива – „Светът е цветен“, децата ще има възможност да рисуват, украсявайки бетонните блокчета покрай градинките в центъра до сградата на общинската администрация. Празнична програма предлага на 1 юни Художествената галерия в Добрич. Забавления и игри са организирани и в Каварна и Генерал Тошево. „Фитнес уреди на открито вече и в квартал „Рилци“, съобщава всекидневникът. Това е резултат от поредно публично-частно партньорство между Община град Добрич и американска компания, която има свое производство в региона. Дарението на най-голямата дестилерия за етерични масла е на стойност над 13 300 лв. Вестникът припомня, че благодарение на това партньорство миналата година в същия квартал бе направена детска площадка по желание на самите деца в квартала.", "date": "2018.05.31", "title": "Преглед на основните теми в добруджанския печат"}
{"url": "http://www.focus-news.net/news/2018/05/31/2528159/sofiya-dvama-dushi-sa-postradali-pri-katastrofata-na-bul-akad-ivan-ev-geshov-v-rayona-na-krastovishteto-s-bul-vazkresenie.html", "text": "Двама души са пострадали при катастрофата на бул. \"Акад. Иван Ев. Гешов\" в района на кръстовището с бул. \"Възкресение\". Това съобщиха за Агенция \"Фокус\" от пресцентъра на МВР. По първоначална информация пострадалите са без опасност за живота. Инцидентът е станал около 02.30 часа тази нощ.", "date": "2018.05.31", "title": "София: Двама души са пострадали при катастрофата на бул. \"Акад. Иван Ев. Гешов\" в района на кръстовището с бул. \"Възкресение\""}
{"url": "http://www.focus-news.net/news/2018/05/31/2528156/brussels-times-sled-strelbata-v-liezh-profsayuzat-na-belgiyskata-politsiya-zaplashva-sas-stachka.html", "text": "Председателят на профсъюза на белгийската полиция Карло Медо заяви, че „ако няма подобрение, ще последват действия“. Той реагира така на нападението в Лиеж от вторник, при което нападател уби двама полицейски служителя и минувач. Според профсъюза няма уважение към полицията и трябва да се предприемат мерки, пише  Brussels Times.\r\n„Никога не съм получавал толкова ядосани послания, както вчера. Посланието е ясно – трябва да се спре с празните думи. Искаме нещо да бъде направено по въпроса за полицията“, заяви Медо. Той допълни, че хората вече не уважават полицията. „Полицейските служители не се чувстват в безопасност. Не се чувстваме защитени от собствената си държава“, допълни той. Виктор Турмаков", "date": "2018.05.31", "title": "Brussels Times: След стрелбата в Лиеж: профсъюзът на белгийската полиция заплашва със стачка"}
{"url": "http://www.focus-news.net/news/2018/05/31/2528160/haskovo-shte-se-provede-kontsert-na-detskite-gradini-ot-obshtinata.html", "text": "Община Хасково организира тридневна програма по повод Деня на детето - 1 юни. Това съобщиха от Общината. Концертът „Ще бъдем...“ на детските градини от община Хасково е насрочен днес, от 17,30 часа, отново на сцената на площада. Пак там, на 1 юни театър „Дани и Деси“, в 11.00 часа ще представи куклената постановка „Пеперудена магия“.\r\nВ 13,30 часа на 1 юни 2018 г. в залата на ДКТ „Иван Димов“ е планиран образователен концерт на Камерен и Народен оркестри при Община Хасково.\r\nВ 17,30 часа на 1 юни на площад „Свобода“ е „Танцувай с нас“  - урок по стандартни и латино танци за всички деца представен от Танцов клуб „ Гранд“.", "date": "2018.05.31", "title": "Хасково: Ще се проведе концерт на детските градини от общината „Ще бъдем...“"}
{"url": "http://www.focus-news.net/news/2018/05/31/2528161/plovdiv-intenziven-e-trafikat-po-uchastaka-na-am-trakiya-v-oblastta-i-po-patishtata-plovdiv-asenovgrad-smolyan-i-plovdiv-karlovo.html", "text": "Интензивен е трафикът по участъка на АМ „Тракия“ в областта, също по пътищата Пловдив-Асеновград-Смолян и Пловдив-Карлово. Това съобщиха за Радио „Фокус“ – Пловдив от Областното пътно управление. Натоварено е движението и по направлението Пловдив-Пещера. Пътните настилки на територията на областта са сухи и нормално проходими. Опасност от образуването на свлачища има по направленията Асеновград-Смолян, Югово-Лъки и Кричим-Девин. Водачите трябва да бъдат особено бдителни, преминавайки по посочените участъци. До 10 юни 2018 г. движението по пътя Пловдив – Асеновград, от изхода на град Пловдив до град Асеновград, ще се извършва двупосочно в едното платно, поради ремонтни дейности в участъка. До 30 юни 2018 г. движението по пътя Раковски-Пловдив при пътен възел Пловдив-изток е ограничено за тежкотоварни МПС с тегло над 12 тона. Поради ремонтни дейности на настилката на АМ „Тракия“ тежкотоварните камиони се отклоняват по обходни маршрути. За посока Пловдив-Бургас по път II-56 Стряма-Брезово до път I-6. За посока Стряма-Бургас – по път II-56, път I-8, път II-66, път III-667 и включване на АМ „Тракия“ при км 165 на пътен възел „Плодовитово“. Остава забранено движението на тежкотоварни моторни превозни средства над 12 тона по пътя Поповица-Болярци, като причината е намален габарит на пътното платно на мост в село Поповица.\r\nИнтензивен е трафикът и на територията на град Пловдив. Задръствания се образуват по булевардите „Христо Ботев“, „Цар Борис III Обединител“, „Найчо Цанов“, „Шести септември“, „Васил Априлов“ и „Пещерско шосе“. Колони от автомобили затрудняват движението и по булевардите „Освобождение“, „Санкт Петербург“, „Източен“ и „България“. Пътищата на територията на града са сухи и нормално проходими.\r\nТони МИХАЙЛОВ", "date": "2018.05.31", "title": "Пловдив: Интензивен е трафикът по участъка на АМ „Тракия“ в областта и по пътищата Пловдив-Асеновград-Смолян и Пловдив-Карлово"}
{"url": "http://www.focus-news.net/news/2018/05/31/2528162/burgas-zatvoren-za-remont-e-uchastakat-aheloy-pomorie-kato-shofyorite-izpolzvat-obhodnite-marshruti-prez-kableshkovo-i-kamenar.html", "text": "Пътната обстановка в областта е спокойна, съобщи за Радио „Фокус“ – Бургас. Пътищата са сухи и нормално проходими, видимостта е отлична. Продължават ремонтните дейности в редица пътни участъци в областта. Шофьорите да се движат със съобразена скорост и повишено внимание. Извършват се кърпежи в отсечките Бургас-Карнобат, Черноград – Айтос.  Реконструкция на пътните настилки се извършват и по някои второкласни и третокласни пътища – Бургас-Синеморец, Крайморие-Росенец, Средец -Айтос, Калово-Зеберново, Визица—Петрова нива, Кръстина-Камено,както и в отсечката кв.“ Горно Езерово“- село Братово. Затворен за ремонт е участъка Ахелой-Поморие, като шофьорите използват обходните маршрути през Каблешково и Каменар. Няма други затворени участъци.\r\nПо-интензивно се осъществява движението по централните градски улици в Бургас.\r\nДеница ДИМИТРОВА", "date": "2018.05.31", "title": "Бургас: Затворен за ремонт е участъкът Ахелой-Поморие, като шофьорите използват обходните маршрути през Каблешково и Каменар"}
{"url": "http://www.focus-news.net/news/2018/05/31/2528148/tass-sergey-lavrov-prizova-da-ne-se-dopuska-sriv-na-mirniya-protses-na-koreyskiya-poluostrov.html", "text": "Руският външен министър Сергей Лавров призова да не се допуска провал на процеса по откриване на решение на проблемите на Корейския полуостров, предава ТАСС.\r\n„Приветстваме контактите, които през последните месеци се развиват между Северна и Южна Корея, между Северна Корея и САЩ. Приветстваме вече състоялите се срещи на високо равнище между Пхенян и Сеул и планираните срещи на високо равнище между Пхенян и Вашингтон“, заяви Лавров. Той подчерта, че е важно към тези контакти да се пристъпва „пределно деликатно, да не се правят опити за резки движения, процесът да не се пришпорва изкуствено“.\r\n„Призоваваме всички въвлечени страни да осъзнаят своята отговорност, за да не се допуска провал на този важен, но все още много крехък процес“, подчерта министърът. Виктор Турмаков", "date": "2018.05.31", "title": "ТАСС: Сергей Лавров призова да не се допуска срив на мирния процес на Корейския полуостров"}
{"url": "http://www.focus-news.net/news/2018/05/31/2528164/pregled-na-osnovnite-temi-v-starozagorskiya-pechat.html", "text": "„Ще ремонтират Килийното училище в Мъглижкия манастир със средства от продажба на картини“ е водещо заглавие на вестник „Старозагорски новини“. Благотворителна продажба на картини организира специално създаденото за международните пленери в подбалканското градче СНЦ \"ТворецЪ\", съобщи вчера зам.-кметът на Мъглиж Рени Малева на нарочен брифинг. Изложбата, чиито картини ще бъдат продавани, ще бъде открита на 1 юни (петък) във фоайето на Радио Стара Загора и ще продължи до края на месеца, уточни Дияна Иванова - председател на Сдружението. Целта е да бъдат събрани средства за реставрирането на Килийното училище в Мъглижкия манастир \"Св. Николай Мирликийски\". То е било настанено през XIX век в Светата обител, но е било сериозно занемарено в началото на 90-те години на миналия век... От Епархийския съвет вече са дали разрешение за реставрацията на Килийното училище, а творците са убедени, че благородното им дело ще предизвика още по-голям интерес към това свято и предпочитано за посещения място. Миналата година беше ремонтирана съседната килия, в която няколко пъти е нощувал Апостолът на свободата. Освен Васил Левски в манастира са отсядали и други революционери и възрожденци, като исторически е потвърдено присъствието на поп Харитон. Идеята е, след като бъде реновиран обектът, то той да стане действащо неделно училище за децата от региона и техните гостeнчета, което ще ръководи отец Йоан. Намерението е старината да се посещава от деца от цялата страна, за да се докоснат до миналото и традициите в подбалканския край. Художниците и майсторите-занаятчии от \"ТворецЪ\" по традиция ще вземат дейно участие в ремонтните дейности на Килийното училище, допълниха художничката Милена Господинова и проф. Стоян Съргойчев. \"Средствата от продажбата на картините - между 30 и 40, ще отидат преди всичко за материали. Трудът ще бъде наш! Любопитното е, че в самото Килийно училище са намерени 4 огромни картини - формат 1.5 м х 2 м, от неизвестен автор, проследяващи историята на Мъглижкия манастир. Те ще бъдат реставрирани и експонирани след ремонта. Платната говорят за посещенията на поп Харитон от времето на неговото заточение до 1870 г. В манастира той се среща и с Васил Левски, който през 1869 година обикаля страната и създава революционни комитети. Тепърва предстои експертите да преценят от кой период са картините и кой е техният автор...\", споделиха художниците от Сдружението. От СНЦ \"ТворецЪ\" съобщиха още, че се подготвя направата на карта на всички исторически места в и около община Мъглиж. Тазгодишният пленер ще се състои от 7 до 16 юли и ще отрази както красотите, така и славното минало на подбалканския регион. За седмица художниците от международния форум \"Спомени за мъглижката история\" ще превърнат подбалканското градче в световна столица на изобразителното изкуство. \r\n„Осъдиха ловци за кражба на гъски“, пише още ежедневникът. Жители на радневските села Коларово и Боздуганово, подсъдими по дело за кражба на 2 белочели гъски и 2 яйца, се разминаха с престой в затвора, след като състав на Районния съд присъди условно лишаване от свобода за 18 и 14 месеца. Деянието, заради което пред Темида застанаха Тодор Т. от Коларово и Динко С. от Боздуганово, е извършено посред бял ден на 28 май 2016 г. \r\nДвамата, видимо подпийнали, нахлули в двора на боздугановеца Деян Желязков и отмъкнали двете белочели гъски и две яйца, оценени на 380 лв., под претекст, че птиците са си техни. На излизане от двора с плячката в ръце те били пресрещнати от съпругата на собственика Жана, която направила опит да ги възпре, но била просната на земята с един удар по главата от Тодор. Жената отнесла и един ритник от Динко. И двамата извършители имат предходни осъждания, Тодор е охранител в \"Брикел\", а Динко е трайно безработен. И двамата били запалени ловци с определен пиетет към пернатите, кражбата на гъските целяла получаване на потомство, което да бъде използвано като примамки в ловните излети. Общо с 1 446 лв. ще трябва да се разделят осъдените, с 380 лв. ще компенсират притежателя на гъската и гъсока, останалите са за направените разходи в хода на досъдебното производство. \r\n„Реконструкцията на ключовия за Стара Загора жп надлез започва от 4 юни“ е друго заглавие от страниците на вестника. От 4 юни започват работите по реконструкцията на жп надлеза над булевард \"Славянски\" в Стара Загора. Дейностите по обекта, за който са осигурени 4 297 195.80 лв. без ДДС, ще продължат 9 месеца (270 дни). \r\nНа 30 май беше подписан Акт Образец 2 между Общината като възложител и собственик на съоръжението и изпълнителя \"Трейс Груп холд\". Докато трае реконструкцията, целяща разширение с едно платно и пешеходни тротоари, движението на автомобилите ще се извършва по обходен маршрут. Първо ще бъдат разрушени двата малки моста южно и северно от основния, който преминава над коловозите, по централната част ще се работи във времето на т.нар. жп прозорци. Финансирането е по Оперативната програма \"Региони в растеж 2014-2020\", по която Общината получи общо 52.6 милиона лева. Обектът е част от проекта за строителни и монтажни работи в рамките на проектно предложение \"Модернизация и развитие на устойчив градски транспорт в град Стара Загора - втора фаза\", чрез което се изпълняват интегрираните планове за градско възстановяване и развитие. \"Трейс груп холд\" АД се е състезавала с \"Щрабаг\" ЕАД - София, и \"ИСА 2000\" ЕООД - София. Договорът е от 28 септември м.г. Изпълнителят внася гаранция в размер на 3 на сто от общата сума. Строителният надзор срещу 21 980 лв. без ДДС ще осъществява хасковското \"Екип - МГ\" ООД. Десет от 15-те кандидатствали за тази дейност фирми са били отстранени, на второ място е класирано \"ГИД Г Консулт\" ЕООД - София, като разликата при крайното комплексно класиране е 15.04 точки в полза на спечелилата фирма. Информационно проектът ще бъде обслужван от издателска къща \"АБ\" ЕООД. Договорът - на стойност 26 510 лв., е подписан на 14 март т.г. след провеждането на процедура за обществена поръчка и в него е заложено изработването на 1 билборд и рекламно-информационни материали. Комисията е избирала измежду 15 оферти, трима от кандидатите са били отстранени, а спечелилата фирма е предложила най-ниска цена.", "date": "2018.05.31", "title": "Преглед на основните теми в старозагорския печат"}
{"url": "http://www.focus-news.net/news/2018/05/31/2528165/shumen-v-sila-e-zabranata-za-dvizhenieto-na-avtomobili-nad-10-tona-po-pat-radko-dimitrievo-drumevo-poradi-svlachishte.html", "text": "С нормална интензивност се осъществява движението по републиканската пътна мрежа в областта, предаде репортер на Радио „Фокус“ - Шумен. Пътните настилки са сухи, видимостта е добра. Ограничено остава движението по път ІІІ-701 в участъка Секулово – Тодор Икономово от км 9 до км 16 за автомобили над 3.5 тона поради компрометирано състояние на мостово съоръжение. Въведен е обход. В сила е забраната за движението по път Радко Димитриево – Друмево за автомобили над 10 тона поради свлачищни процеси. Обходът е Шумен - Овчарово - Друмево.\r\nИвелина ИВАНОВА", "date": "2018.05.31", "title": "Шумен: В сила е забраната за движението на автомобили над 10 тона по път Радко Димитриево – Друмево поради свлачище"}
{"url": "http://www.focus-news.net/news/2018/05/31/2528166/ria-novosti-shanhayskata-organizatsiya-za-satrudnichestvo-predupredi-che-ima-zaplaha-islyamska-darzhava-i-al-kayda-da-se-obedinyat.html", "text": "Според директора на изпълнителния комитет за регионалните антитерористични структури на Шанхайската организация за сътрудничество (ШОС) Евгений Сисоев терористичните групировки „Ислямска държава“ и „Ал Кайда“ може да се обединят, предава РИА Новости.\r\n„Сред прогнозираните заплахи и това е нов момент от оперативната обстановка, не се изключва възможността за обединение на терористичния потенциал на „Ислямска държава“ и на „Ал Кайда“ в рамките на една мрежа, способна да обхване много страни по света“, заяви Сисоев.\r\nСпоред него в Афганистан са концентрирани повечето терористи, които по-рано са воювали в Близкия изток. Всички те са готови да продължат своята дейност. Днес „Ислямска държава“ готви и прехвърля групи в Европа, Централна и Югоизточна Азия, Русия. Според Сисоев групите често практикуват тактиката на случаен избор на целите на атаките в големите градове с използването на подръчни средства.  Виктор Турмаков", "date": "2018.05.31", "title": "РИА Новости: Шанхайската организация за сътрудничество предупреди, че има заплаха „Ислямска държава“ и „Ал Кайда“ да се обединят"}
{"url": "http://www.focus-news.net/news/2018/05/31/2528167/sofiya-vavedena-e-vremenna-organizatsiya-na-dvizhenieto-po-ul-kozloduy-zaradi-stroitelni-deynosti.html", "text": "Въвежда се временна организация на движението за подземен паркинг на ул. “Козлодуй“. Това съобщиха от пресцентъра на Столична община. До 24.00 часа тази вечер се забранява влизането на пътни превозни средства в двете посоки по ул. “Козлодуй“ между ул. “Цар Самуил“ и ул. “Братя Миладинови“.", "date": "2018.05.31", "title": "София: Въведена е временна организация на движението по ул. “Козлодуй“ заради строителни дейности"}
{"url": "http://www.focus-news.net/news/2018/05/31/2528168/veliko-tarnovo-ogranicheno-e-dvizhenieto-po-pat-gorna-oryahovitsa-arbanasi-poradi-remontni-deynosti.html", "text": "Натоварен е трафикът в центъра на Велико Търново в сутрешните часове, предаде репортер на Радио „Фокус” – Велико Търново. Времето е слънчево. Температурата на въздуха е 16 градуса. Пътните настилки са сухи. Интензивно е движението на пътен възел „Качица“ и ул. „Магистрална“ – част от главен път София – Варна. Всички светофарни уредби в града работят нормално. Автобусите от градския транспорт се движат по график. Извършват се ремонти на водопроводна мрежа в старата градска част  на Велико Търново. На места движението се осъществява в едната лента.\r\nСухи са пътните настилки на територията на областта. Отворен за движение на всички превозни средства е Проходът на Републиката. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Ограничено е движението по път Горна Оряховица – Арбанаси поради ремонтни дейности. Обходният маршрут  е от Горна Оряховица до пътен възел с път I-4 до село Шереметя, по път VTR 1014 до с.Арбанаси и обратно. Срокът за извършване на ремонтните дейности е до 30 юни.\r\nНадежда КРЪСТЕВА", "date": "2018.05.31", "title": "Велико Търново: Ограничено е движението по път Горна Оряховица – Арбанаси поради ремонтни дейности"}
{"url": "http://www.focus-news.net/news/2018/05/31/2528169/pregled-na-osnovnite-temi-v-burgaskiya-pechat.html", "text": "„От тази година без училища „гнезда“ за приема след VII клас“ е водещото заглавие на вестника „Черноморски фар“. „Заявлението се подава в школото, което завършва ученикът“ и „В РУО вземат мерки за защита на личните данни“, са подзаглавията на статията. „Бургас стана важен център за изследване на Черно море“ е друго заглавие  на всекидневника. Бургас е третият център в Черно море по проекта „Blacksea4fish“, След испанския град „Малага“ и ливанската столица Бейрут. Очаква се новият офис да има съществен принос към подобряване събирането на данни за риболова в Черно море. „Д-р Петър Бодуров, последният шеф на „Родопа“: Да се върне българският държавен стандарт“, е следващо заглавите от първа страница на вестника днес. През последните дни отново се заговори за качество на храните, особено на тези, кои са произведени от месо и мляко. На етикетите на колбасите вече ще четем колко точно месо има в тях. „Община Поморие ще награди трима изрядни данъкоплатци“, „Синът на Мастъра за първи път свидетел в делото срещи Пламен Дишков“ и „Разходете се виртуално с гларуса Руси“ са други теми в днескашния брой на вестника.", "date": "2018.05.31", "title": "Преглед на основните теми в бургаския печат"}
{"url": "http://www.focus-news.net/news/2018/05/31/2528171/konstantin-raykov-kzp-kogato-roditelite-izbirat-za-detsata-si-oblekla-i-stoki-tryabva-da-vnimavat-po-tyah-da-nyama-ostri-rabove-ili-dalgi-vrazki-sas-svobodni-kraishta.html", "text": "Когато родителите избират за децата си облекла или стоки за свободното време, трябва да внимават по тях да няма остри ръбове, лесно отделящи се елементи или дълги връзки със свободни краища. Ролерите, скейтбордите и тротинетките следва да са изработени от здрави материали, да имат стабилни конструкции и надеждно закрепени елементи. За това предупреди Константин Райков, член на Комисията за защита на потребителите (КЗП), по Българската национална телевизия (БНТ) в навечерието на Деня на детето, когато се пазарува най-много за предстоящия 1 юни, съобщиха от пресцентъра на КЗП. \r\nПри дрехите, например задължително изискване е шнуровете около врата да са здраво закрепени, от нееластичен материал и не по-дълги от 7 сантиметра. „Целта е да не се създават рискове за инциденти при игра от страна на детето или захващане за страничен предмет”, обясни Райков. Краищата на връзките и шнуровете около талията трябва да са защитени срещу разнищване, като не се допускат възли и декорации, които могат да причинят нараняване или да се отделят и да бъдат погълнати от детето, допълни той.  \r\nПо отношение на изискванията към едни от най-често поднасяните за Деня на детето подаръци като скейтборди, ролери и тротинетки Райков подчерта, че стандартите налагат задвижващите елементи да бъдат здраво закрепени и да не могат да се отделят лесно, в резултат на което да се стигне до физическо нараняване. „Повърхността за стъпване трябва да не е гладка, за да се избегнат подхлъзвания. Ръкохватките при велосипедите и тротинетките да са здраво прикрепени към кормилния механизъм и от мек материал, за да се избегнат нежелани резонанси при по-неравни терени”, каза още той. Райков обърна внимание, че най-честите рискове при опасните стоки, както за деца, така и по принцип, са от физическо нараняване, задушаване и изгаряне.\r\nВ студиото на „Денят започва” Константин Райков посочи, че европейските стандарти за безопасност на стоките са едни от най-високите в световен мащаб. „Те са известни на всички световни компании, които произвеждат детски стоки, включително детски играчки, и следва да бъдат спазвани от тях”, добави той. И разясни, че се изготвят на базата на експертни изследвания и емпирични анализи по повод наранявания на деца в хода на употребата. \r\nЗа да се предпази европейският пазар от разпространението на опасни продукти, функционира специална система RAPEX. Тя обхваща всички опасни стоки на територията на Европейския съюз и чрез нея достига информация до органите, компетентни по даден вид стока. „Когато страна-членка пусне нотификация за опасна стока, всички останали държави се съсредоточават върху тази стока и вида на нейната опасност, за да може – ако тя бъде намерена на пазара – да бъде изтеглена. КЗП е контактна точка за България по тази система”, заяви Райков. Комисията поддържа на сайта си регистър на опасните стоки в България и в ЕС, който е извлечение от тази RAPEX, допълни той.  \r\n„В случай че потребителите забележат опасна стока, още при пазаруването да обърнат внимание на търговеца, за да може евентуално той да предприеме необходимите действия, а ако не го направи, задължително да ни уведомят”, препоръча Райков. КЗП извършва проверки не само по свои кампании, но и по сигнали на граждани. Когато бъде доказано, че даден продукт е опасен, той се изтегля от пазара и унищожава. Ако е достигнал до потребителите, те имат право да го върнат на търговеца и да получат обратно парите си.", "date": "2018.05.31", "title": "Константин Райков, КЗП: Когато родителите избират за децата си облекла и стоки, трябва да внимават по тях да няма остри ръбове или дълги връзки със свободни краища"}
{"url": "http://www.focus-news.net/news/2018/05/31/2528170/sofiya-katastrofa-zatrudnyava-dvizhenieto-po-bulevardite-vasil-levski-i-g-s-rakovski.html", "text": "Катастрофа затруднява движението по булевардите „Васил Левски“ и „Г. С. Раковски“, предаде репортер на Радио „Фокус“. Натоварен е трафикът и по бул. „Цариградско шосе“.", "date": "2018.05.31", "title": "София: Катастрофа затруднява движението по булевардите „Васил Левски“ и „Г. С. Раковски“"}
{"url": "http://www.focus-news.net/news/2018/05/31/2528172/sofiya-sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "В митрополитската катедрала „Св. Неделя” в София след редовната света Литургия, от 10.00 часа ще бъдат отслужени молитви на св. Киприян, предаде репортер на Агенция \"Фокус\". Тези молитви се четат срещу влиянието на всички зли сили. Ще бъде извършен и водосвет. Вечернята ще започне в 17.00 часа. Никола ПЕТКОВ", "date": "2018.05.31", "title": "София: Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2018/05/31/2528175/gabrovo-ogranicheno-e-dvizhenieto-za-avtomobili-nad-10-tona-po-pat-kramolin-veliko-tarnovo-zaradi-namalen-gabarit-na-patnoto-platno.html", "text": "Добри са условията за пътуване на територията на област Габрово. Това казаха за Радио „Фокус“ – Велико Търново от Областно пътно управление - Габрово. Времето е слънчево. Температурата на въздуха е 16°. Пътните настилки са сухи. Проходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. На пътя с. Кормянско - с. Малък Вършец при км 10+080 има стеснен участък при мост над р. Крапец. Сигнализиран е с пътен знак В15 „Забранено влизането на пътни превозни средства с ширина, включително на товара, по-голяма от 3,30 м”. Обходният маршрут за МПС над 3,30 м е по път Граница Ловеч – Кормянско - Малък Вършец при км 46+800 по общински път до III-403 в с. Малък Вършец. Ограничено е движението за автомобили над 10 тона по път Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 30 юни 2018 г. На път Велико Търново – Дряново – Габрово – Стара Загора, съвпадащ с ул. “Малина“ в град Габрово, движението е ограничено поради извършване на строителни дейности. Отбивен маршрут за квартал Чехлевци е по път III – 5004 – път II – 44 – път III – 4404. Поставена е необходимата сигнализация. Срокът за приключване на дейностите е до 31 август 2018 година.\r\nДвижението в участък от път Драгановци – Габрово се осъществява в една лента поради извършване на ремонт на пътно съоръжение. Поставена е необходимата пътна сигнализация.\r\nДвижението в участък от път  Севлиево – Драгановци се осъществява с повишено внимание  поради извършване на строително монтажни работи. Движението по път Габрово – Стоманеците  се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 30 юни.\r\nВ участък от път Велико Търново – Дряново се извършва ръчно косене на тревни площи, до 1 юни движението ще се осъществява с повишено внимание.\r\nНадежда КРЪСТЕВА", "date": "2018.05.31", "title": "Габрово: Ограничено е движението за автомобили над 10 тона по път Крамолин – Велико Търново заради намален габарит на пътното платно"}
{"url": "http://www.focus-news.net/news/2018/05/31/2528173/sport-avstriya-pobedi-rusiya-s-10-v-kontrolna-sreshta.html", "text": "Австрия победи Русия като домакин с 1:0 в  контролна среща.\r\nЕдинственото попадение на стадион „Тиволи“ в Инсбрук бе осъществено от играча на „Шалке“ Александро Шьопф в 27-ата минута. Виктор Турмаков", "date": "2018.05.31", "title": "Спорт: Австрия победи Русия с 1:0 в контролна среща"}
{"url": "http://www.focus-news.net/news/2018/05/31/2528178/blagoevgrad-povishena-e-opasnostta-ot-padashti-kamani-v-rayona-na-kresnenskoto-defile-i-prohoda-predel.html", "text": "Шофьорите да се движат с повишено внимание в района на Кресненското дефиле и прохода Предел поради повишена опасност от падащи камъни. Това каза за Радио „Фокус“ – Пирин дежурният служител в Областно пътно управление - Благоевград. Нормално се осъществява движението по главен път Е-79 и АМ „Струма“ в участъка от областта. Няма ремонтни дейности по първокласните и второкласните пътища в региона.\r\nОт Областно пътно управление - Благоевград отправят апел към водачите на моторни превозни средства да шофират внимателно, съобразявайки се с пътната обстановка.\r\nЛора КАЛЧЕВА", "date": "2018.05.31", "title": "Благоевград: Повишена е опасността от падащи камъни в района на Кресненското дефиле и прохода Предел"}
{"url": "http://www.focus-news.net/news/2018/05/31/2528177/blagoevgrad-bez-problemi-se-osashtestvyava-preminavaneto-na-avtomobili-prez-gkpp-kulata.html", "text": "Без проблеми се осъществява преминаването на автомобили през ГКПП „Кулата“. Това съобщиха за Радио „Фокус“ - Пирин от Гранична полиция. Спокоен е трафикът на  ГКПП „Илинден“. Нормално интензивен е трафикът на останалите гранични пунктове с Република Гърция.\r\nЛора КАЛЧЕВА", "date": "2018.05.31", "title": "Благоевград: Без проблеми се осъществява преминаването на автомобили през ГКПП „Кулата“"}
{"url": "http://www.focus-news.net/news/2018/05/31/2528180/pazardzhik-puskat-v-upotreba-yubileynata-poshtenska-marka-100-godini-futbol-v-pazardzhik-fk-hebar.html", "text": "На 31 май официално ще бъде пусната в употреба илюстрована пощенска марка „100 години футбол в Пазарджик (ФК „Хебър“)“, съобщиха за Радио „Фокус“ – Пазарджик от общинската администрация в областния град. Изданието е с оригинален знак за цена на пощенската услуга и специален пощенски печат. Пощенската марка  е в тираж от 942 броя и цена на пощенската услуга 0,40 лв. Автор на проекта е художника Кристиян Терзиев. Специалният пощенски печат ще бъде предоставен за използване в Пощенска станция 440 Пазарджик  за 3 работни дни, считано от датата на пускане на изданието в употреба.", "date": "2018.05.31", "title": "Пазарджик: Пускат в употреба юбилейната пощенска марка „100 години футбол в Пазарджик (ФК „Хебър“)“"}
{"url": "http://www.focus-news.net/news/2018/05/31/2528179/pazardzhik-dvizhenieto-se-osashtestvyava-v-edna-po-patya-panagyurski-koloni-panagyurishte-ot-64-km-do-84-km-poradi-remont.html", "text": "Натоварено е движението по главните пътища на областта. Това съобщи за Радио „Фокус“ – Пазарджик дежурният в Областно пътно управление – Пазарджик. Пътните настилки са сухи. Въведено е ограничение по пътя Панагюрски колони – Панагюрище от 64 км до 84 км. Движението се осъществява в една лента чрез поетапно затваряне на лява и дясна ленти за движение, поради частични ремонтни дейности на асфалтовата настилка. Ограничение има и на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола.\r\nАлбена ЖИЛЕКОВА", "date": "2018.05.31", "title": "Пазарджик: Движението се осъществява в една по пътя Панагюрски колони – Панагюрище от 64 км до 84 км поради ремонт"}
{"url": "http://www.focus-news.net/news/2018/05/31/2528163/magyar-hirlap-spored-mvnr-na-ungariya-pomaganeto-na-migrantite-ne-e-humanno-deystvie-a-prestaplenie-i-risk-za-sigurnostta.html", "text": "Външното министерство на Унгария излезе с официално заявление, в което изрази мнение, че за „правителството на страната, сигурността на унгарския народ идва на първо място“. Така то реагира на призива на Върховният комисариат на ООН за бежанците (ВКБООН)  унгарското правителство да отмени т.нар. правен пакет „Спри Сорос“, пише  Magyar Hirlap.\r\n„През последните години ВКБООН атакува унгарското правителство по десет отделни случая просто защото то защитава границите на страната срещу нелегални мигранти. Според организацията мигрантите трябва да се движат между страните без пречка и нелегалното пресичане на държавните граници трябва да се наказва. Унгарското правителство не приема това“, пише в официално заявление на унгарското външно министерство. \r\n„Нелегалната миграция не е човешко право. Подпомагането на нелегалната миграция не е хуманен акт, а е престъпление и риск за сигурността. Миграцията е въпрос на националната сигурност“, подчертава институцията.  Виктор Турмаков", "date": "2018.05.31", "title": "Magyar Hirlap: Според МВнР на Унгария помагането на мигрантите не е хуманно действие, а престъпление и риск за сигурността"}
{"url": "http://www.focus-news.net/news/2018/05/31/2528181/varna-kosene-na-trevni-ploshti-se-izvarshva-na-avtomagistrala-hemus-v-uchastaka-ot-km-392300-do-km-399850.html", "text": "Сухи са пътните настилки на територията на Варна и областта, предаде репортер на Радио „Фокус“ – Варна. Времето е ясно, видимостта е добра. Движението по основните направления за София, Бургас и Добрич е с нормална интензивност. По данни на Агенция „Пътна инфраструктура“ трафикът по автомагистрала „Хемус“ в участъка от км 392+300 до км 399+850 Неофит Рилски – Девня, в посока Варна, се осъществява с повишено внимание поради косене на тревни площи. Шофьорите трябва да се движат с повишено внимание и съобразена скорост, спазвайки поставената пътна сигнализация. Остава в сила ограничението за движение на тежкотоварни автомобили над 10 тона по пътя Кранево – Варна при км 83+100, като обходният маршрут е по участъка Кичево – Оброчище. По автомагистрала „Черно море“ трафикът се осъществява при пълно затваряне на платното в посока Бургас и пренасочване на движението в платното в посока Варна поради ремонт на виадукт „Звездица”. Движението по път Старо Оряхово до Горица от км 140+000 до км 153+900 и в чертите на Бяла от км 159+000 до км 160+000 се осъществява с повишено внимание поради маркировка на пешеходни пътеки. Трафикът в района се регулира от сигналисти. Работи се и по част от третокласната пътна мрежа в областта. По пътя Старо Оряхово – Гроздьово от км 23+403 до км 41+705 и от км 0+000 до км 17+377 движението се осъществява в една лента, тъй като има частични ремонтни дейности на асфалтовата настилка.\r\nМарияна ВАЛЕНТИНОВА", "date": "2018.05.31", "title": "Варна: Косене на тревни площи се извършва на автомагистрала „Хемус“ в участъка от км 392+300 до км 399+850"}
{"url": "http://www.focus-news.net/news/2018/05/31/2528182/varna-katastrofa-e-stanala-na-bul-hr-smirnenski-po-parvonachalna-informatsiya-ima-postradali.html", "text": "Катастрофа е станала в района на търговския център на бул. „Хр. Смирненски“ във Варна. Това съобщиха за Радио „Фокус” – Варна от „Пътна полиция”. По първоначална информация при пътния инцидент има пострадали. На място има екипи на „Пътна полиция“. Движението в района е затруднено.\r\nМарияна ВАЛЕНТИНОВА", "date": "2018.05.31", "title": "Варна: Катастрофа е станала на бул. „Хр. Смирненски“, по първоначална информация има пострадали"}
{"url": "http://www.focus-news.net/news/2018/05/31/2528184/shumen-za-peta-poredna-godina-rb-stiliyan-chilingirov-organizira-nosht-v-bibliotekata.html", "text": "За пeта поредна година на 31 май, от 18.30 до 24.00 ч. Регионална библиотека „Стилиян Чилингиров” организира за шуменци и гостите на града Нощ в Библиотеката. Това съобщиха от библиотеката. В рамките на Нощта ще бъдат представени няколко атрактивни експозиции. В парковото пространство пред библиотеката ще е подредена фотоизложбата „Светлините на града”, представяща Шумен през погледа на младия фотограф Мустафа Мустафов. В Изложбена зала гостите на библиотеката ще могат да разгледат фотодокументалната изложба „Книги, посоки, публики” – гостуваща експозиция на Националната библиотека, която представя архивните й колекции „Ръкописи и старопечатни книги”, „Български исторически архив” и „Ориенталски сбирки” с любопитна информация за съдържанието на тези колекции и за някои от най-ценните документи, съхранявани в тях. В Каталожна зала ще е подредена фотодокументалната изложба „140 години от освобождението на Шумен”, представяща участието на шуменци в националноосвободителните борби чрез фотоколажи от снимки, документи, картини и книги, свързани с освободителните борби в периода от Кримската (1853-1856 г.) до Руско-турската освободителна война (1877-1878 г.) и с освобождението на Шумен. На втория етаж ще е подредена изложбата „Смях и поуки от старите шуменски вестници” с обяви и реклами в шуменската преса от началото на XX в. В залата за заемане на литература за дома на обичащите книгата и четенето ще бъдат предложени шест фензони – „Животът е вкусен” с литература, представяща кулинарни специалитети от целия свят; „За известните” с биографична литература за имена в областа на изкуствата и спорта; „Опознай себе си” с литература в областта на приложната психология; „За любовта и още нещо…” с любовни романи, „Престъпен ум” с криминални романи и фензона „Смях, смях, смях…”, представяща хумора и сатирата в литературата. От 19.30 до 21.00 ч. в английския двор на библиотеката ще звучи популярна забавна музика в изпълнение на Градски духов оркестър „Михаил Биков”. Пак тук в 20.00 ч. библиотеката ще връчи на своите възрастни читатели награди в категориите „Най-млад активен читател”, „Най-дълголетен активен читател”, „Най-активен четящ дарител”, „Читател на пълно работно време”, „Ентусиазиран меломан” и „Дългогодишен читател полиглот”.  За обичащите приложните занимания във фоайе – II етаж ще бъде организирано ателие за арттерапия „Оцвети ме!”. Пак на втория етаж, в отдел „Изкуство”, за любителите на седмото изкуство ще бъдат представени игралните филми „Специалист по всичко” (от 19.00 ч.) и „Адио, Рио” (от 21.30 ч.), а от 18.30 до 19.00 ч. и от 20.30 до 21.30 ч. – документални филми за българските обекти в списъка на ЮНЕСКО. В Каталожна зала ще бъдат организирани два базара – „Нови книги и ръчно изработени сувенири” с атрактивни, достъпни цени на предлаганите книги и изделия и благотворителният базар „Стари книги и списания”. На посетителите ще бъдат предложени и традиционните за Нощта в библиотеката атрактивни като маршрут и беседа обиколки на библиотечните книгохранилища. За детската аудитория са предвидени: парти с музика, танци и фокуси с участието на аниматора Асен Ненчeв и награди в категориите „Най-любознателен читател”, „Най-активен читател”, „Най-малък активен читател”, „Успешно сътрудничество” и „Партньор на Детски отдел в насърчаването на четенето” (от 18.30 до 19.30 ч.); забавления с Face Art и оцветяване на любими приказни герои (от 19.00 до 21.00 ч.) и кино с пуканки – прожекция на филма „Сам вкъщи” от 21.30 ч. По традиция посетилите библиотеката от 18.30 до 24.00 ч. на 31 май ще могат да си направят годишен абонамент за услугите на институцията срещу цената на еднодневен пропуск от 2 лв, като за децата до 14-годишна възраст регистрацията ще е безплатна. В Нощта на библиотеката на 31 май РБ „Стилиян Чилингиров” ще предлага традиционните услуги на институцията и ще работи с читатели от 12.00 до 17.30 ч.", "date": "2018.05.31", "title": "Шумен: За пета поредна година РБ „Стилиян Чилингиров” организира Нощ в Библиотеката"}
{"url": "http://www.focus-news.net/news/2018/05/31/2528185/veliko-tarnovo-novoprietiya-zakon-za-protivodeystvie-na-koruptsiyata-i-otnemane-na-nezakonno-pridobito-imushtestvo-shte-razyasnyavat-v-grada.html", "text": "Новоприетия Закон за противодействие на корупцията и отнемане на незаконно придобито имущество ще разясняват във Велико Търново, съобщиха от Областна администрация-Велико Търново. Работната среща по прилагане на Закона ще се проведе в зала 500 на Областна администрация, от 11.00 часа. Акцентът на срещата ще бъде насочен върху структурата и функциите на новосъздадения със закона орган за противодействие на корупцията, подаването на ежегодните декларации за имущество и интереси за 2017 г., установяване на конфликт на интереси и въвеждане на  антикорупционни политики и мерки.", "date": "2018.05.31", "title": "Велико Търново: Новоприетия Закон за противодействие на корупцията и отнемане на незаконно придобито имущество ще разясняват в града"}
{"url": "http://www.focus-news.net/news/2018/05/31/2528183/veliko-tarnovo-informatsionno-obrazovatelna-kampaniya-shte-se-provede-v-grada-po-povod-svetovniya-den-bez-tyutyunev-dim.html", "text": "Информационно-образователна кампания, посветена на превенцията на тютюнопушенето, ще се проведе във Велико Търново по повод Световния ден без тютюнев дим. Това съобщи за Радио „Фокус“ – Велико Търново Йорданка Илиева, главен експерт в Регионалната здравна инспекция. Инициативата под мотото „Загаси цигара – спаси сърце” ще се състои в парк „Марно поле“. В рамките на акцията гражданите могат да изследват дишането си чрез спирометрия. Експертите от Регионалната здравна инспекция ще извършват и консултации за отказ от тютюнопушене. Доброволци ще раздават на преминаващите граждани балони с формата на сърце и информационни материали за популяризиране вредите от тютюнопушенето. Всеки желаещ ще може да изработи магнитен сувенир, който да отнесе в къщи. Кампанията се организира по програма „Здрави деца в здрави семейства“ от Регионалната здравна инспекция, в партньорство с Община Велико Търново и ученици от Хуманитарна гимназия „Св. св. Кирил и Методий“.\r\nСветовният ден без тютюнев дим е създаден по инициатива на Световната здравна организация (WHO) през 1987 година. За първи път се отбелязва на 31 май 1988 г. и от тогава до сега на този ден традиционно се провеждат различни кампании, насочени към отказване от вредния навик. Денят се провежда по цял свят, подчертават се рисковете за здравето, свързани с употребата на тютюн и се апелира за ефективна политика, която да намали нивата на потребление.\r\nНадежда КРЪСТЕВА", "date": "2018.05.31", "title": "Велико Търново: Информационно-образователна кампания ще се проведе в града по повод Световния ден без тютюнев дим"}
{"url": "http://www.focus-news.net/news/2018/05/31/2528188/veliko-tarnovo-obshtinskiyat-savet-shte-razgleda-kasovoto-izpalnenie-na-byudzheta-na-obshtinata.html", "text": "С две питания, отправени към кмета Даниел Панов, ще започне днешното заседание на Общински съвет – Велико Търново, предаде репортер на Радио „Фокус“ – Велико Търново. И двете питания са отправени от общинския съветник Стоян Витанов и касаят обществени поръчки. Едното е за обществената поръчка за изготвяне на прединвестиционно проучване и финансов анализ за цялата система на градския транспорт на град Велико Търново, а другото – обществената поръчка за предоставяне на консултантски услуги на Община Велико Търново за прилагане законодателството в областта на държавната помощ. В днешното заседание общинските съветници ще приемат информация за касовото изпълнение на бюджета на Община Велико Търново, както и промени в приходната и разходната му част. Те ще гласуват и информация за дейността на общинските търговските дружества. В дневния ред са включени 49 точки. \r\nНадежда КРЪСТЕВА", "date": "2018.05.31", "title": "Велико Търново: Общинският съвет ще разгледа касовото изпълнение на бюджета на Общината"}
{"url": "http://www.focus-news.net/news/2018/05/31/2528187/prof-stefan-zhelev-oblasten-upravitel-na-shumen-natsionalnata-zdravna-karta-udovletvoryava-na-90-iskaniyata-na-oblastnata-komisiya-po-zdraveopazvane.html", "text": "Националната здравна карта удовлетворява на над 90% исканията на Шуменска област, съгласувани на заседание на Областната комисия по здравеопазване. Това каза пред Радио „Фокус“ - Шумен проф. Стефан Желев, областен управител на Шумен, във връзка с одобрената от Министерски съвет Национална здравна карта. Той цитира думи на здравния министър Коирил Ананиев, че Здравната карта не открива и не закрива легла, а посочва настоящото състояние на здравната система и структура, потребностите от медицински дейности и свързания с тях капацитет, с който разполага дадената болница, лечебните заведения за болнична помощ не се финансират на база Здравна карта, а на база извършена лечебна дейност. Според проф. Желев, в одобрения модел на Национална здравна карта област Шумен не може да се оплаче. „Като цяло сме получили над 90% от това, което сме поискали. Например, за отделение „Неврология“ сме искали 30 легла на първо ниво, дадени са ни 42 легла на първо ниво, искали сме 18 на второ и едно на трето, на 100% това сме го получили. Отделение „Уши нос, гърло“ - искали сме 13 легла на трето ниво, в последствие след работните срещи сме поискали 3 легла на първо ниво, 6 на второ и 2 на трето ниво, получили сме това, което сме поискали на 100%. „Неонатология“ искаме 17 легла на първо ниво, 8 на второ ниво, получили сме 17 легла на първо ниво, 11 легла на второ ниво. Очно отделение - дадени са четири легла на второ ниво, с 1 по-малко от поисканите, обосновката на националната комисия е,  че тези легла са натоварени на 63%, Инфекциозно отделение- поискали сме 11 легла на първо ниво, 14 на второ ниво, тук получаваме 10 легла на първо ниво и 5 легла на второ ниво. „Пневмология и фтизиатрия“ - поискали сме 20 легла на първо и 17 на второ, получили сме 28 на първо ниво, 14 легла на второ ниво и отделно 10 легла за туберкулоза“, каза проф. Желев. Относно PET скенера, с който разполага КОЦ - Шумен областният управител цитира записаното в Националната здравна карта: наличието на апаратура за високоспециализирана дейност с Позитрон- емисионна томография в област Шумен е отразено в Областната здравна карта . Потребностите от тази апаратура се планират на регионално ниво. „В целия Североизточен район има две такива апаратури- във Варна и в Шумен. И двете болници, които разполагат с такава апаратура имат право да сключват договор със Здравната каса за заплащане на дейности, извършени с такава апаратура. Реално за района ще работят и двете апаратури. Ако в Североизточния район се появи трета такава апаратура тя няма право да сключва договор с Касата. Реално нашата не е ощетена по никакъв начин“, заяви проф. Желев. Той посочи, че основната загриженост трябва да е в посока качеството на предоставяното лечение.\r\nИвелина ИВАНОВА", "date": "2018.05.31", "title": "Проф. Стефан Желев, областен управител на Шумен: Националната здравна карта удовлетворява на 90% исканията на Областната комисия по здравеопазване"}
{"url": "http://www.focus-news.net/news/2018/05/31/2528186/dutch-news-holandskiyat-vanshen-ministar-prizova-rusiya-da-poeme-otgovornost-za-mn17.html", "text": "По време на заседание на Съвета за сигурност на ООН външният министър на Холандия Стеф Блок призова Русия да си сътрудничи с разследването на сваления полет  МН17, пише   Dutch News.\r\n„При установяването какво се е случило с МН17, никоя държава няма право да мълчи“, заяви Блок. „Задължение е да се сътрудничи конструктивно и да се хвърли светлина върху истината“, допълни той. Миналата седмица Холандия и Австралия предприеха радикални марки официално обявявайки Русия за отговорна за свалянето на полета. Русия продължава да отрича ролята и смята, че воденото от Холандия разследване е „политическо , а не независимо“.\r\nЕС и НАТО също призоваха Русия да поеме отговорността за инцидента. Виктор Турмаков", "date": "2018.05.31", "title": "Dutch News: Холандският външен министър призова Русия да поеме отговорност за МН17"}
{"url": "http://www.focus-news.net/news/2018/05/31/2528192/pregled-na-osnovnite-temi-vav-varnenskiya-pechat.html", "text": "„Aрхеологическият музей ще участва в международна морска експедиция“, информира на първа страница днешният брой на варненския вестник „Черно море“. Варненският археологически музей ще бъде партньор в реализацията на международната морска експедиция „Абора IV“ Тя е организирана от германския изследовател и експериментатор д-р Доминик Гьорлитц. В основата й стои сведението на Херодот, че египтяни са преминали през земите на древна Тракия и Скития и са основали царство Колхида (дн. Грузия). Експедиция „Абора IV“ има за основна цел да изследва морските контакти между цивилизациите от Източното средиземноморие и Черноморския басейн през праисторическата епоха. \r\n„Инж. Злати Златев: До дни пристигат част от новите автобуси“, информира изданието. В следващите няколко дни се чака партида от новите автобуси, с които ще бъде попълнен автопаркът на градския транспорт на Варна. Шефът на общинско- то дружество инж. Злати Златев коментира за Медийна група „Черно море“, че няма веднага да ги видим по улиците на града, защото трябва време да се регистрират и за процедурите по пускането им в експлоатация. \r\n„Област Варна е трета по заетост в страната“, е друга тема в броя. През първото тримесечие на 2018 г. общият брой на заетите лица на 15 и повече навършени години в област Варна е 201 700, от които 113 700 са мъже, а 88 000 са жени. В сравнение с първото тримесечие на 2017 г. общият брой на заетите лица намалява с 3,6%, съобщиха от НСИ. \r\n„Школа ще помага на бъдещи родители да преодолеят страха от раждането“, е друго заглавие в броя. Отворена за всички бъдещи родители и напълно безвъзмездна ще бъде акушерската школа „Щастливо родителство“, която започна в СБАГАЛ – Варна, учебна зала 1. Тя ще бъде с фокус майчино и детско здраве. Курсовете ще се провеждат 2 пъти в месеца – всяка втора и четвърта сряда. \r\n„Всяко трето българче започва половия си живот на 13 г.“, посочва също изданието. Всяко трето дете в България посочва, че първият сексуален контакт е бил на 13-годишна възраст. Тези данни са от международното изследване „Поведение и здраве при деца в училищна възраст – 2013/2014 г.“, проведено в 43 държави, които поставят българските деца и юноши в 10-те челни места по тормоз, рисково сексуално поведение и употреба на алкохол. Във възрастта между 14-18 г. информацията за това как да се предпазим е от критично значение, защото все повече тийнейджъри се впускат в рискови ситуации, опасни за здравето и животозастрашаващи.", "date": "2018.05.31", "title": "Преглед на основните теми във варненския печат"}
{"url": "http://www.focus-news.net/news/2018/05/31/2528190/stara-zagora-ot-4-yuni-spirat-dvizhenieto-po-mosta-nad-zhp-liniyata-zaradi-rekonstruktsiyata-na-saorazhenieto.html", "text": "Във връзка с извършване на реконструкция на надлеза над жп линията и бул. „Славянски“, движението за всички видове моторни превозни средства ще бъде спряно за времето от 04.06.2018 г. /понеделник/  до 01.12.2018 г. по бул. „Патриарх Евтимий“ в участъка южно от ул. „Братя Жекови“ - надлез над ЖП линия и бул. „Славянски“ до предприятие „Бисер Олива“ АД, както и подходите към бул. „Славянски“. Това съобщиха от пресцентъра на общината. Преминаването на пешеходци по моста, по време на извършване на ремонтните дейности, също ще бъде забранено. Регламентирано те ще могат да се движат в посока север-юг и обратно, през подлеза на жп гарата.\r\nВодачите на моторни превозни средства ще използват обходни маршрути за движение както следва:\r\n- в посока изток – запад: бул. „Никола Петков“, ул. „Ангел Кънчев“, ул. „Христо Ботев“, бул. „Руски“ и бул. „Славянски“.\r\n- посока юг – север и север - юг: ул. „Промишлена“, ул. „Войвода Стойчо Черногорски“, ул. „Индустриална“ и ул. „Анастасия Тошева“.\r\nВодачите на транзитно преминаващите моторни превозни средства ще използват околовръстните пътища на гр. Стара Загора – път I-5 и II-66.\r\nВременни маршрути на обществен транспорт:\r\nТролейбусни линии\r\nЛиния № 2: По маршрута си до бул. „Патриарх Евтимий“, надясно по „Гурко“, наляво по ул. „Отец Паисий“, надясно по бул. „Славянски“, ул. „Анастасия Тошева“, ул. \"Войвода Стойчо Черногорски\" до бул. „Патриарх Евтимий“, надясно по бул. „Патриарх Евтимий“, кв. „Кольо Ганчев“ и обратно.\r\nЛиния № 26: По маршрута си до бул. „Цар Симеон Велики“, надясно по ул. „Отец Паисий“, надясно по бул. „Славянски“, ул. „Анастасия Тошева“, по ул. „Войвода Стойчо Черногорски“ до бул. „Патриарх Евтимий“, надясно по бул. „Патриарх Евтимий“,  кв. „Кольо Ганчев“ и обратно.\r\n Автобусни линии\r\nЛиния № 12 от кв. „Зора“: По маршрута си до бул. „Патриарх Евтимий“, надясно по ул. „Генерал Гурко“, наляво по бул. „Руски“, надясно по бул. „Славянски“, ул. „Анастасия Тошева“, наляво по ул. „Войвода Стойчо Черногорски“ надясно по бул. „Патриарх Евтимий“, надясно ул. „Промишлена“, ул. „Анастасия Тошева“, по ул. Димчо Стаев“ до кв. „Железник“.\r\nЛиния № 12 от кв. „Железник“:  По маршрута си до сп. „Баумакс“, наляво по ул. „Войвода Стойчо Черногорски“, надясно по ул. „Промишлена“, ул. „Анастасия Тошева“, надясно по бул. „Славянски“, наляво по бул. „Руски“, надясно по ул. „Генерал Гурко“, наляво по бул. „Патриарх Евтимий“, по маршрута си до кв. „Зора“.\r\nЛиния № 15 и 23: По маршрута си до бул. „Патриарх Евтимий“, надясно по ул. „Генерал Гурко“, наляво по ул. „Отец Паисий“, надясно по бул. „Славянски“, ул. „Анастасия Тошева“, по ул. „Войвода Стойчо Черногорски“, до бул. „Патриарх Евтимий“, надясно по бул. „Патриарх Евтимий“ до съответното населено място и обратно. \r\nЛиния № 51: По маршрута си до ул. „Генерал Гурко“, надясно по бул. „Патриарх Евтимий“, надясно по ул. „Христо Ботев“, наляво по бул. „Руски“, по бул. „Славянски“, ул. „Анастасия Тошева“, по ул. „Войвода Стойчо Черногорски“, наляво по бул. „Патриарх Евтимий“, обръща и влиза в локалното платно – изчаква на сп. „Топливо“ и обратно.\r\nЛиния № 204: Временно се спира.\r\nПревозните средства на „Тролейбусни и автобусни превози“ ЕООД ще спират на всички установени спирки по новия маршрут. Ще бъде обособена нова спирка, която ще обслужва линия № 26 по ул. „Отец Паисий“ в участъка между бул. „Цар Симеон Велики“ и ул. „Генерал Гурко“.\r\nПроменя се интервала на обслужване на следните тролейбусни и автобусни линии, както следва:\r\nЛИНИЯ № 51 /в сила от 04.06.2018 година/\r\nкв.„Три чучура-север” – ДАИ \r\nв работни дни от \r\nкв.”Три чучура-север”\t05,50; 06,00; 06,20; 06,40; 07,00; 07,10; 07,20; 07,45; 08,10; 08,30; 08,50; 09,10; 09,30; 09,50; 10,10; 10,30; 10,50; 11,10; 11,30; 11,50; 12,10; 12,30; 12,50; 13,10; 13,30; 13,50; 14,10; 14,30; 14,50; 15,10; 15,30; 15,50; 16,10; 16,30; 16,50; 17,20; 17,35; 17,50; 18,10; 18,30; 18,50; 19,10; 19,30; 19,50; 20,30; 21,30;\r\nв работни дни \r\nот ДАИ\t05,40; 06,40; 07,00; 07,20; 07,40; 07,50; 08,00; 08,30; 08,50; 09,10; 09,30; 09,50; 10,10; 10,30; 10,50; 11,10; 11,30; 11,50; 12,10; 12,30; 12,50; 13,10; 13,30; 13,50; 14,10; 14,30; 14,50; 15,10; 15,30; 15,50; 16,10; 16,30; 16,50; 17,10; 17,30; \r\nЗабележка: Курсовете, преминаващи през ДАИ в работни дни в  05,40; 07,10; 08,00и 17,10 часа  влизат в района на „Петрол”.\r\nв работни дни \r\nот спирка Алана\t17,50; 18,00; 18,15; 18,35; 18,50; 19,10; 19,35; 19,50; 20,10; 20,50; 21,50;\r\nв почивни дни от \r\nкв.”Три чучура-север”\t06,15; 06,45; 07,15; 07,45; 08,15; 08,45; 09,15; 09,45; 10,15; 10,45; 11,15; 11,45; 12,15; 12,45; 13,15; 13,45; 14,15; 14,45; 15,15; 15,45; 16,15; 16,45; 17,15; 17,45; 18,15; 18,45; 19,15; 19,45; 20,30; 21,30;\r\nв почивни дни\r\nот спирка Алана\t06,50; 07,20; 07,50; 08,20; 08,50; 09,20; 09,50; 10,20; 10,50; 11,20; 11,50; 12,20; 12,50; 13,20; 13,45; 14,15; 14,45; 15,15; 15,45; 16,15; 16,45; 17,15; 17,45; 18,15; 18,45; 19,15; 19,45; 20,15; 21,00; 22,00;\r\nЛИНИЯ № 2 /в сила от 04.06.2018 година/\r\nстадион ”Берое” – Мототехника\r\nв работни дни\r\nот стадион \"Берое\"\t05,30; 06,00; 06,20; 06,40; 06,55; 07,10; 07,25; 07,40; 08,00; 08,20; 08,40; 09,00; 09,20; 09,40; 10,00; 10,20; 10,40; 11,00; 11,20; 11,40; 12,00; 12,20; 12,40; 13,00; 13,20; 13,40; 14,00; 14,20; 14,40; 15,00; 15,20; 15,40; 16,00; 16,20; 16,35; 16,50; 17,05; 17,20; 17,40; 18,00; 18,30; 19,00; 19,30; 20,00; 20,30; 21,00; 21,30; 22,00;\r\nв работни дни\r\nот Мототехника\t05,00; 05,30; 06,05; 06,40; 07,00; 07,20; 07,40; 07,55; 08,10; 08,30; 08,50; 09,05; 09,20; 09,40; 10,00; 10,20; 10,40; 11,00; 11,20; 11,40; 12,00; 12,20; 12,40; 13,00; 13,40; 14,00; 14,20; 14,40; 15,00; 15,20; 15,40; 16,00; 16,20; 16,40; 17,00; 17,20; 17,35; 17,50; 18,10; 18,40; 19,10; 19,40; 20,10; 20,40; 21,10; 21,40; 22,00;\r\nв почивни дни \r\nот стадион \"Берое\"\t06,00; 06,35; 07,30; 08,00; 08,30; 09,00; 09,30; 10,00; 10,30; 11,00; 11,30; 12,00; 12,30; 13,00; 13,30; 14,00; 14,30; 15,00; 15,30; 16,00; 16,30; 17,00; 17,30; 18,00; 18,30; 19,00; 19,30; 20,00; 20,30; 21,00; 21,30; 22,00;\r\nв почивни дни \r\nот Мототехника\t06,00; 06,20; 06,45; 07,15; 07,45; 08,15; 08,45; 09,15; 09,45; 10,15; 10,45; 11,15; 11,45; 12,15; 12,45; 13,15; 13,45; 14,15; 14,45; 15,15; 15,45; 16,15; 16,45; 17,15; 17,45; 18,15; 18,45; 19,15; 19,45; 20,15; 20,45; 21,15; 22,05;\r\nЛИНИЯ № 26 /в сила от 04.06.2018 година/\r\nкв.  „Железник” – Мототехника\r\nв работни дни\r\nот кв.”Железник”\t05,55; 06,25; 06,55; 07,25; 07,55; 08,25; 08,55; 09,25; 09,55; 10,25; 10,55; 11,25; 11,55; 12,25; 12,55; 13,25; 13,55; 14,25; 14,55; 15,25; 15,55; 16,25; 16,40; 16,55; 17,25; 17,55; 18,25; 18,55; 19,25; 19,55; 20,25;\r\nв работни дни\r\nот Мототехника\t05,50; 06,25; 06,55; 07,25; 07,55; 08,25; 08,55; 09,25; 09,55; 10,25; 10,55; 11,25; 11,55; 12,25; 12,55; 13,25; 13,55; 14,25; 14,55; 15,25; 15,55; 16,25; 16,55; 17,30; 17,55; 18,25; 18,55; 19,25; 19,55; 20,25; 20,55;\r\nВременната сигнализация с пътни знаци ще се постави и поддържа от Изпълнителя по време строително-ремонтните работи. Движението на МПС ще се нормализира незабавно след приключване на строително-ремонтните дейности.", "date": "2018.05.31", "title": "Стара Загора: От 4 юни спират движението по моста над жп линията заради реконструкцията на съоръжението"}
{"url": "http://www.focus-news.net/news/2018/05/31/2528191/kyustendil-prodalzhava-koseneto-na-trevni-ploshti-v-uchastak-ot-avtomagistrala-struma-mezhdu-dolna-dikanya-i-tunel-blatino.html", "text": "Продължава косенето на тревни площи в участък от автомагистрала „Струма”, между Долна Диканя и тунел „Блатино”. Това съобщи за Радио „Фокус” – Кюстендил дежурният в Областно пътно управление – Кюстендил. Дейностите в участъка са със срок до 1 юни. Водачите на моторни превозни средства трябва да се движат с повишено внимание. Косене на тревни площи и изсичане на храсти се извършва по пътя за ГКПП „Гюешево”. Водачите на моторни превозни средства трябва да се движат с повишено внимание. Дейностите в участъка от граничния пункт до село Драгомирово, ще продължат до 1 юни. \r\nПо пътя за Рилски манастир има свличане на скална маса върху пътното платно. До 1 юни движението се осъществява само в една лента. Участъкът е сигнализиран с пътни знаци. Ново трасе се изгражда по пътя Бобов дол – Жедна. Поради свлачище се усвояват нови площи. Движението се извършва съгласно проект за временна организация и безопасност до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП – „Гюешево”.\r\nВенцеслав ИЛЧЕВ", "date": "2018.05.31", "title": "Кюстендил: Продължава косенето на тревни площи в участък от автомагистрала „Струма”, между Долна Диканя и тунел „Блатино”"}
{"url": "http://www.focus-news.net/news/2018/05/31/2528193/the-local-gradushki-opustoshiha-rekoltata-grozde-vav-frantsiya.html", "text": "Производителите на шампанско във Франция броят загубите си, след серия от градушки, опустошили повече от 1000 хектара лозя, пише  The Local.\r\nСевероизточният регион Шампан пострада от четири особено тежки градушки в началото на май, точно в периода на цъфтене на лозите. \r\n„До момента 1800 хектара са повредени, от които 1000 са напълно разрушени. Това са три процента от лозята, където се отглежда грозде за шампанско“, съобщава местната организация на лозарите. \r\nВинопроизводителите в югозападната част на страната също са пострадали от пролетните бури. Градушка с размера на лешник е опустошила 7100 хектара насаждения в Бордо и още 10000 хектара в Коняк. \r\nМинистърът на земеделието на Франция Стефан Травер заяви, че правителството трябва да „предприеме мерки, за да подкрепи винарската индустрия“. Виктор Турмаков", "date": "2018.05.31", "title": "The Local: Градушки опустошиха реколтата грозде във Франция"}
{"url": "http://www.focus-news.net/news/2018/05/31/2528195/pregled-na-osnovnite-temi-vav-velikotarnovskiya-pechat.html", "text": "„Единствената в света “Шкода Супърб 913“ е собственост на майстор от Лясковец“, е заглавие от областния всекидневник „Янтра Днес”. Единственият модел в света на “Шкода Супърб 913“ е собственост на Радослав Петков от Лясковец. Ретро автомобилът е луксозно изпълнение  на чешката фирма, а от модела са произведени малко над 300 броя в различни варианти – лимузини, транспортни, кабриолети, линейки. Автоммобилът на Радослав е транспортен модел, какъвто липсва дори в каталога на “Шкода“, разказва любителят на марката.\r\n„Затвориха за ремонт пътя Горна Оряховица – Арбанаси“, е друг акцент в ежедневника. От днес затварят пътя Горна Оряховица – Арбанаси за ремонт. Рехабилитацията на пътния участък ще продължи в следващите три месеца и автомобилният трафик ще бъде изцяло пренасочен през Лясковец и Шереметя. Светофарната уредба до хлебозавод „Славянка“ по пътя за МБАЛ „Св. Ив. Рилски“ ще бъде изключена от днес, за да се улесни движението на изхода на града. Светофарът ще остане спрян до приключване на ремонтните дейности.\r\n„Седем спектакъла представиха на театралния преглед „Звездна завеса“ в Самоводене“, е заглавие от трета страница в броя. „Петокласници от областта се забавляваха с детски празник „Да играем безопасно!“  четем на страница четири в изданието. На страница пет е в публикуван материал със заглавие: „Никюп се побратими с френското село Ондовил“.\r\nНа спортната страница на вестник „Янтра Днес“ четем: “95 години  футбол чества Стражица“.\r\n„Стряскащ отчет! 83 тежки пътни произшествия, 24 000 глоби и 22 кг. Марихуана иззети от началото на годината“, е заглавие от първа страница на другия областен ежедневник “Борба“. Ежемесечни брифинги започна вчера областната полиция във Велико Търново, които са по идея и със заповед на вътрешния министър. На първата по рода си среща с медиите бяха директорът ст. комисар Димитър Машов и комисар Стефан Николов,м шеф на охранителния отдел. И двамата обявиха, че бичът за областта е войната по пътищата. От началото на годината са съставени 24 000 различни пътни глоби, направени са близо 10 000 видеоклипа, а рекордьорът джигит е засечен с камерата край Джулюница. Шофьорът е карал с 200 км в час и е глобен с 800 лева, но още не е платил санкцията си, която се придвижва по етапния ред.\r\n„Собственичка на 3 кв. метра от Регионалния музей получава по 200 лв. наем“, е друга тема от ежедневника. 64-годишна жена прибира по 200 лв. месечен наем от Община Велико Търново, тъй като притежава… 1,42% идеални части от сградата на Регионалния исторически музей в старата столица. Още през соца държавата отчуждава нейно наследствено дворче с площ 237 кв. метра, на което нямало даже сграда. Земята е край сградата, където в последствие е вдигнат Регионалният исторически музей.\r\n„Името на специализанта д-р Иван Андреев стигна до министъра на здравеопазването“, „187 петокласници от областта завършиха с празник програмата „Полицията в училищата“, „Търновските общински фирми с печалба“ и „Малчугани ще търсят забравени тайни на Царевец на 1 юни“, са други заглавия от страниците на всекидневника.\r\n“Ветераните на “Етър“ и “Левски 1986“ излизат в демонстративен мач за 95 години футбол в Стржица“, “Силно представяне на горнооряховския “Хемус“ в Ниш“ и “Отборите на Румъния и Украйна иодват за фурболния турнир за купата на кмета в Свищов“, са акцентите от спортната страница на изданието.", "date": "2018.05.31", "title": "Преглед на основните теми във великотърновския печат"}
{"url": "http://www.focus-news.net/news/2018/05/31/2528194/nyama-da-badat-razprodavani-aktivi-na-bdzh-vav-vrazka-s-reshenieto-za-zapor-na-smetki-ot-kreditori.html", "text": "Във връзка с публикации в медийното пространство със заглавие: „Кредитори запорираха милиони на БДЖ, ще разпродават 25 мотриси и 1200 вагона”, е необходимо да бъде внесено разяснение, че разпродажба на активи на националния железопътен превозвач няма да се извършва. Това съобщиха от пресцентъра на БДЖ.\r\nДействително двама от кредиторите по Втория облигационен заем са подали иск в Софийски градски съд (СГС) за 40 млн. лв. от главница по заема срещу „БДЖ - Пътнически превози” ЕООД и след решение на СГС искът е одобрен частично в размер на 20 млн. лв. в полза на облигационерите, вследствие на което са запорирани сметки на дружеството.\r\nВторият облигационен заем, който е в размер на 240 млн. лв. е взет през 2007 г. за рефинансиране на стари задължения към различни институции и за извършване на текущи ремонти на товарни вагони, като реално не е бил наложителен за извършването на дейността на дружеството. До момента остатъкът на задълженията по заема е в размер на 103 млн. лв.\r\nОблигационерите са в законното си право да изискат дължими средства по съдебен път. Решението на СГС и временният запор на сметките на „БДЖ - Пътнически превози” ЕООД няма да затруднят функционирането на дружеството към настоящия момент, в случай, че бъде намерено решение на възникналата ситуация в краткосрочен план.\r\nМинистърът на транспорта, информационните технологии и съобщенията Ивайло Московски е информиран своевременно за ситуацията, вследствие на което е уведомил Министерство на финансите и е поискал активиране на държавната помощ, за която има одобрение от ЕК. Очаква се решение от Министерство на финансите.", "date": "2018.05.31", "title": "Няма да бъдат разпродавани активи на БДЖ във връзка с решението за запор на сметки от кредитори"}
{"url": "http://www.focus-news.net/news/2018/05/31/2528196/georgi-stoilov-bsp-ot-gerb-posegnaha-na-mlyakoto-na-detsata.html", "text": "От ГЕРБ посегнаха на млякото на децата. Това каза в декларация от името на група народният представител от ПГ на „БСП за България“ Георги Стоилов, предаде репортер на Агенция „Фокус“. „На 23 май 2018 г. с постановление 84 на Министерски съвет е прието допълнение и изменение и допълнение на Наредбата за условията и реда за прилагане на схеми за предоставяне на плодове и зеленчуци и на мляко и млечни продукти в учебните заведения“, каза той и уточни, че става въпрос за схемите „Училищен плод“ и „Училищно мляко“. Според него на инат се приема нормативен акт, който създава сериозно безпокойство за това дали все пак българските деца ще имат достъп до плодове и млечни продукти. „Кой носи отговорност за закъснението за липсата на каквато и да е комуникация с тези, които досега са изпълнявали тези ангажименти и са доказали възможността да реализират програмите“, допълни Стоилов. Той отчете, че наредбата е предизвикала множество жалби. Депутатът от БСП заяви, че с тази наредба се създава монопол на някои производители. \r\nДеница КИТАНОВА", "date": "2018.05.31", "title": "Георги Стоилов, БСП: От ГЕРБ посегнаха на млякото на децата"}
{"url": "http://www.focus-news.net/news/2018/05/31/2528200/detsa-organizirat-kontsert-za-nabirane-na-detski-knizhki-za-klinikite-i-otdeleniyata-v-umbalsm-n-i-pirogov.html", "text": "В навечерието на детския празник - 1 юни, три 11-годишни ученици усилено организират концерт за деца, който ще се проведе на 7 юни във Военния клуб в София. Това съобщиха от пресцентъра на УМБАЛСМ \"Н. И. Пирогов\". Входът е свободен, а всяко дете, което желае да посети концерта, може да го направи срещу една детска книжка. По този начин децата целят да съберат детски книжки, които да дарят на клиниките и отделенията в \"Пирогов\", в които се лекуват малки пациенти.", "date": "2018.05.31", "title": "Деца организират концерт за набиране на детски книжки за клиниките и отделенията в УМБАЛСМ \"Н. И. Пирогов\""}
{"url": "http://www.focus-news.net/news/2018/05/31/2528199/lokalno-makedoniya-spored-vitsepremiera-na-kosovo-vsyaka-ideya-za-podelyane-e-iztochnik-na-novi-konflikti-na-balkanite.html", "text": "Косовският вицепремиер Енвер Ходжай реагира снощи на изявление на посланика на Руската федерация в Белград Александър Чепурин, който заяви, че ако Сърбия смята, че е оправдана размяна на територии с Косово, Москва ще подкрепи този процес, предава македонската медия   „Локално“.\r\nВицепремиерът Ходжай написа на профила си в социалната мрежа „Туитър“, че подобни изявления на руския дипломат са „опит да се предаде руският подход към разделението на Евразия на Балканите“.\r\n„Балканските граници са неизменни и всяка идея за разделение е източник на нови конфликти“, заяви бившият косовски министър на външните работи и настоящ вицепремиер. „Не, благодаря“, заяви той\r\nПо-рано руският посланик в Белград заяви, че Москва „зачита позицията на Сърбия и ще подкрепи решение, което според нея е полезно “.\r\n„Това предполага и разделянето на Косово, ако Сърбия смята, че това е най-доброто решение за нея“, допълни Чепурин. Виктор Турмаков", "date": "2018.05.31", "title": "„Локално“ (Македония): Според вицепремиера на Косово всяка идея за поделяне е източник на нови конфликти на Балканите"}
{"url": "http://www.focus-news.net/news/2018/05/31/2528202/pregled-na-osnovnite-temi-v-evropeyskiya-pechat-agentsiya-fokus.html", "text": "По време на заседание на Съвета за сигурност на ООН външният министър на Холандия Стеф Блок призова Русия да си сътрудничи с разследването на сваления полет  МН17, пише   Dutch News.\r\n„При установяването какво се е случило с МН17, никоя държава няма право да мълчи“, заяви Блок. „Задължение е да се сътрудничи конструктивно и да се хвърли светлина върху истината“, допълни той. Миналата седмица Холандия и Австралия предприеха радикални марки официално обявявайки Русия за отговорна за свалянето на полета. Русия продължава да отрича ролята и смята, че воденото от Холандия разследване е „политическо , а не независимо“.\r\nЕС и НАТО също призоваха Русия да поеме отговорността за инцидента.\r\n***\r\nПроизводителите на шампанско във Франция броят загубите си, след серия от градушки, опустошили повече от 1000 хектара лозя, пише  The Local.\r\nСевероизточният регион Шампан пострада от четири особено тежки градушки в началото на май, точно в периода на цъфтене на лозите. \r\n„До момента 1800 хектара са повредени, от които 1000 са напълно разрушени. Това са три процента от лозята, където се отглежда грозде за шампанско“, съобщава местната организация на лозарите. \r\nВинопроизводителите в югозападната част на страната също са пострадали от пролетните бури. Градушка с размера на лешник е опустошила 7100 хектара насаждения в Бордо и още 10000 хектара в Коняк. \r\nМинистърът на земеделието на Франция Стефан Травер заяви, че правителството трябва да „предприеме мерки, за да подкрепи винарската индустрия“.\r\n***\r\nВъншното министерство на Унгария излезе с официално заявление, в което изрази мнение, че за „правителството на страната, сигурността на унгарския народ идва на първо място“. Така то реагира на призива на Върховният комисариат на ООН за бежанците (ВКБООН)  унгарското правителство да отмени т.нар. правен пакет „Спри Сорос“, пише  Magyar Hirlap.\r\n„През последните години ВКБООН атакува унгарското правителство по десет отделни случая просто защото то защитава границите на страната срещу нелегални мигранти. Според организацията мигрантите трябва да се движат между страните без пречка и нелегалното пресичане на държавните граници трябва да се наказва. Унгарското правителство не приема това“, пише в официално заявление на унгарското външно министерство. \r\n„Нелегалната миграция не е човешко право. Подпомагането на нелегалната миграция не е хуманен акт, а е престъпление и риск за сигурността. Миграцията е въпрос на националната сигурност“, подчертава институцията. \r\n***\r\nПредседателят на профсъюза на белгийската полиция Карло Медо заяви, че „ако няма подобрение, ще последват действия“. Той реагира така на нападението в Лиеж от вторник, при което нападател уби двама полицейски служителя и минувач. Според профсъюза няма уважение към полицията и трябва да се предприемат мерки, пише  Brussels Times.\r\n„Никога не съм получавал толкова ядосани послания, както вчера. Посланието е ясно – трябва да се спре с празните думи. Искаме нещо да бъде направено по въпроса за полицията“, заяви Медо. Той допълни, че хората вече не уважават полицията. „Полицейските служители не се чувстват в безопасност. Не се чувстваме защитени от собствената си държава“, допълни той.\r\n***", "date": "2018.05.31", "title": "Преглед на основните теми в европейския печат (Агенция \"Фокус)"}
{"url": "http://www.focus-news.net/news/2018/05/31/2528197/kyustendil-programa-za-opazvane-na-okolnata-sreda-perioda-do-2022-godina-shte-bade-razgledana-na-zasedanie-na-obshtinskiya-savet.html", "text": "22 точки са включени в дневния ред за заседанието на Общински съвет – Кюстендил. Това съобщи за Радио „Фокус” – Кюстендил Михаела Крумова, председател на Общински съвет – Кюстендил. Заседанието ще започне от 14.00 часа в залата на Общината. Съветниците ще разгледат изготвена общинска програма за опазване на околната среда периода до 2022 година. Те трябва да одобрят партньорско споразумение за сътрудничество във връзка с кандидатстването на Община Кюстендил с проектно предложение „Равни възможности за малцинствата и уязвимите групи – преодоляване на негативните стереотипи и подкрепа за личностно развитие“. Предвидено е гласуване на вътрешни компенсирани промени по бюджета на Община Кюстендил за 2018 година, както и  предоставяне на капиталов трансфер за храм „Св. Теодор Тирон“, село Соволяно. Общинският съвет ще гласува финансово подпомагане на театралната школа към Обединен детски комплекс – Кюстендил, както и за сдружение с нестопанска цел „Арт Студио ТРУПАТА“ за участие в Международният младежки театрален фестивал „Приятели на България“ в град Албена.\r\nВенцеслав ИЛЧЕВ", "date": "2018.05.31", "title": "Кюстендил: Програма за опазване на околната среда периода до 2022 година ще бъде разгледана на заседание на Общинския съвет"}
{"url": "http://www.focus-news.net/news/2018/05/31/2528198/desislava-taneva-gerb-ne-mozhe-da-stava-vapros-za-monopol-pri-dostavkata-na-hranitelni-produkti-v-uchilishtata.html", "text": "За 90% и малко повече от децата продуктите по европейските схеми се доставят от търговци. За никакъв монопол не може да става въпрос, камо ли за приближен до властта. Това каза депутатът от ПГ на ГЕРБ Десислава Танева в отговор на декларацията на БСП за Наредбата за предоставяне на хранителни продукти в училищата, предаде репортер на Агенция „Фокус“. „Категорично заявявам, че промените в Наредбата са с цел да осигурят възможност за най-добрата доставка на плодове, зеленчуци и млечни продукти от български производители“, изтъкна тя и допълни, че политиката за доставка на хранителни продукти трябва да продължи, както досега. „Във всички дебати досега, и от ляво, и от дясно е ставало въпрос за постигането на една цел - подкрепа на българските производители“, коментира Десислава Танева. „Не виждам нищо лошо в промените, а напротив. Наредбата е в подкрепа на българското производство“, заяви тя.\r\nБиляна ИВАНОВА", "date": "2018.05.31", "title": "Десислава Танева, ГЕРБ: Не може да става въпрос за монопол при доставката на хранителни продукти в училищата"}
{"url": "http://www.focus-news.net/news/2018/05/31/2528201/ministar-rumen-porozhanov-ne-sme-narushili-kakavto-i-da-e-interes-s-promenite-v-naredbata-za-shemite-za-hranitelni-produkti-v-uchebnite-zavedeniya.html", "text": "Не сме нарушили, какъвто и да е интерес с промените в Наредбата за схемите за хранителни продукти в учебните заведения. Това каза министърът на земеделието, храните и горите Румен Порожанов от парламентарната трибуна във връзка с декларациите на БСП и ГЕРБ за Наредбата за условията и реда за прилагане на схеми за предоставяне на плодове и зеленчуци и на мляко и млечни продукти в учебните заведения, предаде репортер на Агенция „Фокус“. „Въпросът за изменението на постановлението и респективно наредбата безспорно целят даване на възможност на производителите да бъдат част от тази схема. Тази възможност беше дадена още преди 2016 г., но с обратно изменение в наредбата по време на служебното правителство, тя беше отнета. Наредбата е пусната за съгласуване публично в началото на месец април“, каза Порожанов. Той поясни, че са направени няколко срещи при вицепремиера Валери Симеонов, който е имал бележки по нея и част от тях са отразени.\r\nДеница КИТАНОВА", "date": "2018.05.31", "title": "Министър Румен Порожанов: Не сме нарушили, какъвто и да е интерес с промените в Наредбата за схемите за хранителни продукти в учебните заведения"}
{"url": "http://www.focus-news.net/news/2018/05/31/2528203/vitsepremierat-ekaterina-zaharieva-dogovori-zavrashtane-na-balgarskiya-biznes-v-gana-namibiya-i-uganda.html", "text": "Вицепремиерът Екатерина Захариева проведе двустранни срещи в Ломе, Того, с делегациите на още три африкански държави, които заявиха интерес към привличане на инвестиции от България. Това съобщиха от пресцентъра на Министерството на външните работи. Гана очаква възстановяване на отличните търговски взаимоотношения със страната ни и нови инвестиции от бизнеса в преработката на суровини и производството на лекарства. Помощ за развитие на високите технологии и малките и средни предприятия, както и организиране на професионално обучение са сред приоритетите на Намибия. Уганда проявява интерес към съвместни проекти в хранително-вкусовата промишленост и новите разработки на българските предприятия от военно-промишления комплекс. \r\nСрещите на министър Захариева са в рамките на Съвместния министерски съвет на ЕС и Групата страни от Африка, Карибите и Тихоокеанския басейн (АКТБ), който ще се проведе в следващите два дни в Ломе, столицата на Тогоанската република. Форумът, в който участват делегации на 79 държави, ще се проведе под съпредседателството на Екатерина Захариева в качеството й на Председател на Съвета на Европейския съюз. \r\nПо-рано в Того тя имаше среща и с колегите си от Етиопия и Того, които също изявиха интерес към привличане на български компании.   \r\nПред всички партньори от Африка тя представи възможностите за правене на бизнес с България, благоприятната данъчна система и достъпа чрез страната ни до европейските пазари. Тя ги призова за организиране на съвместни междуправителствени срещи, както и на форуми на търговските камари и на представители на бизнеса, на които българските предприемачи да се запознаят с условията за инвестиции в техните държави. Всички делегации, с които бяха проведени двустранни срещи, откликнаха веднага на предложенията.   \r\n“В резултат на многогодишните отлични двустранни отношения между Република Гана и България много наши инженери, лекари и научни работници завършиха своето образование във вашата страна и допринасят за развитието на нашата икономика и общество”, изтъкна зам.- министърът на външните работи и на регионалната интеграция на Гана Чарлз Овиреду.   \r\n“Вижданията на нашето правителство са, че политическите отношения трябва да са в помощ на бизнеса. Имаме възможности в производството и преработката на алуминий и стомана, както и в производството на лекарства”, каза зам.-министърът на търговията и промишлеността на Гана Робърт Линдзи.   \r\nПред тях министър Захариева представи възможностите на българските предприятия в тези отрасли, като сложи акцент върху производството на готови преработени храни, на генерични лекарства и на лекарства във ветеринарната медицина, както и на възможно сътрудничество с българския ИТ сектор. \r\n“Развиването на бизнеса и на търговията водят и до политическа стабилност”, изтъкна тя.   \r\nРепублика Гана, която се простира на територия - 238 533 кв. км и е с население от 27 милиона души, развива пазарна икономика с относително малко политически бариери пред търговията и инвестициите. Богата е на природни ресурси. Селското стопанство има дял от около 20% от БВП и привлича повече от половината от работната сила. Разширяването на зараждащата се петролна индустрия в Гана засили икономическия растеж, като производството в “Юбилей”, офшорното нефтено поле на Гана, започна в средата на декември 2010 г. \r\nДипломатически отношения са установени през юли 1961 г. \r\n2017г. бележи увеличение на българския износ с 8,82% спрямо 2016 г., като възлиза на 11,1 млн.щ.д. и намаление на вноса от Гана с 34,86%, който възлиза на 24,1 млн.щ.д.  \r\nТджекеро Твея, министър на индустриализацията, търговията и развитието на малките и средните предприятията на Намибия, също изтъкна традиционните връзки със страната ни на срещата си с министър Захариева.  \r\n“България винаги е подкрепяла Африка като партньор. Възможностите са съвместни проекти в минното дело и високите технологии е голямо. Нека да възстановим работата на съвместната търговско-икономическа комисия и да прегледаме всички области, в които може да иваве общи интереси”, обърна се Захариева към него.   \r\n“Ние не се борим за помощи, а за привличане на бизнеса. Имаме огромна история с България, която не може да остане неоползотворена. Бих казал, че вие ни разбирате много повече, отколкото повечето страни от Западна Европа”, изтъкна министър Твея.   \r\nПрез февруари 2013 г. Намибия бе определена за най-бързо развиващата се млада пазарна икономика в Африка. Основа на икономиката е миннодобивната промишленост. Намибия е богата на природни ресурси, тя е вторият производител след Ботсуана на ювелирни диаманти, намира се на четвърто място в света по добив на уран, разполага с най-големите залежи в света на калий и литий. В Африка се нарежда втора по производство на олово, трета – на кадмий, и четвърта – на цинк и мед.   \r\nДипломатическите отношения между България и Намибия са установени на 6 юни 1990 г. В страната още помнят оказаната помощ от България в борбата срещу апартейда и възможността намибийски студенти да получат образованието си в България.  Стокообменът ни с Намибия обаче все още е символичен. Интересът на бизнес-средите в България към намибийския пазар постепенно нараства, особено с разкритите възможности за износ на медни руди и техните концентрати. \r\n“Уганда поддържа традиционно добри отношения с България и със страните от Източна Европа. Бихме искали наша делегация да посети вашата страна и да засили връзките с бизнеса ви, особено в областта на новите разработки на военно-промишления ви комплекс, тъй като отделяме значителен ресурс за сигурност заради бежанските потоци”, изтъкна Матия Касая, министърът на финансите, планирането и икономическото развитие на Уганда. Той представи новото законодателство на страната, даващо улеснения за бизнеса, и желанието на правителството да засили развитието на производството, тъй като в момента приходите на страната се формират главно от сектора на услугите.   \r\nУганда възнамерява да развие през следващите няколко години нефтения сектор и се подготвя за изграждане на съответна инфраструктура.   \r\nДипломатическите  отношения с България са установени на 16 май 1964 година. До закриването на българското посолство в Кения през юни 1990 г., нашият посланик в Найроби е бил акредитиран и в Кампала.   \r\nМинистър Захариева покани делегация от Уганда да посети България, а екипи от двете страни да работят за сключването на спогодби за избягване на двойното данъчно облагане и за защита на инвестициите.", "date": "2018.05.31", "title": "Вицепремиерът Екатерина Захариева договори завръщане на българския бизнес в Гана, Намибия и Уганда"}
{"url": "http://www.focus-news.net/news/2018/05/31/2528204/varna-aktivni-i-pasivni-pushachi-ot-vsichki-vazrasti-mogat-da-se-izsledvat-bezplatno-v-grada-po-povod-svetovniya-den-bez-tyutyunev-dim.html", "text": "Втори ден във Варна продължава скрининговата кампания за измерване на въглеродния оксид в издишания въздух и количеството на карбоксихемоглобин в кръвта на пасивни и активни пушачи, организирана по повод Световния ден без тютюнев дим – 31 май, предаде репортер на Радио „Фокус“ – Варна. Всеки желаещ да се включи в скрининга може да посети Регионалната здравна инспекция между 14.30 часа и 16.30 часа, като на място ще се попълват и тестове за никотинова зависимост и за мотивация. Желаещите да откажат цигарите ще  могат да получат също психологически съвети и консултации за никотиново заместваща терапия. Кампаниите във връзка със Световния ден без тютюн се провеждат всяка година се около 31 май. За 2018 година темата е „Тютюнът и сърдечни заболявания“. Целта на кампанията е да се подчертаят взаимодействията между употребата на тютюневи изделия и сърдечно-съдовите заболявания. В световен мащаб от сърдечно – съдови заболявания умират повече хора, отколкото всяка друга причина за смърт, а употребата на тютюн и излагането на тютюнев дим допринасят за приблизително 12% от всички смъртни случаи от сърдечни заболявания.\r\nМарияна ВАЛЕНТИНОВА", "date": "2018.05.31", "title": "Варна: Активни и пасивни пушачи от всички възрасти могат да се изследват безплатно в града по повод Световния ден без тютюнев дим"}
{"url": "http://www.focus-news.net/news/2018/05/31/2528205/veselin-mareshki-volya-pensiite-izletyaha-sas-samoletchetata-na-ministar-krasimir-karakachanov.html", "text": "Оказа се, че пенсиите излетяха със самолетчетата на министър Красимир Каракачанов. Това каза в декларация лидерът на „Воля“ Веселин Марешки, предаде репортер на Агенция „Фокус“. „Със сделката за самолетите Красимир Каракачанов погреба „Обединени патриоти“. Ако Валери Симеонов и Волен Сидеров не се разграничат от това на следващите избори ще си получат наградата от избирателите“, посочи той. „Много по-опасно от невежеството в армията е прекалената осведоменост и професионализъм в сферата на корупцията“, заяви Веселин Марешки. „Надявам се всеки да си направи поуките и да вземе правилните решения“, коментира лидерът на „Воля“.\r\nБиляна ИВАНОВА", "date": "2018.05.31", "title": "Веселин Марешки, „Воля“: Пенсиите излетяха със самолетчетата на министър Красимир Каракачанов"}
{"url": "http://www.focus-news.net/news/2018/05/31/2528206/vidin-natovaren-e-trafikat-po-republikanskata-patna-mrezha-v-oblastta.html", "text": "Натоварен е трафикът по републиканската пътна мрежа във Видинскаобласт, каза за Радио „Фокус“ – Видин дежурният служител в Областно пътно управление - Видин. В посока за граничен пункт „Дунав мост 2“ се движат предимно тежкотоварни автомобили към граничния пункт, най-интензивен е трафикът в участъка между Видин и Дунавци.  Движението по път III-1411 с. Слана Бара – Видин е ограничено за автомобили  над 5 т поради компрометирано експлоатационно състояние на мост. Движението по път III-1411 в участъка между с. Буковец и с. Слана бара е ограничено поради авариен ремонт на мост над р. Тополовец. \r\nВъв Видин трафикът е натоварен в централната градска част, на входно изходните артерии на града и по бул. “Панония“.\r\nАнна ЛОЗАНОВА", "date": "2018.05.31", "title": "Видин: Натоварен е трафикът по републиканската пътна мрежа в областта"}
{"url": "http://www.focus-news.net/news/2018/05/31/2528207/petar-kanev-bsp-poseshtenieto-na-rumen-radev-v-rusiya-be-izklyuchitelno-vazhno.html", "text": "„Посещението на президента Румен Радев в Русия бе изключително важно. От срещите, на които присъствах - и с президента на Русия, и с нейния министър-председател, останах с впечатлението, че те преминаха в много сърдечен дух”. Това заяви председателят на икономическата комисия в парламента и народен представител от „БСП за България” Петър Кънев пред БНР, съобщиха от пресцентъра на НС на БСП. По думите му състоялият се там работен обяд е протекъл също много интересно. „От руска страна бяха четирима министри. Президентът Путин им даваше думата на всеки от тях, за да резюмират какво е отношението между страните ни в областта на културата, транспорта, икономиката. Коментираше се темата за лицензионните режими, туризма, изграждането на АЕЦ „Белене”, обясни Петър Кънев. \r\nПо време на срещите е било заявено от руска страна, че нашият отказ от Южен поток им е струвал 800 млн. долара. „България трябва да намери своето място в чисто икономически план. Сега е моментът да поставим нашите условия по-категорично”, обясни Кънев. Той смята, че по-скоро се мисли в посока-  отклоняване на част от капацитета на втората турска тръба към България. Според него се вижда и че от Западна Европа вече има желание за водене на преговори с Русия. „Даваме си сметка, че страната ни може да бъде заобиколена и от газови, и от транспортни коридори и сега точно е моментът да действаме. Трябва да видим къде са българските интереси и да ги отстояваме”, каза също Кънев.", "date": "2018.05.31", "title": "Петър Кънев, БСП: Посещението на Румен Радев в Русия бе изключително важно"}
{"url": "http://www.focus-news.net/news/2018/05/31/2528209/mvr-22-dushi-sa-postradali-pri-katastrofi-v-stranata-prez-izminaloto-denonoshtie.html", "text": "22 са пострадали при катастрофи в страната през изминалото денонощие. Това съобщиха от пресцентъра на МВР. Общо в страната са станали 17 тежки пътнотранспортни произшествия. В София са регистрирани 6 тежки катастрофи, при които са пострадали 8 души.", "date": "2018.05.31", "title": "МВР: 22 души са пострадали при катастрофи в страната през изминалото денонощие"}
{"url": "http://www.focus-news.net/news/2018/05/31/2528210/yulian-angelov-obedineni-patrioti-pazi-bozhe-veselin-mareshki-da-opredelya-balgarskite-natsionalni-interesi.html", "text": "Пази Боже, Веселин Марешки да определя българските национални интереси. Това каза депутатът от „Обединени патриоти“ Юлиан Ангелов в отговор на декларацията на „Воля“ за проектите за модернизация на армията, предаде репортер на Агенция „Фокус“. „Решенията за превъоръжаване на армията са вземани от много правителства досега“, посочи той. „Защо Веселин Марешки се сети точно сега да повдигне този въпрос - има ли причина? Някой може би му е подсказал или изпълнява поръчки“, попита Юлиан Ангелов. „Когато искате да сте обективен, нямаме проблем да бъдем критикувани, но когато се тиражират лъжи, тогава сме против“, коментира депутатът. „Веселин Марешки опозиция ли е или част от управлението? Едно заявява пред гражданите, друго прави в залата - не можем да разберем“, изтъкна Юлиан Ангелов. „Ако не гарантираме собствената си сигурност, няма кой друг да го направи“, коментира депутатът. „Няма да позволим България да храни чужди армии“, заяви той.\r\nБиляна ИВАНОВА", "date": "2018.05.31", "title": "Юлиан Ангелов, „Обединени патриоти“: Пази Боже, Веселин Марешки да определя българските национални интереси"}
{"url": "http://www.focus-news.net/news/2018/05/31/2528212/sluzhiteli-na-gdbop-neutraliziraha-organizirana-prestapna-grupa-za-trafik-na-hora-povdignati-sa-obvineniya-na-5-dushi.html", "text": "Служители на ГДБОП неутрализираха организирана престъпна група за трафик на хора, повдигнати са обвинения на 5 души. Това съобщиха от пресцентъра на МВР. Специализираната полицейска операция, реализирана под ръководството на Специализираната прокуратура, е проведена в рамките на водено следствено дело. В хода на разследването е идентифицирана организирана престъпна група, която се е занимавала с нелегално превеждане през граница на чужди граждани и е подпомагала пребиваването им в страната и извеждането им от България. При операцията са извършени процесуално-следствени действия на четири адреса на територията на Долни Дъбник, Криводол, Ботевград и с. Новачене, откъдето са иззети множество мобилни телефони и други вещи, съотносими към извършваните престъпления. \r\nЗа срок до 24 часа са били задържани осем участници в групата. С решение на прокуратурата на петима от тях – с инициали И.И. (на 49 г.), С.С. (на 29 г.), Г.Г. (на 42 г.), Л.Б. (на 40 г.) и П.Х. (на 41 г.), са повдигнати обвинения и им е наложена мярка за неотклонение до 72 часа. След изтичане на този срок на трима от задържаните е наложена постоянна мярка „задържане под стража“, а на другите двама – „парична гаранция“ в размер на 10 000 лева на всеки. \r\nРаботата по документирането на случая продължава под наблюдението на Специализираната прокуратура.", "date": "2018.05.31", "title": "Служители на ГДБОП неутрализираха организирана престъпна група за трафик на хора, повдигнати са обвинения на 5 души"}
{"url": "http://www.focus-news.net/news/2018/05/31/2528211/burgas-zapochva-evropeyskiyat-morski-den-v-grada.html", "text": "В момента се извършва регистрацията на участниците в инициативата Европейски морски ден, която ще се проведе в Бургас, предаде репортер на Радио „Фокус“ – Бургас. Очаква се да започне всеки момент форумът, който е официална част от календара на Българското председателство на Съвета на Европейския съюз. Главното събитие в него е двудневната конференция, която ще се проведе днес и на 1 юни в сградата на Бургаския свободен университет. Тя ще бъде открита от кмета на Бургас Димитър Николов в качеството му на домакин, Кармену Вела – еврокомисар по околна среда и морска политика, Искра Михайлова – председател на комисията по регионална политика в Европейския парламент, Ивайло Московски – министър на транспорта, информационните технологии и съобщенията, както и министри от останалите пет държави с излаз на Черно море, които ще подпишат обща декларация за неговото устойчиво развитие и опазване на природните му богатства.\r\nВеселина НИКОЛОВА", "date": "2018.05.31", "title": "Бургас: Започва Европейският морски ден в града"}
{"url": "http://www.focus-news.net/news/2018/05/31/2528214/varna-edin-chovek-e-otkaran-v-bolnitsa-sled-katastrofata-na-bul-hr-smirnenski.html", "text": "Два автомобила са катастрофирали при светофара на отбивката за търговския център на бул. „Хр. Смирненски“ във Варна. Това съобщиха за Радио „Фокус“ – Варна от пресцентъра на Областната дирекция на МВР във Варна. Сигнал за пътното произшествие е подаден в 08.11 часа. От полицията допълниха, че пострадал, който е бил контактен, е откаран в болнично заведение от преминаваща в този момент линейка. Все още няма информация за здравословното му състояние. На мястото на произшествието има екипи на полицията, движението в района е затруднено.\r\nМарияна ВАЛЕНТИНОВА", "date": "2018.05.31", "title": "Варна: Един човек е откаран в болница след катастрофата на бул. „Хр. Смирненски“"}
{"url": "http://www.focus-news.net/news/2018/05/31/2528215/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за Агенция \"Фокус\" от Планинската спасителна служба. Времето е ясно и тихо. Духа слаб до умерен вятър по билата. Сутрешните температури са между 5 и 12 градуса. Лифтовите съоръжения не работят. През изминалото денонощие няма инциденти с туристи.", "date": "2018.05.31", "title": "ПСС: Добри са условията за туризъм в планините"}
{"url": "http://www.focus-news.net/news/2018/05/31/2528208/afp-bashar-asad-zaplashi-sas-sila-podkrepyanite-ot-sasht-kyurdi.html", "text": "Сирийският президент Башар Асад предупреди подкрепяните от САЩ кюрдски сили, че няма да се поколебае да поеме контрол над третата от Сирия, държана от тях в момента, предава  AFP.\r\nТой заяви по време на интервю, че е в полза на преговорите със Сирийските демократически сили – водена от кюрдите групировка, подкрепяна от САЩ.\r\n„Но ако ли не, то ще се наложи да освободим тези територии силом“, заяви Асад.  Виктор Турмаков", "date": "2018.05.31", "title": "AFP: Башар Асад заплаши със сила подкрепяните от САЩ кюрди"}
{"url": "http://www.focus-news.net/news/2018/05/31/2528216/veliko-tarnovo-izlozhbata-argonavti-na-svobodata-garibaldi-i-balgarite-beshe-otkrita-v-muzeya-vazrazhdane-i-uchrediteno-sabranie.html", "text": "Изложбата „Аргонавти на свободата – Гарибалди и българите“ беше открита снощи в града. Това съобщиха от пресцентъра на Община Велико Търново. Експозицията е подредена в Музей „Възраждане и Учредитено събрание“ и разказва за живота и делото на Джузепе Гарибалди, битките, водени от него за обединението на Италия, влиянието му върху българските възрожденци и за българите – участници в гарибалдийското движение. \r\nГостуването на изложбата е посветено на 2 юни – Деня на Ботев и загиналите за свободата и обединението на България, и на Националния празник на Италия. Инициативата е на регионалните исторически музеи в Старата столица и във Варна и е подкрепена от почетния консул на Италия в България Антонио Таркуинио. Изложбата беше открита от заместник-кмета на Велико Търново Ганчо Карабаджаков и от Антонио Таркуинио. Ганчо Карабаджаков поздрави гостите от името на кмета Даниел Панов и благодари за организирането на изложбата. Той припомни, че примерът на Джузепе Гарибалди е особено вдъхновяващ за българските възрожденци в борбата за освобождение на България от османско робство.  \r\n„Изложбата е много ценен поглед върху италианската и българската история, върху свързаността между нашите народи и битките, които са водили през XIX век. Инициативи като днешната са ценни както за опазването на историческата памет, така и за просвещаването на нашето общество и на бъдещите поколения“, подчерта Ганчо Карабаджаков.\r\nВ експозицията място намират фотографии, документи, вещи и оръжия от гарибалдийското движение. Сред експонатите, свързани с дейността на Гарибалди, са бойно знаме, снимка с автограф, фотографии на българи – участници в движението. Сред тях са Георги С. Раковски, капитан Петко Войвода, хаджи Димитър, Димитър Общи, Грую Начев, Теофан Райнов, както и великотърновеца Никола Смилов, известен с прякора си Гарибалдито. Представени са и лични вещи на Паскал Станини – италианец от гарибалдийското движение, живял след Освобождението в България.", "date": "2018.05.31", "title": "Велико Търново: Изложбата „Аргонавти на свободата – Гарибалди и българите“ беше открита в Музея „Възраждане и Учредитено събрание“"}
{"url": "http://www.focus-news.net/news/2018/05/31/2528217/bashar-asad-prekiyat-amerikansko-ruski-sblasak-v-siriya-be-izbegnat.html", "text": "Сирийският президент Башар Асад заяви, че прекият конфликт между съюзника му Русия и САЩ в Сирия е бил избегнат за съвсем малко, предава  AFP.\r\n„Бяхме близо до пряк конфликт между руските и американските сили“, заяви Асад по време на интервю пред руски медии. Виктор Турмаков", "date": "2018.05.31", "title": "Башар Асад: Прекият американско-руски сблъсък в Сирия бе избегнат"}
{"url": "http://www.focus-news.net/news/2018/05/31/2528218/sofiya-vavezhda-se-vremenna-organizatsiya-na-dvizhenieto-za-provezhdane-na-turnir-ot-voleybolnata-liga-na-natsiite-v-arena-armeets.html", "text": "Въвежда се временна организация на движението за провеждане на турнир от Волейболната лига на нациите в „Арена Армеец”. Това съобщиха от пресцентъра на Столична община. От 16.00 до 23.00 часа на 1 юни 2018 г., 2 юни 2018 г. и 3 юни 2018 г. се забранява движението и се разрешава паркирането на пътни превозни средства в крайна дясна лента на двете пътни платна на бул. „Асен Йорданов” между бул. „Шипченски проход” и „Площад на авиацията”, без да се засягат спирките на масов градски транспорт.", "date": "2018.05.31", "title": "София: Въвежда се временна организация на движението за провеждане на турнир от Волейболната лига на нациите в „Арена Армеец”"}
{"url": "http://www.focus-news.net/news/2018/05/31/2528213/nezavisen-makedoniya-george-ivanov-ne-priema-erga-omnes-za-imeto-i-zaplashva-s-veto.html", "text": "За президента на Македония Георге Иванов не е приемливо решение за името „ерга омнес“, съобщиха вчера от президентството на страната, преди насрочения среща с външния министър Никола Димитров, на която всъщност трябва да получи нова информация за преговорите с Гърция, предава македонската медия  „Независен“.\r\nС това съобщение президентът на практика обявява, че няма да подкрепи споразумението, което според рамката договорена между министрите Никола Димитров и Никос Коцияс, трябва да бъде прието без квалифицирано мнозинство в парламента и ще има международен характер, както и евентуалните промени в конституцията, които ще променят името и за вътрешна употреба.\r\nТакова предупреждение се отправя преди да се види какво име стои на масата между Македония и Гърция и което теоретично може да бъде приемливо за Македония, което прави този ход прибързан и в ущърб на преговорите за името .\r\n„Позицията на президента Иванов е принципна и в същото време съвпада с възгледите на всички предишни президенти на Република Македония. Той не приема решение на проблема с името за обща употреба или „ерга омнес“, пише в заявление на македонското президентство\r\nВ същото време от там информират, че държавният глава ще приеме външния министър Никола Димитров в близките дни. Виктор Турмаков", "date": "2018.05.31", "title": "„Независен“ (Македония): Георге Иванов не приема „ерга омнес“ за името и заплашва с вето"}
{"url": "http://www.focus-news.net/news/2018/05/31/2528221/kyustendil-s-kontserta-da-se-dokosnesh-do-tsigulkata-na-paganini-zavarshvat-mayskite-muzikalni-dni-v-grada.html", "text": "С концерта „Да се докоснеш до цигулката на Паганини“ завършват Майските музикални дни в Кюстендил. Това съобщи за Радио „Фокус” – Кюстендил Дима Укалска, началник на отдел „Култура и духовно развитие” към Община Кюстендил. Концертът ще започне от 19.00 часа в Художествена галерия „Владимир Димитров – Майстора” Кюстендил. „На концертния подиум ще застанат солистът на Московската филхармония, осъществилият над 40 световни премиери, Павел Минев – цигулка и пианистката Вивиана Груданска, солирала на редица симфонични и камерни оркестри в Италия, Испания, Португалия”, каза Дима Укалска. „Да се докоснеш до цигулката на Паганини” е мотото на концерта, който Павел Минев и организаторите на фестивала посвещават на легендарния български цигулар проф. Емил Камиларов по повод 90-та годишнина от рождението му, единственият български цигулар, свирил два пъти с цигулката на Паганини.\r\nВенцеслав ИЛЧЕВ", "date": "2018.05.31", "title": "Кюстендил: С концерта „Да се докоснеш до цигулката на Паганини“ завършват Майските музикални дни в града"}
{"url": "http://www.focus-news.net/news/2018/05/31/2528222/sofiya-vavezhda-se-vremenna-organizatsiya-na-dvizhenieto-za-zasnemane-na-balgarski-serial.html", "text": "Въвежда се временна организация на движението за заснемане на български сериал „Слънчев бряг”. Това съобщиха от пресцентъра на Столична община. Забранява се престоят и паркирането на пътни превозни средства, с изключение на автомобилите на снимачния екип, без да се засягат местата в режим на пратено паркиране „служебен абонамент”, както следва: \r\n- От 16.00 часа днес до 04.00 часа на 1 юни 2018 г. на ул. „Червена стена”, в частта при хотел „Маринела”; \r\n- От 16.00 до 19.30 часа на 4 юни 2018 г. на ул. „Париж” между бул. „Кн. Александър Дондуков” и ул. „Врабча”.", "date": "2018.05.31", "title": "София: Въвежда се временна организация на движението за заснемане на български сериал"}
{"url": "http://www.focus-news.net/news/2018/05/31/2528220/ministar-rumen-porozhanov-obshtata-selskostopanska-politika-tryabva-da-prodalzhi-da-bade-silna-i-adekvatno-finansirana.html", "text": "Агенция „Фокус“. Според него трябва да се отчита значението ѝ за производството на обществени блага, биопродукти и допълнителни услуги, свързани с опазване на околната среда и хуманното отношение към животните. „Българското земеделие е един отрасъл във възходящ ход и е изключително перспективен. Това, което в последните 10 години се случва в този сектор с подкрепа на всички правителства, показва, че земеделието като основен отрасъл в икономиката, който дава възможност за развитието на селските райони, трябва да бъде подкрепян. Точно в този контекст е и общата селстостопанска политика, която трябва да се разглежда в новия програмен период“, коментира Порожанов.   \r\nДеница КИТАНОВА", "date": "2018.05.31", "title": "Министър Румен Порожанов: Общата селскостопанска политика трябва да продължи да бъде силна и адекватно финансирана"}
{"url": "http://www.focus-news.net/news/2018/05/31/2528224/sofiya-vavezhda-se-vremenna-organizatsiya-na-dvizhenieto-za-provezhdaneto-na-sabitie-v-posolstvoto-na-ruskata-federatsiya.html", "text": "Въвежда се временна организация на движението за събитие в посолството на Руската федерация в София на бул. “Драган Цанков” 28. Това съобщиха от пресцентъра на Столична община. От 12.00 до 21.00 часа на 7 юни 2018 г. се забранява престоят и паркирането на пътни превозни средства, с изключение на автомобилите на гостите поканени на приема, по ул. “Никола Мирчев” между бул. “Драган Цанков” и ул. “Ф. Ж. Кюри”. \r\nОт 18.00 до 21.00 часа на 7 юни 2018 г. се забранява влизането на пътни превозни средства в двете посоки по ул. “Никола Мирчев” между бул. “Драган Цанков” и ул. “Ф. Ж. Кюри” с изключение на автомобилите на гостите поканени на събитието, само при необходимост и по преценка на отдел „Пътна полиция” при СДВР.", "date": "2018.05.31", "title": "София: Въвежда се временна организация на движението за провеждането на събитие в посолството на Руската федерация"}
{"url": "http://www.focus-news.net/news/2018/05/31/2528219/kyustendil-preminavaneto-na-motorni-prevozni-sredstva-prez-gkpp-gyueshevo-se-osashtestvyava-normalno.html", "text": "Преминаването на моторни превозни средства през ГКПП „Гюешево” се осъществява нормално. Това съобщи за Радио „Фокус” – Кюстендил дежурният на българо-македонския граничен пункт. Трафикът към този час на деня е слабо натоварен. Екип на „Гранична полиция” извършва проверки край село Гърляно.\r\nВенцеслав ИЛЧЕВ", "date": "2018.05.31", "title": "Кюстендил: Преминаването на моторни превозни средства през ГКПП „Гюешево” се осъществява нормално"}
{"url": "http://www.focus-news.net/news/2018/05/31/2528223/elena-andonova-rzi-kyustendil-tazi-godina-mototo-na-svetovniya-den-bez-tyutyun-e-tyutyun-i-sardechni-zabolyavaniya.html", "text": "ази година мотото на Световния ден без тютюн е „Тютюн и сърдечни заболявания”. Това каза пред Радио „Фокус” – Кюстендил Елена Андонова, експерт към Регионална здравна инспекция (РЗИ) – Кюстендил. По думите й по този начин се подчертава взаимодействието между употребата на тютюневи изделия и сърдечно-съдовите заболявания. В световен мащаб от сърдечно-съдовите заболявания умират повече хора, отколкото всякаква друга причина за смърт,а употребата на тютюн и излагането  на тютюнев дим допринасят  за приблизително 12% от всички смъртни случаи от сърдечни заболявания. Елена Андонова каза, че на този ден се планират и провеждан различни инициативи, свързани с разясняване на вредата от тютюнопушене. „Дава се информация за съдържанието на вредните вещества в цигарите, тяхното въздействие върху организма. Болестите свързани с тютюнопушенето също са включени в информационната кампания”, каза Елена Андонова. По думите й се обръща внимание и върху вредата от пасивното пушене.\r\nВенцеслав ИЛЧЕВ", "date": "2018.05.31", "title": "Елена Андонова, РЗИ-Кюстендил: Тази година мотото на Световния ден без тютюн е „Тютюн и сърдечни заболявания”"}
{"url": "http://www.focus-news.net/news/2018/05/31/2528225/pazardzhik-katastrofa-mezhdu-lek-avtomobil-i-mototsiklet-stana-na-ul-tsar-shishman-v-grada-nyama-postradali-pri-intsidenta.html", "text": "Катастрофа между лек автомобил и мотоциклет стана преди минути на ул. „Цар Шишман“ в Пазарджик, в близост до кръстовището с ул. „Княгиня Мария Луиза“, предаде репортер на Радио „Фокус“ – Пазарджик. Няма пострадали при инцидента. Нанесени са леки материални щети по двете МПС. Водачите изчакват патрул на „Пътна полиция“. Движението се осъществява нормално.\r\nАлбена ЖИЛЕКОВА", "date": "2018.05.31", "title": "Пазарджик: Катастрофа между лек автомобил и мотоциклет стана на ул. „Цар Шишман“ в града, няма пострадали при инцидента"}
{"url": "http://www.focus-news.net/news/2018/05/31/2528227/lokalno-makedoniya-obshtata-stachka-v-gartsiya-priklyuchi-otvoreni-sa-granichno-propuskatelni-punktove.html", "text": "Обявената в Гърция 24-часова обща стачка приключи. Тя бе обявена вчера заради новите мерки за икономии, които правителството планира да въведе, предава македонската медия „Локално“.\r\nГраничните пунктове, блокирани поради стачката, са отново отворени за превозни средства.\r\nПоради стачката многобройни самолетни полети бяха отменени, движението на фериботите и влаковете, както и общественият транспорт  бяха прекъснати.\r\nУчилищата и болниците също бяха затворени, а медиите не работеха. Виктор Турмаков", "date": "2018.05.31", "title": "„Локално“ (Македония): Общата стачка в Гърция приключи – отворени са гранично-пропускателни пунктове"}
{"url": "http://www.focus-news.net/news/2018/05/31/2528226/sofiya-apelativniyat-sad-v-stolitsata-shte-gleda-deloto-sreshtu-nachalnika-na-patna-politsiya-blagoevgrad-danail-stoitsov-i-boyko-sharkov.html", "text": "Апелативен съд София ще гледа делото срещу началника на „Пътна полиция“-Благоевград Данаил Стоицов и Бойко Шарков. Това каза за Радио „Фокус“-Пирин Иван Чолаков, адвокат на Данаил Стоицов. На 25 май Окръжен съд Благоевград взе решение след близо 6-часово дело Данаил Стоицов да остане в ареста. За другия обвиняем - Бойко Иванов Шарков, съдът определи парична гаранция в размер на 7 000 лева. Иван Чолаков не пожела да съобщи за колко часа е насрочено делото, поради високия медиен интерес.\r\nСпоред Чолаков не се налага Данаил Стоицов да остане в ареста докато се води разследването. „Той няма да се укрие или няма да укрива доказателства, така че, не виждам основателна причина да остане в ареста“, посочи адвокатът. По думите му разследването може да се провежда и с една достатъчна гаранция, която да осигури явяване и на двамата подсъдими. “Обвиненията, въпреки обществения отзвук, сами по себе си, не са толкова тежки. Предвиждат се няколко основни наказания, така че, не се страхуваме от сериозни ефективни присъди, ако изобщо се стигне до осъждане, което няма де е никак скоро. Такива дела се водят около половин година“, каза Чолаков.„Фокус“ припомня, че след специализираната акция на сектор „Вътрешна сигурност“ и Специализираната прокуратура в „Пътна полиция“-Благоевград, която се проведе на 22 май, бяха повдигнати обвинения на двама души. Единият е Данаил Стоицов, началник сектор „Пътна полиция“ при ОДМВР – Благоевград. Спрямо него е повдигнато обвинение за три престъпления. Едното е по чл. 339, ал.1 от НК за това, че без надлежно разрешително, което се изисква по закон е държал огнестрелно оръжие и боеприпаси. Второто обвинение, което му е повдигнато е за престъпление по служба по чл. 282 от НК. То е за това, че на 04.05.2018 година е превишил правата си, като е осигурил полицейски конвой от село Дамяница до село Бело поле на тежкотоварна извънгабаритна техника в нарушение с наложената за това забрана и без да има издадено разрешение от ОПУ – Благоевград с цел да набави облага, която се изразява в незаплащане на пътни такси и от това е можело да настъпят немаловажни вредни последици. Третото престъпление, за което той е привлечен в качеството му на обвиняем е за подкуп, за това, че в качеството му длъжностно лице, заемащо отговорно служебно положение е поискал и е приел от различни лица дар и облага – пари, в размер на около 5 300 лева, вещи и услуги с имуществен характер, за да наруши и е нарушил службата си. Другото лице, което е привлечено в качеството му на обвиняем е Бойко Иванов Шарков. На него му е повдигнато също обвинение за подкуп, в което е участвал като помагач. Улеснил е умишлено обвиняемият Данаил Стоицов да поиска и получи от различни лица дар и облага.\r\nЛора КАЛЧЕВА", "date": "2018.05.31", "title": "София: Апелативният съд в столицата ще гледа делото срещу началника на „Пътна полиция“-Благоевград Данаил Стоицов и Бойко Шарков"}
{"url": "http://www.focus-news.net/news/2018/05/31/2528228/pazardzhik-mobilen-kabinet-za-konsultirane-i-otkazvane-ot-tyutyunopusheneto-e-razpolozhen-pred-matematicheskata-gimnaziya-v-grada.html", "text": "РЗИ-Пазарджик отбелязва Световния ден без тютюн – 31 май с поредица от инициативи, целящи привличане на общественото внимание към рисковете за здравето, свързани с употребата на тютюн и намаляване нивата на неговото потребление. Това съобщиха от Здравната инспекция в областния град. РЗИ-Пазарджик организира информационно-скринингова кампания, насочена към широк кръг от хора от различни възрастови групи. Ще се извършват измервания на въглероден оксид  в издишан въздух и количество на карбоксихемоглобин в кръвта на пасивни и активни пушачи в изнесени Кабинетът за консултиране и отказване от тютюнопушенето днес ще консултира от 10 до 14 часа в Пазарджик пред  Математическата гимназия „К. Величков“, като всеки желаещ може да провери и степента на никотиновата си зависимост с теста на Фагерстрьом.", "date": "2018.05.31", "title": "Пазарджик: Мобилен кабинет за консултиране и отказване от тютюнопушенето е разположен пред Математическата гимназия в града"}
{"url": "http://www.focus-news.net/news/2018/05/31/2528229/sofiya-vremenno-se-ogranichava-parkiraneto-v-uchastak-po-ul-bunaya-zaradi-zasnemane-na-klip.html", "text": "Временно се ограничава паркирането в участък по ул. „Буная“ заради заснемане на клип. Това съобщиха от пресцентъра на Столична община. Във връзка със снимките от 18.00 часа на 3 юни 2018 г. до 12.00 часа на 4 юни 2018 г. се забраняват престоят и паркирането на пътни превозни средства, с изключение на автомобилите на снимачния екип на ул. „Буная” между ул. „Русалка” и ул. „Оборище” – 15 (петнадесет) паркоместа.", "date": "2018.05.31", "title": "София: Временно се ограничава паркирането в участък по ул. „Буная“ заради заснемане на клип"}
{"url": "http://www.focus-news.net/news/2018/05/31/2528233/vezhdi-rashidov-se-pokloni-v-kardzhali-pred-talanta-na-svoyata-mayka-kadrie-lyatifova.html", "text": "Вежди Рашидов се поклони заедно с десетки кърджалийци пред таланта на своята майка – легендарната певица Кадрие Лятифова, наричана „Славеят на Родопите“. Това съобщиха от Комисията по културата и медиите. Председателят на парламентарната Комисия по културата и медиите беше гост на специалния спектакъл на Сцена „Кадрие Лятифова“ към Театрално-музикалния център в Кърджали, посветен на 90-годишнината на именитата певица.\r\nКадрие Лятифова, която умира през 1962 година само на 34 години, е най-известната изпълнителка на румелийски песни, оставила над 200 записа в златния фонд на БНР. Тя е и съосновател на естрадния театър в Кърджали, който днес носи нейното име.\r\n„Вълнувам се много от паметта за моята майка, която е запазена чрез нейните песни и се радвам, че артистите в Кърджали и днес са вдъхновени от нейния незабравим глас“, каза Вежди Рашидов. Той засади японска дюля до паметника на майка си пред сградата на театъра в Кърджали. Спектакълът в памет на Кадрие Лятифова се нарича „Послания за човечност“  с режисьор  Гълъб Бочуков, директор на театъра в Кърджали. Във фоайето на театъра бе подредена фотоизложба за именитата певица. Зрителите видяха и  най-известния сценичен костюм на Кадрие Лятифова, реставриран специално за нейния юбилей.", "date": "2018.05.31", "title": "Вежди Рашидов се поклони в Кърджали пред таланта на своята майка Кадрие Лятифова"}
{"url": "http://www.focus-news.net/news/2018/05/31/2528230/prokuraturata-vnese-v-sada-obvinitelniya-akt-sreshtu-bivshiya-izpalnitelen-direktor-na-ndk-miroslav-borshosh.html", "text": "Бившият изпълнителен директор на НДК Мирослав Боршош и бившият председателят на Съвета на директорите на НДК Валентин Кръстев отиват на съд. Това става ясно от прессъобщение на Прокуратурата.\r\nСофийска градска прокуратура (СГП) внесе в Софийски градски съд (СГС) обвинителен акт срещу бивши длъжностни лица от „Националния дворец на културата - Конгресен център - София\" ЕАД /НДК - КЦС ЕАД/ за нецелево разходване на целеви средства /чл. 254а, ал.2 от НК/,  умишлена безстопанственост / чл. 219 ал.3 вр. с ал.1 от НК/, сключване на множество неизгодни сделки / чл. 220 ал.2 вр. с ал.1 вр. с чл. 26 ал.1 от НК/, длъжностно присвояване /чл.203 от НК/ и принуда /чл. 143, ал. 1 от НК/. \r\nРазследването е извършено под ръководството и надзора СГП, по образувано на 19.07.2017 г. досъдебно производство. \r\nЕдното длъжностно лице /д.л./ - Изпълнителен директор е обвинено за това, че е разпоредило част от целевите средства – в размер на 3 431 146,06 лв. да бъдат разходвани за заплащане на разходи, които не са свързани с дейностите, за които са били отпуснати. С решение на Министерски съвет от 03.08.2017 г. е увеличен капиталът на Националния дворец на културата със 17 млн. лв., като средствата са били с целево предназначение – за преустройството, модернизацията и адаптирането на основната сграда на НДК за нуждите на българското председателство на Съвета на Европейския съюз през 2018 година.\r\nВ хода на разследването е установено, че в периода 16.01.2015 г. - 24.01.2017 г. д.л. е сключило договори с адвокатски дружества при наличие на назначени 2- ма юрисконсулти, за изработване на уеб сайт и изготвяне на технически паспорти, при съществуващ интернет сайт на НДК и изработени два технически паспорта на сградата. С тези действия д.л. е осъществило престъплението умишлена безстопанственост в особено големи размери, представляваща особено тежък случай – настъпилите щети за НДК са в общ размер 389 624.82 лв. /чл. 219 ал. 4 вр. ал.3, вр. с ал.1 вр. с чл. 26 ал.1 от НК/.\r\nСъбрани са още и доказателства за друго престъпление, извършено от д.л. - умишлена безстопанственост, от която са последвали значителни щети за НДК в общ размер на 28 399,61лв. /чл. 219 ал.3, вр. с ал.1 вр. с чл. 26 ал.1 от НК/, а именно: на 09.09.2015г. е отправил искане до Министерски съвет за предоставяне на моторни превозни средства за служебни цели. В същото време НДК е разполагало с лек автомобил м. „Ситроен С4“ и с микробус м.“ Хюндай“. Въпреки това и преди да изчака решението на МС, на 18.09.2015г. е сключил  договор при условията на оперативен лизинг за отдаване на автомобил м.“Лексус ЛС 600“ за срок от 12 месеца, за което е заплатена сумата от 14 199 лв. На 16.10.2015г. Министерският съвет е уважил искането от 09.09.2015г. и на „НДК-КЦС“ ЕАД е  предоставен за временно ползване и стопанисване автомобил м. „Пежо 607“. Д.л. не е прекратил договора за оперативен лизинг, а на следващата година /на 27.09.2016г./ отново е сключил договор при условията на оперативен лизинг за автомобил м.“Лексус ЛС 600“, за което отново са заплатени средства в размер на 14 199 лв.\r\nОт събраните и анализирани доказателства е установено още, че в периода 24.11.2014 г. – 23.12.2015 г. д.л. съзнателно е сключил 15 неизгодни сделки, от които за НДК са настъпили значителни вреди в размер на 86 740 лв. Договорите са: 6 за PR- обслужване, при назначени в НДК 4 – ма служители за тази дейност и 9 за процесуално представителство пред съдебни органи, при назначени 2- ма юрисконсулти. Тези доказателства обосновават обвинението на д.л. за извършено престъпление по чл. 220 ал.2 вр. с ал.1 вр. с чл. 26 ал.1 от НК.\r\nД.л. е обвинено и за престъпление по чл. 203 ал. 1 вр. чл. 201 от НК – длъжностно присвояване в особено големи размери, представляващо особено тежък случай. На 01.11.2016 г. присвоил чужди пари в размер на 3 971 999,52лв., собственост на НДК, поверени му да ги управлява.\r\nДругото длъжностно лице – Председател на съвета на директорите е обвинено за това, че е  принудил трима служители на НДК, назначени за членове на комисия за провеждане на открита процедура за възлагане на обществена поръчка с предмет „Проектиране, преустройство и адаптация на основната сграда на НДК за нуждите на Българското председателство на Съвета на ЕС през 2018г“, да подпишат Протокол за провеждане на открита процедура за възлагане на обществена поръчка с предмет „Проектиране, преустройство и адаптация на основната сграда на НДК за нуждите на Българското председателство на Съвета на ЕС през 2018г като занижат оценката по показателя „Техническо предложение“ на един от участниците в процедурата, и завишат оценката по показателя „Техническо предложение“ на друг участник в процедурата, като е употребил за това заплашване - престъпление по чл. 143, ал. 1 от НК.", "date": "2018.05.31", "title": "Прокуратурата внесе в съда обвинителния акт срещу бившия изпълнителен директор на НДК Мирослав Боршош"}
{"url": "http://www.focus-news.net/news/2018/05/31/2528237/sofiya-vavezhda-se-vremenna-organizatsiya-na-dvizhenieto-za-chestvaneto-na-denya-na-deteto.html", "text": "Въвежда се временна организация на движението за честването на Деня на детето. Това съобщиха от пресцентъра на Столична община. От 17.00 до 20.00 часа на 1 юни 2018 г. се забранява престоят и паркирането на пътни превозни средства, с изключение на автомобилите обслужващи мероприятието, без да се засягат местата в режим на платено паркиране „служебен абонамент” на ул. „Христо Белчев” между №1 и №3.", "date": "2018.05.31", "title": "София: Въвежда се временна организация на движението за честването на Деня на детето"}
{"url": "http://www.focus-news.net/news/2018/05/31/2528236/smolyan-pozhar-gorya-v-darvodelski-tseh-v-selo-srednogortsi-nyama-postradali.html", "text": "Пожар горя в дърводелски цех в село Средногорци, няма пострадали. Това съобщиха от ОДМВР - Смолян. Сигналът за пожара е получен в 05.46 часа сутринта на тел. 112. Съобщено е за пожар в котелно помещение на дърводелски цех, намиращ се в село Средногорци община Мадан, собственост на 49-годишен мъж. Причина за пожара е късо съединение в електрическата инсталация. Произшествието е ликвидирано около 08.00 часа от екип на ПБЗН - Мадан. Унищожено е оборудване на котела и електрическа инсталация. Бързите действия на огнеборците са спасили дърводелския цех и сушилнята към него.", "date": "2018.05.31", "title": "Смолян: Пожар горя в дърводелски цех в село Средногорци, няма пострадали"}
{"url": "http://www.focus-news.net/news/2018/05/31/2528235/pazardzhik-patrul-na-patna-politsiya-s-radar-e-razpolozhen-na-okolovrastniya-pat.html", "text": "Натоварено е движението по Околовръстния път на Пазарджик, като на места се образуват колони от автомобили, предаде репортер на Радио „Фокус“ – Пазарджик. Движат се и много товарни автомобили. Патрул на „Пътна полиция“ с радар е разположен от дясната страна на шосето в посока моста на река Марица.\r\nАлбена ЖИЛЕКОВА", "date": "2018.05.31", "title": "Пазарджик: Патрул на „Пътна полиция“ с радар е разположен на Околовръстния път"}
{"url": "http://www.focus-news.net/news/2018/05/31/2528231/ministar-rumen-porozhanov-365-mlrd-evro-shte-bade-byudzhetat-za-obshtata-selskostopanska-politika-sled-2020-g-namalenieto-po-direktnite-plashtaniya-e-samo-07.html", "text": "След редуцирането се очаква бюджетът за ОСП да бъде 365 млрд. евро, от които 286 млрд. евро по първи стълб, за директни плащания. За втория стълб средствата са 78.8 млрд. евро, за развитие на селските райони. Това каза от парламентарната трибуна министърът на земеделието, храните и горите Румен Порожанов за общата селскостопанска политика на ЕС след 2020 година, предаде репортер на Агенция „Фокус“. „ЕК предвижда намаление от 5% на общия бюджет. Същото е и намалението на бюджета за кохезионна политика“, посочи той. „За това, че бюджетът беше намален само със 5%, ЕК направи много сериозен пакет в приходната част. Първи и основен приход са вноските от страните членки, вноската сега е 11.4% за всяка една страна“, допълни министърът. „Само 0.7% е намалението по директните плащания. Единственото за прибалтийските държави има увеличение с 4%. Те бяха с критично ниски нива на директни плащания“, обясни Румен Порожанов. „В края на седмицата се очаква да се представят законодателните предложения по ОСП. Работихме активно с ЕК да предоставим заключенията си“, изтъкна земеделският министър. „Няма съществени различия в позициите на ЕП и страните членки каква да бъде структурата и приоритетите в политиката на ОСП. Оптимисти сме, че предлаганото законодателство, ще бъде одобрено от всички страни членки“, заяви той.\r\nБиляна ИВАНОВА", "date": "2018.05.31", "title": "Министър Румен Порожанов: 365 млрд. евро ще бъде бюджетът за общата селскостопанска политика след 2020 г., намалението по директните плащания е само 0.7%"}
{"url": "http://www.focus-news.net/news/2018/05/31/2528232/plovdiv-tri-sela-v-oblastta-sa-s-narusheno-vodopodavane-zaradi-avarii.html", "text": "Жителите на три села в Пловдивска област са с нарушено водоподаване заради аварии по водопреносната мрежа. Това съобщиха за Радио „Фокус“ – Пловдив от ВиК-Пловдив. Без вода за неопределен период от време са абонатите в селата Ситово и Дедево, както и в част от село Марково.\r\nЕкипите на водоснабдителното дружество работят и по остраняването на аварии на територията на градовете Асеновград и Пловдив. За неопределено време ще е нарушено водоподаването към живущите западно от бул. „България“ в град Асеновград. Без вода до 16.00 часа ще бъдат домакинствата в района на улиците „Васил Левски“ и „Лозарска“ в град Пловдив, както и живущите в жилищни блокове №173, 195, 196 и 197 в квартал „Тракия“ на града.\r\nТони МИХАЙЛОВ", "date": "2018.05.31", "title": "Пловдив: Три села в областта са с нарушено водоподаване заради аварии"}
{"url": "http://www.focus-news.net/news/2018/05/31/2528239/veliko-tarnovo-s-18-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 18 см се е понижило нивото на река Дунав при Свищов за изминалото денонощие. Това съобщиха от Хидрометеорологична станция - Свищов. Водният стоеж на реката е 276 см, а температурата на водата 22.7 градуса. \r\nДнес ще е предимно слънчево, с разкъсана висока облачност. Максималните температури ще са между 27° и 32°.", "date": "2018.05.31", "title": "Велико Търново: С 18 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2018/05/31/2528234/ministar-rumen-porozhanov-chast-ot-zaklyucheniyata-na-darzhavite-chlenki-na-es-sa-che-tryabva-da-bade-povishena-dobavenata-stoynost-na-obshtata-selskostopanska-politika.html", "text": "Част от заключенията на държавите членки на ЕС са, че трябва да бъде повишена добавената стойност на общата селскостопанска политика. Това каза министърът на земеделието, храните и горите Румен Порожанов по време на изслушването си за общата селскостопанска политика на ЕС след 2020 г., предаде репортер на Агенция „Фокус“. По думите му на база на проведените дискусии през март са били одобрени заключения на председателството, подкрепени от 23 държави членки.  „Основните теми, които бяха обсъдени от Съвета на ЕС бяха добавената стойност на общата селскостопанска политика и целите, които трябва да бъдат поставени на европейско ниво, адекватното ниво на субсидиарност, или именно възможността страните членки да бъдат по-самостоятелни в общата рамка на Общата селскостопанска политика\", каза Порожанов и посочи, че директните плащания са основен инструмент за подпомагане на доходите. По думите му обвързаната подкрепа е изключително важна тема за българските земеделски производители, както и защита на околната среда и мерките, свързани с климатичните промени и развитието на селските райони, които също са били обсъдени. „Трябва да се има предвид, че съобщението на ЕК бъдещето на прехраната и земеделието не включва елементи, свързани с бюджета на общата селскостопанска политика след 2020 г.“, коментира Порожанов.\r\nВ качеството си на председателстващ Съвета на министрите по земеделие и рибарство, Порожанов направи кратък преглед на резултатите от работата на България по темата за ОСП след 2020 г. „Българското председателство структурира работата на Съвета под формата на серия от фокусирани дебати по основни елементи на съобщението с цел повишаване на разбирането на държавите членки по предложенията на ЕК и оформянето на общи насоки на Съвета, които да насочат ЕК при изготвянето на законодателните предложения“, каза Порожанов. Той припомни, че в ролята си на председател България е движеща сила в работата на Съвета. „Трябва да координираме позициите на държавите членки за постигане на компромис по актуални въпроси, да представляваме Съвета пред другите институции. За тази цел председателството трябва да действа като честен и неутрален посредник. С цел осигуряване на достъпа на гражданите до дебата и възможност за ясни послания за възможността на политиката, които да достигнат до максимално широка група институции, Българското председателство проведе заседанията на Съвета публично излъчване по интернет“, коментира Поражанов и отбеляза, че Заседанията на Съвета по рибарство, които са част от европредседателството ни, са първо място по гледаемост онлайн .\r\nДеница КИТАНОВА", "date": "2018.05.31", "title": "Министър Румен Порожанов: Част от заключенията на държавите членки на ЕС са, че трябва да бъде повишена добавената стойност на общата селскостопанска политика"}
{"url": "http://www.focus-news.net/news/2018/05/31/2528240/eso-i-partnyorite-v-nauchniya-proekt-flexitranstore-obsazhdat-v-sofiya-napredaka-po-programata.html", "text": "В рамките на два поредни дни (днес и на 1 юни 2018 г.) в гр. София се провежда първата пленарна среща на консорциума по проект FLEXITRANSTORE. ЕСО заедно с партньорите си по международния проект отчитат напредъка по програмата и набелязват плана за следващите периоди. Това съобщиха от пресцентъра на ЕСО. Домакин на срещата е Техническият университет - София.\r\nЕСО стана партньор в международния проект FLEXITRANSTORE в началото на месец ноември 2017 година. Проектът се изпълнява от консорциум от 28 организации и е финансиран от програмата на Европейския съюз за научни изследвания и иновации \"Хоризонт 2020\". В него са включени четири оператора на преносни мрежи - от България, Гърция, Кипър и Турция. \r\nFLEXITRANSTORE има за цел да развие следващо поколение гъвкава енергийна мрежа, която да осигури техническата основа и подобряване на съществуващия европейски вътрешен енергиен пазар. Тази гъвкава енергийна мрежа е насочена към възможността на електроенергийните системи да поддържат качествени услуги в условия на бързи и големи промени в предлагането или търсенето. Набор от най-съвременните информационни и комуникационни технологии и подобрения в контрола ще бъдат използвани, за да се повиши гъвкавостта на тази нова енергийна мрежа, като същевременно се увеличи полезността на съществуващата инфраструктура.\r\nОбщият бюджет на проекта е близо 23 милиона евро. Максималният общ бюджет за дейностите по проекта, които ще бъдат изпълни от ЕСО, е над 290 хиляди евро. \r\nПовече информация на проекта, както и за други проекти с участието на ЕСО ЕАД, са достъпни на интернет страницата на компанията (www.eso.bg) в секция “Проекти”.", "date": "2018.05.31", "title": "ЕСО и партньорите в научния проект FLEXITRANSTORE обсъждат в София напредъка по програмата"}
{"url": "http://www.focus-news.net/news/2018/05/31/2528238/blagoevgrad-obshtinata-shte-se-vklyuchi-v-initsiativata-az-sam-balgarche.html", "text": "Общината ще се включи в инициативата „Аз съм българче“. Това съобщиха от пресцентъра на Община Благоевград. Ученици от II ОУ „Димитър Благоев“ ще рецитират патриотичното стихотворение, заедно с хиляди деца от десетки населени места в страната. Началото на националния рецитал ще бъде от 10.00 часа на 1 юни, като в Благоевград мястото е площад „Македония“. \r\nЦелта на инициативата по време на Международния ден на детето, децата от цялата страна и по света да почувстват своята обща национална принадлежност. Проявата допринася за поддържането на българско национално самосъзнание и за уважение към родния език. Академика БГ организира едновременното рецитиране на „Аз съм българче“ от 2011 г.", "date": "2018.05.31", "title": "Благоевград: Общината ще се включи в инициативата „Аз съм българче“"}
{"url": "http://www.focus-news.net/news/2018/05/31/2528243/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-1-yuni.html", "text": "„Софийска вода” временно ще прекъсне водоснабдяването в някои части на столицата на 1 юни. Това съобщиха от пресцентъра на дружеството.\r\nВъв връзка с подмяна на сградно водопроводно отклонение на ул. 584 кв. „Христо Ботев“, се налага спиране на водоподаването от 09:30 до 16:30 часа на клиентите на „Софийска вода”, живеещи в района на: ул. 511, ул. 510, ул. 519, ул. „Георги Спасов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 584 №6.\r\nВъв връзка с изграждане на сградно водопроводно отклонение на ул. „Войнягово“ местност „Гърдова глава“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Войнягово“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Войнягово“ ъгъла с ул. „Петко войвода“.\r\nВъв връзка с прекъсване на сградно водопроводно отклонение на ул. „Разсадника“ местност „Манилов дол“ община „Люлин“, се налага спиране на водоподаването от 09:00 до 15:00 часа на клиентите на „Софийска вода”, живеещи в района на: ул. „Разсадника“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Разсадника “ №26.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2018.05.31", "title": "„Софийска вода” временно ще прекъсне водоснабдяването в някои части на столицата на 1 юни"}
{"url": "http://www.focus-news.net/news/2018/05/31/2528242/nayden-kosev-zam-kmet-na-shumen-tselta-na-obrazovatelno-patriotichnata-kampaniya-moyat-grad-e-moyata-krepost-e-detsata-da-se-gordeyat-s-rodnite-si-mesta.html", "text": "Целта на образователно-патриотичната кампания „Моят град е моята крепост“ е децата да се гордеят с родните си места, да познават историята им и да се приобщят към ценностите. Това каза в сутрешния блок „Добро утро, България“ на Радио „Фокус“ зам.-кметът по „Образование и култура“ в Община Шумен Найден Косев. Той каза още, че Шумен е първата от 5-те общини, в които ще се проведе кампанията по инициатива на Министерството на регионалното развити е и благоустройството в партньорство с Министерството на образованието и науката. Той уточни, че първото събитие от кампанията започва на 4 юни. „В Шумен ще бъдат представени отборите на областите Варна, Добрич, Силистра, Шумен, Разград и Русе. Условията на това събитие са прости - участват по двама представители, излъчени с подбор от МОН в отделните областни градове. Тези ученици ще се състезават под формата на забавна викторина, която ще се води от известните актьори Димитър Рачков и Васил Василев-Зуека“, обясни той. Найден Косев каза още, че кампанията ще бъде открита от министъра на регионалното развитие и благоустройство Николай Нанков и кмета на Община Шумен Любомир Христов. Найден Косев допълни, че това е патриотична кампания, която формира ценности както у децата, така и у родителите.", "date": "2018.05.31", "title": "Найден Косев, зам.-кмет на Шумен: Целта на образователно-патриотичната кампания „Моят град е моята крепост“ е децата да се гордеят с родните си места"}
{"url": "http://www.focus-news.net/news/2018/05/31/2528244/blagoevgrad-s-ritual-po-podnasyane-na-ventsi-i-tsvetya-pred-pametnika-na-hristo-botev-shte-bade-otbelyazan-v-grada-denyat-na-botev-i-zaginalite-za-svobodata-na-balgariya.html", "text": "С ритуал по поднасяне на венци и цветя пред паметника на Христо Ботев ще бъде отбелязан в Благоевград Денят на Ботев и загиналите за свободата на България. Това съобщиха за Радио „Фокус“-Пирин от Община Благоевград. Ритуалът ще започне в 10,00 часа на площад „Народни будители“ в града – зоната пред Регионален исторически музей-Благоевград.\r\nНа 2 юни 1948 година точно в 12,00 часа е даден първият сигнал за едноминутно мълчание в цялата страна. Оттогава всяка година на този ден точно в 12,00 часа сирените в цялата страна в продължение на три минути оповестяват отдаването на почит към паметта на загиналите за свободата на България. Денят на Ботев и на загиналите за свободата и независимостта на България е обявен с решение на Министерски съвет от 31 май 1993 година.\r\nНатали СТЕФАНОВА", "date": "2018.05.31", "title": "Благоевград: С ритуал по поднасяне на венци и цветя пред паметника на Христо Ботев ще бъде отбелязан в града Денят на Ботев и загиналите за свободата на България"}
{"url": "http://www.focus-news.net/news/2018/05/31/2528250/stara-zagora-v-grada-shte-se-provede-traditsionniyat-plener-po-zhivopis-druzhba.html", "text": "От 6 до 14 юни Стара Загора ще бъде домакин на XXIII-то издание на традиционния пленер по живопис „Дружба“. Това съобщиха от пресцентъра на Община Стара Загора. Организатор на проявата е представителството на Съюза на българските художници в града, с подкрепата на Община Стара Загора. \r\nЗа участие са поканени художниците – Лаура Димитрова-София, Валентина Лапчева-Велико Търново, Росица Попчева - Стара Загора, Георги Динев - Бургас, Стефан Алтъков - София, Милко Божков - с. Ресен, Минчо Панайотов - Пловдив, Румен Петков - Казанлък и Петър Петров от Стара Загора. \r\nПресконференцията за представяне на авторите, участници в пленера, ще се състои на 7 юни 2018 г. от 11.00 часа, а изложбата с творбите им ще бъде открита  на 14 юни от 18.00 часа. И двете събития са в галерия „Байер“.\r\nЛаура Димитрова е професор по декоративни изкуства и комбинаторика, и теория на художествения образ в катедра „Визуални изкуства“ на СУ „Св. Климент Охридски“. Тя е художник, който се изявява в различни области на съвременното изкуство – уникалния художествен текстил, колажа, рисунката, живописта и др. Участва в над 200 групови изложби, пленери и арт проекти в България и чужбина, има 15 индивидуални изложби. \r\nВалентина Лапчева завършва специалност „Живопис“ във Факултета по изобразително изкуство при  ВТУ „Св .св. Кирил и Методий“. През годините е участвала в множество регионални, национални и международни изложби и пленери. През 2013 г. е удостоена с наградата на Община Велико Търново за цялостно творчество в областта на живописта, през 2015 г. е отличена на регионалния кръг на националната изложба-конкурс на „Алианц България“, а през 2016 г. ѝ е присъдена наградата на Художествена галерия Стара Загора от Четвъртото квадринале на живописта „Митовете и легендите на моя народ“.\r\nРосица Попчева завършва ВТУ „Св. св. Кирил и Методий“, специалност „Живопис“. Има редица самостоятелни изложби. Нейни творби са представени на третото и четвъртото квадринале „Митовете и легендите на моя народ“. Редовен участник е и в „Есенен салон“ - ежегодна проява на старозагорските художници. Интересите на Росица Попчева се простират и в областите стъклопис и декорация.\r\nГеорги Динев завършва художествена гимназия в гр. Казанлък, а през 1984 - ВТУ „Св. св. Кирил и Методий“, специалност „Живопис“. Участва в множество национални и международни изложби  в Бургас, София, Сливен, Варна, Канада, Турция и др. Групови изложби има в Русия, Белгия, Франция, Етиопия, Италия. Автор е на редица олтарни и други икони за църкви и частни колекции в страната. \r\nСтефан Алтъков е професор по „Живопис и цветознание“ в СУ “Св. Климент Охридски“,  Ръководител на катедра „Изобразително изкуство“ и заместник – декан на Факултет по начална и предучилищна педагогика. Има много самостоятелни изложби и участия в общи, колективни, секционни и международни изложби, пленери и проекти в България, Босна и Херцеговина, Македония, Сърбия, Черна гора, Румъния и др. \r\nМилко Божков има над 80 самостоятелни изложби в България, Австрия, Германия, Люксембург, Полша, Русия, Франция, Холандия, Чехия, Швеция и др. Участвал е в над 100 групови  изложби и биеналета на живописта и графиката  в България, САЩ, Мексико, Венецуела, Бразилия, Япония, Дания, Норвегия и др. Носител е на множество награди, сред които са Национална награда за живопис „Захари Зограф“ (2002 г.) и Годишна национална награда за живопис „Владимир Димитров - Майстора“, двукратно. През май 2016 г. е отличен с орден „Св. св. Кирил и Методий“ - първа степен.                                           \r\nМинчо Панайотов завършва Факултет по изобразителни изкуства на ВТУ „Св. св. Кирил и Методий“. Работи в жанровете живопис, графика, илюстрация. Работи като уредник в Художествена галерия - Сливен и Градска художествена галерия – Пловдив, хоноруван преподавател в Пловдивски университет „Паисий Хилендарски“, в частен колеж „Делта“ и др. Член е на СБХ и основател на Творческо обединение „26-5“. Има над 45 самостоятелни изложби у нас и в чужбина. Участва активно в международни, национални и регионални колективни изложби.\r\nРумен Петков учи скулптура, графика, живопис и приложно изкуство във ВТУ „Св. св. Кирил и Методий“. Дипломира се със специалност „Декоративно-монументални изкуства”. Участвал е в над 17 колективни, регионални, национални и международни художествени форуми. Представял е свои картини в 27 самостоятелни изложби. През лятото на 2016 г. е обявен за един от десетимата „Рицари на четката“ след участието си в международния проект „Картини от мнозина“, заедно с повече от триста професионални живописци.\r\nПетър Петров завършва висше образование във факултета по „Изобразителни изкуства“ към ВТУ „Св. св. Кирил и Методий“ - специалност „Скулптура“, сега е асистент в Педагогическия факултет на Тракийски университет – Стара Загора. Работи основно в областта на живописта и скулптурата. Представял е самостоятелни изложби в Стара Загора, Казанлък, Чирпан, Хасково, Поморие. Активен участник е в различни художествени форуми: международен арт уъркшоп „Обединени художници за обединена Европа“, живописен пленер „Православни ценности“ - Плевен, арт пленер „Безгранично изкуство“ - Стара Загора, пленер „Архитектурни паметници, културното наследства на българите в Истанбул“ и др.", "date": "2018.05.31", "title": "Стара Загора: В града ще се проведе традиционният пленер по живопис „Дружба“"}
{"url": "http://www.focus-news.net/news/2018/05/31/2528252/desislava-taneva-gerb-balgarskiyat-zemedelets-mozhe-da-razchita-na-zapazvane-na-nivata-na-podkrepa.html", "text": "Българският земеделец може да разчита на запазване на нивата на подкрепа. Това каза депутатът от ГЕРБ и председател на парламентарната Комисия по земеделието и храните Десислава Танева след изслушването на земеделския министър Румен Порожанов за общата селскостопанска политика след 2020 година, предаде репортер на Агенция „Фокус“. „Обвързаната подкрепа е един от най-важните елементи на земеделието. След преговорите на правителството тя ще се запази. Продължава битката да има номинални увеличения“, заяви тя. „Можем да отчетем изключително успешно Председателство в областта на земеделието и да поздравим министъра за това“, изтъкна Десислава Танева. „Нека всички политически сили да се обединим в решенията за изпълнение на националните цели в земеделския сектор“, призова тя. \r\nБиляна ИВАНОВА", "date": "2018.05.31", "title": "Десислава Танева, ГЕРБ: Българският земеделец може да разчита на запазване на нивата на подкрепа"}
{"url": "http://www.focus-news.net/news/2018/05/31/2528251/pavel-hristov-darzhavite-ot-chernomorskiya-region-zadalbochavat-satrudnichestvoto-si-v-oblastta-na-turizma.html", "text": "Задълбочаването на сътрудничеството между държавите от Черноморския регион  в областта на туризма ще бъде във фокуса на предстоящата среща на ресорните министри от страните-членки на Организацията за Черноморско икономическо сътрудничество (ЧИС). Конференцията, която ще се проведе на 14 юни в България, ще зададе насоките за развитие на сектора през следващите 2-3 години. Това коментира народният представител от ГЕРБ Павел Христов, който заедно с парламентарния си колега от ПГ „Обединени патриоти” Валентин Касабов взе участие в бизнес-форум между държавите-членки на ЧИС и Беларус, съобщиха от пресцентъра на ПП ГЕРБ - Варна.\r\n„Територията на страните от ЧИС представлява пазар с 332 млн. потребители и общ вътрешен продукт от 3,6 трилиона щатски долара. Черноморският регион разполага с изключителни природни ресурси и включва редица дестинации с огромен туристически потенциал. Само през 2016 г. той е посетен от 115 млн. туристи, които представляват 19% от европейския туристопоток. Печалбата от туристическата дейност за същата година надхвърля 51 млрд. евро”, отчете Павел Христов, който е представител на България в Парламентарната асамблея на ЧИС. Той допълни, че Работната група по туризъм към ЧИС е натоварена със задачата да разработи винени маршрути на Черноморския регион. „Като част от този проект страната ни ще се включи активно с 12 винено-кулинарни дестинации, определени чрез съвместната инициатива на Министерството на туризма и Министерството на земеделието, храните и горите”, припомни варненският депутат.\r\nТой акцентира върху изобилието и многообразието на термоминерални води и калолечебни находища в Черноморския регион. „Това е предпоставка за сериозен ръст на търсенето на услуги, свързани със СПА, балнео и уелнес туризма. Потенциал за устойчиво развитие обаче имат и проектите в областта на морския, зимния, културния, гастрономическия туризъм”, отбеляза още Павел Христов в изказването си на форума в Минск. По думите му промотирането на Черноморския регион като водеща туристическа дестинация е част от усилията на България в качеството й на страна-координатор на работната група.\r\nВ приветствието си към участниците на форума народният представител обърна специално внимание и на успешното сътрудничество между България и Беларус в областта на туризма. „Страната ни е сред предпочитаните туристически дестинации за беларуските граждани, за които Министерството на външните работи издава туристически визи по максимално облекчена процедура. Със задоволство отбелязваме и желанието на Беларус да облекчи визовия режим за туристически цели, като въведе възможност за безвизово влизане за период не по-дълъг от 5 дни за гражданите на държавите-членки на ЕС”, посочи Павел Христов. Като принос за развитието на двустранните отношения в областта на туризма той отбеляза ежегодното участие на България със свой информационен щанд на Международното туристическо изложение „Отдых“ в Минск, както и подписаните 40 споразумения за побратимяване между български и беларуски градове. Депутатът определи като сериозен недостатък липсата на чартърни полети между двете страни, но изрази позицията, че решение на този въпрос може да се търси в рамките на някои от работните формати с ЧИС или на Междуправителствената комисия за търговско-икономическо сътрудничество. Възможност за по-активна обмяна на опит и добри практики Павел Христов вижда и в областта на бизнеса.\r\nВ рамките на форума в Минск, който се провежда по инициатива на Търговско-промишлената палата на Беларус, народният представител от ГЕРБ се срещна с редица предприемачи от сектори като информационни технологии, сигурност, туризъм, храни и земеделие. В дискусия с китайска делегация, която е част от евразийския център „Един пояс, един път”, бяха обсъдени проекти, свързани с визията за развитие на Новия път на коприната, която открива перспективи за инвестиции в България и в частност в черноморските ни общини.", "date": "2018.05.31", "title": "Павел Христов: Държавите от Черноморския регион задълбочават сътрудничеството си в областта на туризма"}
{"url": "http://www.focus-news.net/news/2018/05/31/2528253/burgas-ot-1-yuni-zapochva-prodazhbata-na-biletite-za-festivala-dzhaz-v-burgas.html", "text": "На 1 юни пускат в продажба билетите за \"Джаз в Бургас\". Те ще са налични в касата на Експо център \"Флора\", лятната каса до Часовника, в мрежите на Eventim и Grabo. Това съобщиха от пресцентъра на Община Бургас. Първите три дни на джаз фестивала (12, 13 и 14 юли) тази година ще зарадват почитателите на стилната музика с изпълнения на проектите: \"So nice ...south jazz\", \"Golden project \", \"Zootcase\", \"Jazz fusion trio PLAYIS \", \"Lilly Ilieva & \"The Minimum Quartet\", \"Джазта-праста трио\" и \"Хилда Казасян квинтет\".\r\nВтората порция джаз ще бъде през август, когато на 3 август на откритата сцена в Експо център \"Флора\" ще изгреят зашеметяващият квинтет \"Фънкалеро\" и проектът с американско участие \"Two Cities One World\".\r\nКулминационен завършек на \"Джаз в Бургас 2018\" ще поставят музикантите от \"Стик\", Теодосий Спасов и Людмил Крумов Дуо, а за доброто настроение до малките часове на всяка една от фестивалните вечери ще допринася фестивален джемсешън.\r\n\"Джаз в Бургас\" се осъществява с любезната подкрепа на Фондация \"Америка за България\", чрез Програмата \"ИЗКУСТВО В ДВИЖЕНИЕ\", администрирана от Фондация \"Арт Офис\", банка ДСК, Арт ателие, All the Jazz. За поредна година фестивалът ще бъде домакин на най-добрите български музиканти в този стил, както и на световно доказани техни колеги от Холандия, Германия и САЩ.", "date": "2018.05.31", "title": "Бургас: От 1 юни започва продажбата на билетите за фестивала \"Джаз в Бургас\""}
{"url": "http://www.focus-news.net/news/2018/05/31/2528246/novie-izvestiya-balgariya-i-rusiya-sazhivyavat-proekta-yuzhen-potok.html", "text": "Отмененият заради уклончивата позиция на България „Южен поток“ отново се появи на дневен ред в руско-българските отношения. Страните сериозно разглеждат въпроса да прехвърлят второто разклонение на газопровода „Туски поток“ в България пряко през Черно море, пише „Новие Известия“.\r\nПрессекретарят на Кремъл Дмитрий Песков стана новинар на очакваната, но не ставаща по-малко фантастична новина за възобновяването на плановете за строителството на „Южен поток“.\r\n„България има интерес, неговата осъществимост на практика е обусловена от редица причини, тоест от невъзможността да се осъществи без определени гаранции от ЕК, самата България, предвид предишния опит. Това е в интерес и на самите българи и на Москва“, заяви Песков. Той отбеляза, че България иска да организира газов хъб и „има желание да получи някакво разклонение“ Песков допълни, че е възможно изграждането на разклонение  в България и от страна на Черно море. Виктор Турмаков", "date": "2018.05.31", "title": "„Новие Известия“ : България и Русия съживяват проекта „Южен поток“"}
{"url": "http://www.focus-news.net/news/2018/05/31/2528256/montana-42-godishen-mazh-e-podal-falshiv-signal-za-bomba-vav-fontana-na-tsentara-na-grad-varshets.html", "text": "42-годишен мъж е подал фалшив сигнал за бомба във фонтана на центъра на град Вършец. Това съобщиха от ОДМВР - Монтана. На 30 май 2018 г. около 01.00 часа на телефон 112 е подаден сигнал за бомба във фонтана на центъра на град Вършец от лице в нетрезво състояние. Сигналът е подаден от стационарен уличен телефон в град Вършец. На място е изпратен дежурен автопатрул към РУ - Вършец, който е обходил фонтана и района около него. Не са установени лица и съмнителни вещи и материали. При проведените оперативно-издирвателни мероприятия е установено, че сигналът е подаден от мъж с инициали Г.А. (на 42 г.) от гр. Вършец, криминално проявен и осъждан. По случая в РУ - Вършец е образувано досъдебно производство.", "date": "2018.05.31", "title": "Монтана: 42-годишен мъж е подал фалшив сигнал за бомба във фонтана на центъра на град Вършец"}
{"url": "http://www.focus-news.net/news/2018/05/31/2528259/fokus-makedoniya-vselenskata-patriarshiya-shte-razgleda-makedonskoto-iskane-za-vrashtane-v-kanonichnite-ramki-kato-ohridska-arhiepiskopiya.html", "text": "Вселенската патриаршия заяви, след като са получили искане и писмо от македонския премиер Зоран Заев, че в рамките на компетенциите и прерогативите на Вселенския патриарх, ще се обсъди това, което е необходимо за възстановяване на църквата в Скопие в канонични рамки под името Охридска архиепископия, предава македонският „Фокус“.\r\n„ Беше обсъдено искането на разколническата църква в Скопие за поддържа и чрез писмото на премиера Зоран Заев за възстановяване на църквата в канонични рамки под името Охридска архиепископия. Взето е решение това да се рагледа според  историческите и каноничните юрисдикции и прерогативите на Вселенския патриарх“, съобщават от Вселенската патриаршия. Виктор Турмаков", "date": "2018.05.31", "title": "„Фокус“ (Македония) : Вселенската патриаршия ще разгледа македонското искане за връщане в каноничните рамки като Охридска архиепископия"}
{"url": "http://www.focus-news.net/news/2018/05/31/2528255/kmetat-na-stara-zagora-zhivko-todorov-nad-10-investitori-do-momenta-sa-proyavili-interes-da-se-razvivat-v-industrialna-zona-zagore-koyato-shte-bade-izgradena-kray-grada.html", "text": "Над 10 инвеститори до момента са проявили интерес да се развиват в „Индустриална зона Загоре“, която ще бъде изградена край Стара Загора. Държавно предприятие има готовност да извърши дейностите по изграждане на инфраструктурата, а през следващата седмица предстои среща с Министерството на икономиката и Национална компания индустриални зони, за да се финализира процеса по прехвърляне на 50% от акциите на Общинското дружество на държавата. Това заяви кметът Живко Тодоров, по време на редовната сесия на Общинския съвет в Стара Загора, на която съветниците подкрепиха предложението за възмездно прехвърляне на 2 429 148 броя акции от капитала на „Индустриална зона Загоре“ ЕАД, на„ Национална компания индустриални зони“ ЕАД, съобщиха от пресцентъра на Общината.\r\nТой уточни, че получената от държавата сума от над 2,4 млн. лв. ще влезе в общинското дружество и ще бъде използвана за изграждане на инфраструктурата. Общината участва с апортна вноска - терен от 115 дка в кв. \"Зора\", в близост до магазин \"Метро\", като според оценката цената му е около 5 млн. лв. „Има готовност за съдействие от икономическото ведомство това да се случи по най- бързия начин и зоната да бъде готова за нови инвеститори възможно най-скоро“, уточни Тодоров.\r\n„Благодарение на тези средства ще започнем изграждането на инфраструктурата, ще бъдат осигурени средства за издържане на дейностите на избрания управителен борд, по популяризиране на зоната и търсене на инвеститори. Бордът  ще идва периодично в ОбС, за да дава отчет за похарчените стредства и резултата от тяхната дейност“, мотивира предложението си кметът. \r\n„Изграждането на инфраструктурата ще повиши цената и качеството на терените, а инвеститорите щи имат по-добра възможност да реализират своите нивестиции. До септември месец не знам дали ще стане, но има заявен интерес от държавно предприятие да се заеме с извършване на дейностите по изграждане на инфраструктурата в индустриалната зона. Работи се активно в тази насока и се надявам съвсем скоро да имаме резултати“, каза още Живко Тодоров.\r\nПо думите му, едно от най-големите предимства на бъдещата индустриална зона е комуникативността на терена, върху който ще бъде изградена. В близост до обекта преминават линии на градския транспорт, мястото е обезпечено с електрозахранване и водоснабдяване. Според експертите налице е всичко необходимо за изграждане на работеща инфраструктура в зоната.", "date": "2018.05.31", "title": "Кметът на Стара Загора Живко Тодоров: Над 10 инвеститори до момента са проявили интерес да се развиват в „Индустриална зона Загоре“, която ще бъде изградена край града"}
{"url": "http://www.focus-news.net/news/2018/05/31/2528257/veliko-tarnovo-93-dushi-sa-potarsili-pomosht-ot-ekspertite-v-kabineta-za-otkazvane-ot-tyutyunopusheneto-v-grada-ot-nachaloto-na-godinata.html", "text": "93 души са потърсили помощ от експертите в Кабинета за отказване от тютюнопушенето във Велико Търново от началото на годината. Това съобщи за Радио „Фокус“ – Велико Търново Йорданка Илиева, завеждаща кабинета в Регионалната здравна инспекция. Консултираните са на възраст от 14 до 86 години като преобладават тези, които пушат от 1 до 10 цигари на ден. По думите на Йорданка Илиева изключително тревожен е фактът, че възрастта на запалилите първата си цигара пада. Към тютюна посягат вече и деца на възраст от 9-10 години. \r\n„Това показва, че тютюнопушенето е един особено значим и социален проблем и именно ранната превенцията и строгият контрол са нещата, които трябва да са във фокус, както на обществото, така и на всеки един от нас като граждани“, допълни експертът. Тя посочи, че в световен мащаб вече не е модерно са се пуши.  „Има много други алтернативни начини да бъдем модерни, от това да запалим цигара“, посочи Йорданка Илиева.\r\nНадежда КРЪСТЕВА", "date": "2018.05.31", "title": "Велико Търново: 93 души са потърсили помощ от експертите в Кабинета за отказване от тютюнопушенето в града от началото на годината"}
{"url": "http://www.focus-news.net/news/2018/05/31/2528245/prof-antoaneta-hristova-politicheski-psiholog-vizitata-na-pravitelstvenata-ni-delegatsiya-v-rusiya-be-kategorichen-uspeh-s-visoko-nivo-na-konkretika.html", "text": "Категоричен успех и високо ниво на конкретика на срещата в Москва е оценката на политическия психолог проф. Антоанета Христова пред Радио „Фокус“ за визитата на правителствената ни делегация в Русия. „Съвсем естествено беше президентът Румен Радев да отиде първи в Русия, за да постави надпартийния и наднационален мост между двете държави, а едва на второ място да отиде премиерът Бойко Борисов с оперативните си министри. Не прави добро впечатление опитът да се лидира темата повече от необходимото, в конкретния случай от страна на държавния глава Румен Радев. Това не показа добър вкус и може да вгорчи вкуса от добрия резултат. България доказа, че може да бъде изключително добър партньор в европейското семейство. В момента градим самочувствие, изпъквайки на Балканите – вече изглеждаме оценени, а това е много добре за самочувствието на българина. Но международната политика е в много голяма динамика в момента и се наблюдава промяна на европейската позиция спрямо Русия“, обясни проф. Антоанета Христова и уточни, че неудовлетвореността на президента Румен Радев от желанието му за лидерство, повече, отколкото позицията му изисква, е негов лош съветник. Тя допълни, че умението за самоконтрол и ролята на балансьор и надпартиен обединител са надделели, в резултат на което Румен Радев е смекчил тона, но са необходими още усилия в тази посока.", "date": "2018.05.31", "title": "Проф. Антоанета Христова, политически психолог: Визитата на правителствената ни делегация в Русия бе категоричен успех с високо ниво на конкретика"}
{"url": "http://www.focus-news.net/news/2018/05/31/2528241/rbk-rusiya-zashto-balgariya-reshi-da-se-sblizhava-s-rusiyai.html", "text": "В Москва преминаха първите за последните няколко години преговори между президента на Русия Владимир Путин и премиера на България Бойко Борисов. Лидерите проявиха интерес към продължаването на гозопровода „Турски поток“ в България, но експертите смятат, че е рано да се говори за стопляне на отношенията, коментира руското електронно издание  РБК.  „Турски поток“ завива към България \r\n„Русия, България и Турция обсъждат изграждането на разклонение на втората част на газопровода „Турски поток“ в посока към България“, заяви по време на пресконференцията след преговорите министър-председателят на България Бойко Борисов. Той говори за телефонния разговор на Путин с президента на Турция Реджеп Ердоган от 29 май и че те подкрепиха тази идея.\r\nПутин изясни, че въпросът за транспортирането на газ от „Турски поток“ към Европа през България е „разработен на практика с Турция и България“ и увери, че Русия възнамерява да запази транзита на газ през Украйна. Руският президент подчерта, че въпросът за обема на транзита на газ през България трябва да бъде свързан с обемите на доставките през другите коридори (включително и „Северен поток-2“). В същото време Русия, според Путин, ще има нужда от финансови гаранции от българското правителство или от Европейската комисия за тези проекти „тъй като ние не искаме прекъсвания, искаме да продължим напред“.\r\nПутин подчерта, че страната му не таи лоши мисли към България заради провала през 2014 г. на проекто „Южен Поток“, който трябваше до достави 63 милиарда кубични метра газ към Европа. \r\n„Досега не са постигнати конкретни споразумения за изграждането на разклонението от турския поток в България“, уточни след пресконференцията прессекретарят на Кремъл Дмитрий Песков. „И няма такава задача да  се договаря и нямаше възможност за преговори между президента и премиера за това“, допълни той той. „България проявява интерес, но не е ясно как да осъществи този проект технически“, допълни той.Интересите на София\r\nВ началото на декември 2014 г. Путин обяви, че Русия се отказва от проекта „Южен поток“ поради липсата на разрешение от българските власти и несъгласието на Европейската комисия. Но наскоро позицията на България започна да се променя. Миналата седмица Русия бе посетена от българския президент Румен Радев, който говори за необходимостта от директни доставки на руски газ за Европа през България. Той също така предложи да назове проекта \"Български поток\".\r\n„За насочване на газ от второто разклонение на „турски поток“ към България,  на „Газпром“ няма да му се наложи да изгражда скъпи допълнителни мощности“, смята заместник-директорът на Национален фонд за енергийна сигурност Алексей Гривач. „Горната част на второто разклонение на „турския поток“ пресича съществуващата система на газопровода „Трансбалкан“. България трябва да осигури изграждането на инфраструктура на своята територия за по-нататъшно разпространение на газ. Това са гаранциите, за които говори България. Отделна линия за България на дъното на Черно море не е на дневен ред“,  обясни Гривач.\r\nТой изрази съмнение  , че България ще бъде в състояние да се превърне в газов възел при липса на развита транспортна инфраструктура и големи съоръжения за съхранение на газ. Докато България може да разчита само на запазването транзита на руски газ за други страни в региона, но да се запази този статут, тя трябва да развие инфраструктурата за газа от втората линия на „турски поток“, смята експертът.\r\nНа 30 май Путин заяви, че Русия и България ще продължат да си сътрудничат в областта на ядрената енергетика. „Росатом“ ще продължи да доставя ядрено гориво за българската атомна електроцентрала „Козлодуй“. Путин отбеляза също така, че Русия е готова да се върне на АЕЦ „Белене\" на „пазарна основа, ако България вземе подходящото решение“.Българският прагматизъм \r\nПрез последните години отношенията между Русия и България практически не се развиваха. Българското ръководство многократно критикува Русия, отказва да изгради атомна електроцентрала и участва в „Южен поток“, като член на Европейския съюз, подкрепя антируски санкции. \r\n„Срещите между високопоставените държавни служители през последните дни показват затопляне на отношенията, в сравнение с периода на изключване“, смята  експертът от центъра „Карнеги“ в Москва за Източна Европа Максим Саморуков. \r\n„Отдалечаването между Русия и България се дължи основно на натиска на Запада. Това се случи скоро след като България се присъедини към НАТО и Европейския съюз и прие  правила на играта в тези организации“, обяснява Саморуков. Особено болезнено в България се възприема „Южен поток“, от който ръководството на страната се отказва, защото Германия може да изгради „Северен поток-2“. Всичко това е причинила сериозни неудовлетвореност във външната политика на последните десет години по отношение на Русия, а сега България се опитва да направи своята позиция по-прагматична и да действа по модела на водещите европейски сили, които, въпреки цялостната конфронтация с Русия, продължават да се обсъждат важни за тях въпроси“, посочва Саморуков.Къде е интересът на Москва\r\n„За Москва интересът към установяване на отношения с България е в разсейването на илюзията за изолацията на Русия“, смята Саморуков. \"“Напоследък почти всички лидери на Европейския съюз са посетили Москва. България също се вписва добре в този поток. Дори ако България не успее да постигне споразумение, това създава благоприятна среда за Русия и Европа, тъй като табуто за комуникация с руското ръководство е премахнато“, допълни експертът.\r\n„Посещенията в  Москва на  българските президент и министър-председател не може да се счита за признак на затопляне на отношенията“, заяви старшият научен сътрудник в Института по славянски филологии, Пьотр Искендеров. „Борисов е ръководен от съображения за икономически ползи“, смята експертът. „Радев е поддръжник на прагматичния подход към външната политика. Той е човек с военно образование, разбира рисковете от ескалация, така че предизборната си кампания той проведе под мотото на нормализиране на отношенията с Москва“, заключи експертът. Виктор Турмаков", "date": "2018.05.31", "title": "РБК (Русия): Защо България реши да се сближава с Русия?"}
{"url": "http://www.focus-news.net/news/2018/05/31/2528258/varna-okrazhnata-prokuratura-zadarzha-trima-dushi-za-razprostranenie-na-narkotitsi-i-proizvodstvo-na-amfetamini.html", "text": "В ареста за срок до 72 часа Окръжната прокуратура във Варна задържа двама мъже и една жена с цел довеждането им пред съда. Това съобщиха от пресцентъра на Апелативна прокуратура - Варна. Те са привлечени като обвиняеми за разпространение на високорискови наркотични вещества и производство на амфетамини в специална лаборатория. \r\nЛабораторията за амфетамините била базирана на адреса на един от обвиняемите. На друг адрес във Варна при претърсване са намерени и иззети прекурсори за производството, химически вещества и уреди. \r\nВ момент на разпространение на марихуана служителите на полицията под ръководството на Окръжната прокуратура във Варна са влезли на адреса, където ставала продажбата. \r\nНазначени са съдебно-химични експертизи на откритите и иззети наркотични вещества и прекурсори, които ще установят видът, количеството и процентното им съдържание. \r\nПродължават процесуално-следствените действия по образуваното досъдебно производство за престъпление по член 354а, ал. 1 от НК. Тримата са криминално проявени, а единият от обвиняемите е осъждан. Прокуратурата ще поиска от Варненския окръжен съд определянето на най-тежката мярка за процесуална принуда спрямо тримата обвиняеми - задържане под стража.", "date": "2018.05.31", "title": "Варна: Окръжната прокуратура задържа трима души за разпространение на наркотици и производство на амфетамини"}
{"url": "http://www.focus-news.net/news/2018/05/31/2528264/blagoevgrad-ognestrelno-orazhie-i-narkotitsi-sa-izzeti-pri-proverka-na-lek-avtomobil-i-zhilishta-v-grada.html", "text": "Около 01:15 часа на 30 май 2018 г. на ул. “Славянска“ в Благоевград е спрян за проверка лек автомобил „Опел Вектра“, управляван от С. Д. (48 г.) от града. Това съобщиха от ОДМВР-Благоевград. В хода на проверката, в автомобила е намерено и иззето огнестрелно оръжие, без необходимите документи за притежание и съхранение, като с техническо средство е установено, че същият шофира след употреба на наркотично вещество. От служители на сектор „ПКП“ при ОДМВР-Благоевград са извършени претърсвания на жилища, обитавани от С. Д., като са намерени и иззети: електронна везна, около 5,6 грама кокаин, около 538 грама канабис, около 0,5 грама амфетамин и около 74 бр. засадени в саксии тревисти растения, реагиращи положително на канабис, чието тегло е в процес на установяване. На лицето е постановено задържане за срок до 72 часа.", "date": "2018.05.31", "title": "Благоевград: Огнестрелно оръжие и наркотици са иззети при проверка на лек автомобил и жилища в града"}
{"url": "http://www.focus-news.net/news/2018/05/31/2528260/prof-svetla-bachvarova-bsp-pravitelstvoto-i-parlamentat-tryabva-da-napravyat-neobhodimoto-za-da-zashtityat-balgarskite-pozitsii-v-obshtata-selskostopanska-politika.html", "text": "Правителството и парламентът трябва да направят необходимото, за да защитят българските позиции в общата селскостопанска политика. Това каза народният представител от ПГ на „БСП за България“ и зам.-председатл на парламентарната Комисия по земеделието и храните проф. Светла Бъчварова след изслушването на министъра на земеделието, храните и горите Румен Порожанов за общата селскостопанска политика, предаде репортер на Агенция „Фокус“.  Според нея стратегическата рамка на политиката е важен документ, който трябва да бъде реализиран, направен, представен и защитен, за да може да се даде визия за развитието на земеделието. „Дали се прави тази стратегическа рамка, в какви посоки се действа? Обикновено Министерство на земеделието е водещо в тези изследвания“, каза проф. Бъчварева. Тя отчете, че в изминалите два програмни периода има грешки и проблеми. „Имаме състояния, в които в последния момент се променят правилата“, каза проф. Бъчварова. Депутатът подчерта, че българското земеделие има нужда от подкрепа и правила, които да не са по-лоши от сега действащите в общата селскостопанска политика. \r\nДеница КИТАНОВА", "date": "2018.05.31", "title": "Проф. Светла Бъчварова, БСП: Правителството и парламентът трябва да направят необходимото, за да защитят българските позиции в общата селскостопанска политика"}
{"url": "http://www.focus-news.net/news/2018/05/31/2528261/montana-6-rasteniya-ot-roda-na-konopa-sa-izzeti-pri-proverka-na-chasten-imot-v-grad-varshets.html", "text": "6 растения от рода на конопа са иззети при проверка на частен имот в град Вършец. Това съобщиха от ОДМВР - Монтана. Растенията са открити на 30 май 2018 г. около 07.30 часа при специализирана полицейска операция. Извършено е претърсване и изземване в дом в град Вършец, обитаван от лице с инициали Д.П. (на 26 г.). При извършеното претърсване в двора са открити и иззети 6 растения от рода на конопа, с височина около 30 см. При направения полеви тест тревистата маса е дала индикация за канабис. По случая е образувано досъдебно производство в РУ - Вършец.", "date": "2018.05.31", "title": "Монтана: 6 растения от рода на конопа са иззети при проверка на частен имот в град Вършец"}
{"url": "http://www.focus-news.net/news/2018/05/31/2528254/ria-novosti-sergey-lavrov-provede-sreshta-s-kim-chen-un.html", "text": "Руският външен министър Сергей Лавров е провел в Пхенян среща с лидера на Северна Корея Ким Чен-ун, предава РИА Новости.\r\nРуският министър е днес на официално посещение в Северна Корея. По-рано той проведе среща с колегата си Ли Йон-хо. Виктор Турмаков", "date": "2018.05.31", "title": "РИА Новости: Сергей Лавров проведе среща с Ким Чен-ун"}
{"url": "http://www.focus-news.net/news/2018/05/31/2528262/petar-petrov-obedineni-patrioti-selskostopanskata-politika-e-badeshteto-na-balgariya.html", "text": "Общата селскостопанска политика е бъдещето на България. Това каза депутатът от „Обединени патриоти“ Петър Петров след изслушването на земеделския министър Румен Порожанов за общата селскостопанска политика след 2020 година, предаде репортер на Агенция „Фокус“. „В преговорите трябва да се обърне внимание на малкия и дребния бизнес в България“, изтъкна той. „Важно е въпросът да се постави, това е един от начините да се стимулира бизнеса, с обвързани плащания. Да се види, че и малкият бизнес има бъдеще“, заяви Петър Петров.\r\nБиляна ИВАНОВА", "date": "2018.05.31", "title": "Петър Петров, „Обединени патриоти“: Селскостопанската политика е бъдещето на България"}
{"url": "http://www.focus-news.net/news/2018/05/31/2528267/blagoevgrad-74-godishna-zhena-ot-razlog-e-stanala-zhertva-na-telefonna-izmama-s-blizo-2-500-leva.html", "text": "Жена на 74 години от Разлог е съобщила в Районно управление на МВР-Разлог, че за времето от 12:50 часа до 13:20 часа на 30 май 2018 г., чрез телефонно обаждане е въведена в заблуждение, че съдейства на полицейски служители за залавяне на телефонни измамници, в резултат на което е ощетена със сумата от около 2 450 лева. Това съобщиха от ОДМВР-Благоевград. За случая е уведомена Районна прокуратура-Разлог.", "date": "2018.05.31", "title": "Благоевград: 74-годишна жена от Разлог е станала жертва на телефонна измама с близо 2 500 лева"}
{"url": "http://www.focus-news.net/news/2018/05/31/2528266/ministar-krasimir-valchev-investitsiite-v-mladi-ucheni-sa-zalog-za-badeshteto-na-evropa.html", "text": "Инвестирането в младите учени днес - това е залог за бъдещето на Европа, на всяка една държава членка. Това заяви министърът на образованието и науката Красимир Вълчев пред форум на тема „Инвестиране в младите учени, формиране на бъдещето на Европа“, който се провежда на 30 и 31 май 2018 г. в Страсбург, съобщиха от пресцентъра на Министерството на образованието и науката. Министър Вълчев посочи, че инвестирането в младите хора, в техните умения, в тяхното кариерно развитие и себереализация е един от водещите приоритети на Българското председателство на Съвета на ЕС. \r\n\"За нас водещ фактор бе да се съсредоточим върху тези политики, които имат ключова роля за развитието на качественото образование и обучение, което ще даде основата за професионална и личността реализация. Работихме за модернизиране на европейската рамка за ключовите комптентенции, както и върху новия европейски план за дигитално образование\", заяви министър Вълчев. По думите му в сърцевината на тези промени е засилване ролята на научното образование, включително математика и технически дисциплини, което стимулира креативността, предприемчивостта на младите хора, като и развива техните компетенции.\r\nВъв форума участваха високопоставени политици от Европейския парламент и Европейската комисия, сред които еврокомисарят по наука и иновации Карлош Моедаш и председателят на Европейския парламент Антонио Таяни. В Страсбург бяха и българските евродепутати Моника Панайотова Малинов и Владимир Уручев.\r\nВ дискусиите в Страсбург заедно с трима нобелови лауреати и 23-ма водещи учени участва и Мартин Вечев, професор по компютърни науки в Швейцарския федерален институт по технологии (ETH), Цюрих, който работи по нови методи, трасиращи пътя към трето поколение изкуствен интелект и водещата роля на Европа в тази област. „Горд съм, че един от най-добрите български изследователи е сред тези, които представят най-съвременна наука в Европейския парламент“, заяви по негов адрес министър Вълчев. Той смята, че за да бъдем на преден план в световен мащаб, трябва да подкрепяме най-добрите ни изследователи в цяла Европа.  Според министъра подкрепата за Европейския научноизследователски съвет е от огромно значение за следващата програма на ЕС \"Хоризонт Европа\".", "date": "2018.05.31", "title": "Министър Красимир Вълчев: Инвестициите в млади учени са залог за бъдещето на Европа"}
{"url": "http://www.focus-news.net/news/2018/05/31/2528265/kanal-5-makedoniya-shte-se-provede-sreshta-za-imeto-mezhdu-prezidenta-i-vanshniya-ministar-na-makedoniya.html", "text": "Министърът на външните работи на Македония Николай Димитров ще се срещне с президента Георге Иванов, за да го информира за новите моменти в  преговорите за преодоляване на спора за името, които се проведоха в Ню Йорк с посредника на ООН Нимиц и с гръцкия министър на външните работи Никос Коцияс, които след това продължиха в Брюксел, предава македонският телевизионен  „Канал 5“. \r\nВ навечерието на срещата, по данни на президентството, Иванов се е обявил срещу решението за всестранната употреба на името или „ерга омнес“ решение и че с това е останал принципен и последователен с мнението на всички досегашни президенти на Република Македония. Виктор Турмаков", "date": "2018.05.31", "title": "„Канал 5“ (Македония): Ще се проведе среща за името между президента и външния министър на Македония"}
{"url": "http://www.focus-news.net/news/2018/05/31/2528263/24-vesti-makedoniya-vazmozhno-e-sporazumenie-za-spora-za-imeto-do-1-yuni.html", "text": "С Гърция все още няма споразумение по въпроса за името, а пробив се очаква най-късно до утре, 1 юни, когато трябва да се проведе обявения телефонен разговор между премиерите на Македония и на Гърция, Зоран Заев и Алексис Ципрас, който трябва да доведе до завършване на договорната рамка за решението, приета на последната среща между външните министри на дипломатите Никола Димитров и Никос Коцияс, предава  македонската медия  „24 Вести“ .\r\nСпорът за името с Гърция е и основната тема на снощното заседание на Централния съвет на СДСМ, който даде пълна подкрепа на Заев да продължи преговорите и да взема решения във връзка с този въпрос. Виктор Турмаков", "date": "2018.05.31", "title": "„24 вести“ (Македония): Възможно е споразумение за спора за името до 1 юни"}
{"url": "http://www.focus-news.net/news/2018/05/31/2528268/kyustendil-pobeditelite-v-regionalniya-etap-na-konkursa-s-ochite-si-vidyah-bedata-shte-badat-nagradeni-v-tsentara-za-karierno-razvitie.html", "text": "В В Кюстендил ще бъдат наградени победителите в регионалния етап на конкурса „С очите си видях бедата”. Това съобщи за Радио „Фокус” – Кюстендил Катя Табачка, говорител на Областна дирекция на МВР – Кюстендил. Награждаването ще се проведе от 14.00 часа в Центъра за кариерно развитие. Регионалният етап е организиран от Регионална дирекция „Пожарна безопасност и защита на населението”. Победителите ще имат право да участват и в националния кръг в международния конкурс за рисунка. Целта на конкурса е със средствата на изобразителното изкуство да се пресъздадат познанията на децата и учениците за бедствията в световен мащаб, начините на поведение и действие в критични ситуации, дейностите на екипите от Единната спасителна система, както и да се създаде интерес към професията на пожарникаря и спасителя.\r\nВенцеслав ИЛЧЕВ", "date": "2018.05.31", "title": "Кюстендил: Победителите в регионалния етап на конкурса „С очите си видях бедата” ще бъдат наградени в Центъра за кариерно развитие"}
{"url": "http://www.focus-news.net/news/2018/05/31/2528273/gabrovo-otbor-ot-kyustendil-shte-uchastva-v-darzhavno-parvenstvo-po-shahmat-za-nezryashti-v-dryanovo.html", "text": "Отбор от Кюстендил ще участва в Държавно първенство по шахмат за незрящи в Дряново. Това съобщи за Радио „Фокус” – Кюстендил Кънка Витова, председател на спортен клуб „Пауталия спорт” в Кюстендил. По думите й държавното първенство ще се проведе от днес до 3 юни. Кюстендилският отбор се състои от осем състезатели – мъже и жени. В първенството ще участват над 25 спортни клуба от цялата страна. Състезанието ще определи националния отбор за участие в Световното първенство през юли, на което домакин ще бъде България. Световното отборно първенство по шахмат за незрящи ще се проведе в периода 20-31 юли 2018 година в София.\r\nВенцеслав ИЛЧЕВ", "date": "2018.05.31", "title": "Габрово: Отбор от Кюстендил ще участва в Държавно първенство по шахмат за незрящи в Дряново"}
{"url": "http://www.focus-news.net/news/2018/05/31/2528270/fokus-makedoniya-sporazumenieto-vse-oshte-lipsva-no-ima-reshenie-na-patriarshiyata-za-tsarkvata-na-makedoniya-smyatat-v-gratskoto-pravitelstvo.html", "text": "Гръцкото правителство заяви, че „не трябва да се бърза“ и че до този момент няма никакво споразумение. То отправи това послание до основната опозиционна партия „Нова Демокрация“ като отговор на въпросите по отношенията на вчерашните изказвания на македонския министър-председател Зоран Заев. От правителството в Атина допълниха единственото, което сега съществува, е решението на Вселенската патриаршия по отношение на името на македонската църква, предава македонският  „Фокус“.\r\n„Единственото, което съществува до този момент е решението на Светия синод на Вселенската патриаршия да се извърши необходимото, за да се удовлетвори искането на премиера Заев  за изтриване на термина „Македония“ от името на църквата на нашите северни съседи“, пише в изявлението. В отговор на „Нова демокрация“ кабинетът на Ципрас повтаря позициите сси  в преговорите за името.\r\n„ Предпоставка за решение и интеграция на Македония в НАТО и ЕС е споразумение за съставно име с географско или времево определение, което ще важи за всичко, нещо, за което са предпоставка и конституционните изменения“, съобщават от кабинета на гръцкия премиер.\r\n„Нова демокрация“ поиска от гръцкото правителство да отговори дали Ципрас вече е приел признаване на македонски език и македонската идентичност, дали се оттегля от националната позиция за „ерга омнес“ името и дали вече се е ангажирал да позволи на Македония да се интегрира в НАТО, „без това от конституцията да бъдат премахнати всички неприемливи иредентиски искания“. Виктор Турмаков", "date": "2018.05.31", "title": "„Фокус“ (Македония) : Споразумението все още липсва, но има решение на патриаршията за църквата на Македония,  смятат в гръцкото правителство"}
{"url": "http://www.focus-news.net/news/2018/05/31/2528269/blagoevgrad-otkradnat-lek-avtomobil-e-otkrit-preobarnat-v-otvodnitelen-kanal-na-patya-mezhdu-grad-simitli-i-selo-gradevo.html", "text": "След незабавно проведени издирвателни мероприятия във връзка с получен сигнал за противозаконно отнет около 02:30 часа на 30 май 2018 г. лек автомобил „Опел Астра“, паркиран в село Стара Кресна, от полицейски служители на 02 Районно управление на МВР-Благоевград, той е установен преобърнат в отводнителен канал на пътя между град Симитли и село Градево. Това съобщиха от ОДМВР-Благоевград. По случая е образувано досъдебно производство. Работата продължава.", "date": "2018.05.31", "title": "Благоевград: Откраднат лек автомобил е открит преобърнат в отводнителен канал на пътя между град Симитли и село Градево"}
{"url": "http://www.focus-news.net/news/2018/05/31/2528271/milka-hristova-zam-predsedatel-na-stolichniya-obshtinski-savet-shte-podkrepya-kandidaturata-na-arh-rumen-rusev-za-vremenno-izpalnyavasht-dlazhnostta-kmet-na-rayon-mladost.html", "text": "Ще подкрепя кандидатурата на арх. Румен Русев за временно изпълняващ длъжността кмет на район \"Младост\". Това каза зам.-председателят на Столичния общински съвет и част от групата на БСП Милка Христова по време на заседание на СОС, предаде репортер на Агенция \"Фокус\". \"Действително сме изправени пред много сериозна дилема. Що се отнася до избора между двете кандидатури, предвид ситуацията в \"Младост\", заявявам, че аз ще подкрепя кандидатурата на арх. Румен Русев, защото той е архитект, а проблемите в \"Младост\" са обвързани със строителните дейности в момента\" допълни тя.\r\nЦветелин ДИМИТРОВ", "date": "2018.05.31", "title": "Милка Христова, зам-председатeл на Столичния общински съвет: Ще подкрепя кандидатурата на арх. Румен Русев за временно изпълняващ длъжността кмет на район \"Младост\""}
{"url": "http://www.focus-news.net/news/2018/05/31/2528272/blagoevgrad-43-godishen-mazh-e-zadarzhan-za-telefonna-izmama-na-65-godishna-zhena-ot-petrich-s-1-000-leva.html", "text": "След проведени издирвателни мероприятия, от полицейски служители на Районно управление на МВР-Петрич, е задържан А. Х., на 43 г., от Горна Оряховица. Това съобщиха от ОДМВР-Благоевград. На 28 май 2018 г., същият в съучастие с И. И. от Перник, са въвели в заблуждение 65-годишна жена от Петрич, че е необходимо да съдейства на полицейски служители за залавяне на телефонни измамници, с което са й нанесли вреда на приблизителна стойност около 1 000 лева.", "date": "2018.05.31", "title": "Благоевград: 43-годишен мъж е задържан за телефонна измама на 65-годишна жена от Петрич с 1 000 лева"}
{"url": "http://www.focus-news.net/news/2018/05/31/2528275/blagoevgrad-vremenno-dvizhenieto-po-pat-i-1-sandanski-novo-delchevo-se-izvarshva-v-edna-lenta-poradi-patnotransportno-proizshestvie.html", "text": "Временно движението по път I-1 Сандански - Ново Делчево се извършва в една лента поради пътнотранспортно произшествие. Това съобщиха от пресцентъра на Агенция \"Пътна инфраструктура\". Движението се регулира от \"Пътна полиция\".", "date": "2018.05.31", "title": "Благоевград: Временно движението по път I-1 Сандански - Ново Делчево се извършва в една лента поради пътнотранспортно произшествие"}
{"url": "http://www.focus-news.net/news/2018/05/31/2528277/varna-mitropolit-yoan-se-obyavi-protiv-izgrazhdaneto-na-krematorium-v-grada.html", "text": "Митрополит Йоан се обяви против изграждането на крематориум в града. Това стана ясно от позиция на Варненския и Великопреславски митрополит Йоан по отношение на полагането на първа копка за изграждането на нов крематориум във Варна, съобщиха от Варненската и Великопреславска митрополия. В позицията на митрополит Йоан се посоча още:\r\n\"Възлюбени в Господа честни отци, братя и сестри, скъпи чеда на Варненската и Великопреславска епархия, с искрено разочарование и болка научихме, че на 29 май тази година бе направена първа копка на модерен крематориум с колумбариен парк. Съоръжението е разположено в съседство на „Западен гробищен парк“ - Тополи. Строителството на обекта се очаква да приключи до края на годината и вероятно да бъде пуснат през месец февруари или март 2019 година. За огромно съжаление в нашата столица София вече се направи крематориум, който е единствен на Балканския полуостров. Сегашната ситуация явно предразполага да се направи втори такъв в престолния Ни град Варна. Това е колкото трагично, толкова жалко и ужасно.\r\nВ Преданието на св. Православна църква не съществува практика за кремиране на тела. Обикновено сред народите, в които е имало такава практика, е доминирала идеята за презрение на тялото. Според Православното учение тялото е непосредствено и добро творение на Бога. То не е затвор за душата, след като човекът се състои от душа и тяло, а телата ще възкръснат и ще наследят Царството Божие или огъня на ада. Разбира се, при възкресението телата ще са одуховени. \r\nИзвестно е, че в Античността са проявявали грижа за мъртвите. Свидетелство за това са построените паметници, мавзолеи, могили и т.н. Когато е имало случаи на изгаряне на тела, както се вижда в „Илиада“, според свидетелството на един изтъкнат богослов и архиерей, това било по-скоро ритуал, а не пълно кремиране. В християнския период изобщо не срещаме случаи на кремиране. Затова повече от двадесетте века християнски живот, който се отличава с уважение към човешкото тяло, с надежда за възкресение и т.н., са създали една характерна традиция, която трябва да уважаваме. \r\nНие разбираме за съществуващите проблеми в големите градове, които са последица от урбанизацията на населението. Въпросът може да бъде разгледан или да постигне своето правилно решение чрез прилагане на принцип на децентрализацията. Имали сме и имаме прекрасни взаимоотношения между Църквата и Община Варна и именно благодарение на това сътрудничество между общините и Църквата могат да се разрешат много проблеми. Нека не се отказваме толкова лесно от една вековна традиция и да не изкореняваме нравите и обичаите на народа. Защо да не се започне погребването на близките хора в техните родни места?\r\nТрябва да отбележим, че в Православната църква всички обичаи, които са свързани с погребението, изнасянето на мъртвия, обедът в памет на починалия, помените показват любовта на народа към покойника. Самото ходене на гробното място, почистването и украсяването на съответния гроб свидетелстват, че любовта, както много точно се изразява един известен гръцки архиерей, е „диахронична, лична, не се изчерпва с течение на времето, нито пък бива премахната от смъртта.“ Вярваме, че можем да имаме общение с починалите.\r\nПогребението Иисусово се явава пример за всички християни как да погребват своите покойници. Свидетелството за Иисусовото погребение е на свети Йоан Богослов: „Тогава взеха тялото Иисусово и Го увиха в повивки с благовония, както по обичая си юдеите погребват. На онова място, дето беше разпнат, имаше градина, и в градината нов гроб, в който още никой не бе полаган. Там положиха Иисуса...“ (Иоан 19:40-42). Същевременно свети евангелист Лука ни свидетелства, че жените мироносици са носили приготвените благовония, за да помажат тялото Иисусово, много рано, в първия ден на седмицата (Лука 24:1). За погребението на Господ Иисус Христос свидетелства и Никео-Цариградския Символ на вярата, в който е речено: „и страда, и бе погребан“.\r\nНие трябва да обърнем внимание и на пастирската грижа по отношение на гробовете на християните, както и да засегнем въпроса за почитането на светите мощи. В Синаксарите на Църквата съществуват факти, които свидетелстват за много мъченици, които са завършили живота си, бидейки изгорени. Освен това има и хора, които са загинали в огън, упражнявайки своята професия. Това не означава, че телата на тези хора няма да възкръснат. С други думи по останките ние разбираме дали човекът е достигнал до обожение и може ли да ходатайства за нас пред Бога. Нетленните мощи вършат чудеса, гробовете на мъчениците стават точки за привличане на много християни, които намират решение на своите проблеми. Митрополит Йеротей Влахос свидетелства: „Ние, православните християни, имаме много предимства в това отношение и така разбираме много добре значението на мощите. Други народи нямат този опит и затова лесно изгарят починалите... Благословението на светците не е въображаемо и психологическо, а реално.“\r\nВарненската и Великопреславска епархия през 2015 година отбеляза тържествено в град Плиска навършването на 1150 години от покръстването на България. Следователно светия цар Борис-Михал Покръстител Български, приемайки християнството, безспорно е приел и християнския начин на погребение на покойниците. Чрез Кръщението и целия църковен живот ние ставаме членове на Тялото Христово. Съществува факт, че при разкопки на катакомбите намерили глинен съд, в който имало кости на мъченици. Отвън пишело, че това са членове на Тялото Христово. Ето такова уважение показваме към нашето тяло. То може да стане храм на Светия Дух. Думите на свети апостол Павел са абсолютно валидни и днес: „Или не знаете, че тялото ви е храм на Духа Светаго, Който живее във вас и Когото имате от Бога...“ (1 Кор. 6:19).\r\nНяма как да не отбележим, че практиката за кремиране на човешки тела в крематориум е въведена в Европа от нацистите. Ние знаем за множеството концлагери, където се свидетелства какво е било отношението на нацизма към човека. Ясно е било, че е трябвало да бъдат заличени множеството трупове на човеци. Това е наложило и използването на кремацията. Следователно, кремирането е било средството, което те са използвали.\r\nНие разбираме, че бизнес интереси ръководят и желаят построяването на нов крематориум във Варна. Тези интереси са отдавна. \r\nСветата Църква, обаче, винаги гледа към вечността и в грижата си към своите чада трябва да им посочи правилното християнско учение и поведение на човека християнин. Епархийското ръководство на Варненска и Великопреславска света митрополия не може да мълчи по такъв същностен проблем - изграждането на крематориум в град Варна. Ние не можем да наложим едно или друго, но можем да призовем нашите християни да осмислят своя живот и когато той завършва тук на земята човекът, християнинът да бъде изпратен и погребан съгласно изискванията на св. Църква. Когато някой християнин иска неговото тяло да бъде изгорено, той показва, че не вярва в ценността, която има тялото, не го уважава, отхвърля възкресението на телата, бидейки повлиян от разни чужди еретически учения. Това е догматически проблем.\r\nСветата Православна църква счита, че изграждането на крематориум или изграждането на подобни съоръжения е грях и богохулство. Още повече, че чинопоследованието на опелото без присъствието на тялото на покойника може да бъде извършено само, ако човек е загинал при извънредни обстоятелства. Принципът изисква чинопоследованието на опелото да се извърши върху тялото на покойника. Това е и решението на Светия Синод на БПЦ-БП. Изключения се правят за по-горе споменатите случаи, когато някои хора са загинали при форсмажорни обстоятелства - пожари, самолетни катастрофи, терористични актове и други.\r\nЗавършвайки нашето изложение се обръщаме към Общинското ръководство на град Варна, в едно с кмета на село Тополи, като отправяме нашия християнски апел да проявите благоразумие, мъдрост, добро разбиране и разсъдителност и да положите сили изграждането на нов крематориум в град Варна да не се случи. Това е наш призив, отправен с любов към всички вас. Ние нито можем да разпореждаме, нито налагаме, защото нямаме право на това, но можем със загриженост да отправим Архипастирски съвет. Няма как да участваме в безплодните дела на тъмнината, а напротив - длъжни сме да ги изобличаваме (Ефес. 5:11)\"", "date": "2018.05.31", "title": "Варна: Митрополит Йоан се обяви против изграждането на крематориум в града"}
{"url": "http://www.focus-news.net/news/2018/05/31/2528278/stara-zagora-v-grada-shte-se-provede-mezhdunarodniyat-lekoatleticheski-turnir-samarsko-zname.html", "text": "Традиционният за Стара Загора и общината Международен лекоатлетически турнир „Самарско знаме“ се открива тази година на 2 юни от 18.00 часа на стадион „Берое“. Това съобщиха от пресцентъра на Общината. Организатори на проявата са Спортен клуб по лека атлетика „Берое“, със съдействието на Българската федерация по лека атлетика и Община Стара Загора. Регистрирани за участие са 200 състезатели от България и Катар, съобщиха от СКЛА „Берое“. Състезателите на Катар са Абдул Азис Салем, на 100 м гладко бягане и Мохамед Алнур, на 400 м гладко бягане.\r\nНай-титулуваната българска лекоатлетка, която ще дойде на турнира, е Габриела Петрова, състезателка на дълъг скок. Тя и представителят на домакините Денис Димитров, състезател на 100 м гладко бягане, са покрили нормативи за участие на Европейското първенство в Берлин.\r\nНормативи за европейското на стадиона под Аязмото ще гонят Ина Евтимова на 100 м, и Георги Цонов, н а троен скок.\r\nДомакините от СКЛА „Берое“ ще участват с 10 състезатели, като големи очаквания са насочени към постиженията на Елеонора Драгиева, състезателка на скок височина, която покри норматив за Балканския шампионат през юни в Истанбул.\r\nСтартовите списъци ще бъдат обявени на 2 юни 2018 г. от 13.00 часа на стадион „Берое“, обявиха организаторите. Организацията налага потвърждаване на участието на заявените състезатели до 17.00 часа на същата дата в секретариата на състезанието и проверка на участниците до 30 минути преди началото на съответната дисциплина. На проверка състезателите се явяват със състезателния номер, с който са картотекирани в БФЛА за 2018 г., а състезателите от чужбина с номерата, предоставени от организатора. \r\nСъстезателите, класирани на първите три места във всяка дисциплина, ще бъдат наградени с медали. За най-добър резултат в състезанието – мъж и жена (според точковата таблица на IAAF), ще бъдат връчени купи.\r\nТази година турнирът „Самарско знаме“, възстановен преди четири години от Община Стара Загора след прекъсване от 21 години, ще бъде в сянката на Втората Балканиада по лека атлетика, която ще се проведе на 21-22 юли. На нея се очакват над 1 100 състезатели от 18 държави. Първото издание на Балканиадата се проведе в Стара Загора през 2013 година.", "date": "2018.05.31", "title": "Стара Загора: В града ще се проведе Международният лекоатлетически турнир „Самарско знаме“"}
{"url": "http://www.focus-news.net/news/2018/05/31/2528276/mkd-makedoniya-spored-makedontsite-v-avstraliya-pazareneto-s-identichnostta-na-mpts-shte-dovede-do-razkol.html", "text": "Македонските православни общности, които имат свои храмове и са част от Македонската православна епархия на Австралия (Сидни), никога няма да приемат никаква промяна на националната идентичност на МПЦ или юрисдикция от чужда църква, която има негативно отношение към македонската национална идентичност и към македонската самостоятелност, пише в реакцията на Асоциацията на македонските общности от Австралия, предава македонската медия  „МКД“.\r\nВ съобщението се напомня и искането Българската православна църква да бъде „майка“ на македонската църква. „Македонският народ в Австралия няма да позволи това, колкото и някой да се старае да съблазнява и вербува“, пише в заявлението на Асоциацията.\r\n„Македонските православни общности и храмове в Австралия са установени за македонците от православна вяра и не трябва да посещават сръбски, гръцки и български храмове, в които се извършва политическо индоктриниране, според което македонците са сърби, българи и гърци. От същите подбуди е създадена и самостоятелното Македонска православна църква в Република Македония, след Втората световна война, като дело на вековната македонска национална освободителна борба“, смята организацията. Според нея всеки опит за промяна на националната идентичност на МПЦ с цел Синода да влезе в дружество с други национални църкви представлява потъпкване на македонския народ и узурпиране на неговата народна църква.\r\n„Ако мнозинството от Синода приеме промяна, т.е. заличаване на националната идентичност на МПЦ, под натиска на настоящата власт в Република Македония, това ще предизвика разкол между тези, които ще останат верни на македонските основи на църквата и тези, които ще се поставят в служба на потисниците“, заключва се в заявлението. Виктор Турмаков", "date": "2018.05.31", "title": "„МКД“ (Македония): Според македонците в Австралия „пазаренето с идентичността на МПЦ ще доведе до разкол“"}
{"url": "http://www.focus-news.net/news/2018/05/31/2528274/kaloyan-pargov-bsp-sofiya-ne-tryabva-da-badem-vodeni-ot-politicheski-saobrazheniya-v-izbora-na-vremenno-izpalnyavasht-dlazhnostta-kmet-na-rayon-mladost.html", "text": "Не трябва да бъдем водени от политически съображения в избора на временно изпълняващ длъжността кмет на район \"Младост\"\r\nТова каза лидерът на БСП-София Калоян Паргов по време на заседание на Столичния общински съвет, предаде репортер на Агенция \"Фокус\". \"Днес за втори път Столичен общински съвет трябва да поеме отговорност. Преди повече от месец ние заявихме, че повече от всичко желаем да нормализираме обстановката в \"Младост\". От този избор зависи каква ще бъде обстановката в \"Младост\" следващата година и половина. Не трябва да бъдем водени от политически съображения. Това е недопустимо. Това, което ще ви кажа, е да бъдем водени от отговорност\", каза още той. \"Ако искате да имаме поименно гласуване, нека всеки стане и каже за кого иска да гласува\", допълни Паргов в отговор на въпрос на председателя на СОС Елен Герджиков кой от кандидатите ще подкрепят от групата на БСП.\r\nЦветелин ДИМИТРОВ", "date": "2018.05.31", "title": "Калоян Паргов, БСП-София: Не трябва да бъдем водени от политически съображения в избора на временно изпълняващ длъжността кмет на район \"Младост\""}
{"url": "http://www.focus-news.net/news/2018/05/31/2528280/arh-rumen-rusev-ako-bade-glasuvano-da-izpalnyavam-dlazhnostta-na-kmet-na-mladost-shte-napravya-vsichko-vazmozhno-administratsiyata-v-rayona-da-raboti-dobre.html", "text": "Ако бъде гласувано да изпълнявам длъжността на кмет на \"Младост\", ще направя всичко възможно администрацията в района да работи добре и да се спазват всички срокове. Това каза зам.-кметът на район \"Младост\" арх. Румен Русев по време на заседание на Столичния общински съвет, на което трябва да бъде избран временно изпълняващ длъжността кмет на района, предаде репортер на Агенция \"Фокус\".\r\n\"Благодаря на колегите, които изказаха подкрепата си за мен. Отдаде ми се възможността да изпълнявам длъжността кмет за една седмица, в която показах, че съм запознат със сферата, в която работех. Не мисля, че съм в конфликт на ничии интереси\", каза още той.\r\nЦветелин ДИМИТРОВ", "date": "2018.05.31", "title": "Арх. Румен Русев: Ако бъде гласувано да изпълнявам длъжността на кмет на \"Младост\", ще направя всичко възможно администрацията в района да работи добре"}
{"url": "http://www.focus-news.net/news/2018/05/31/2528279/dots-d-r-andrey-kehayov-e-ofitsialen-gost-na-godishnata-sreshta-na-evropeyskiya-meditsinski-forum.html", "text": "По лична покана на главния секретар на Европейския Форум на медицинските асоциации Леа Вапнер, доц. д-р Андрей Кехайов – президент на Югоизточно-европейския медицински форум (ЮЕМФ), е българският участник в редовната годишна среща на Европейския медицински форум на медицинските асоциации, която се открива в Баку, Азербайджан. Това съобщиха от Сдружение \"Български лекар\". Срещата се провежда в сътрудничество с Медицинската асоциация на азербайджан.\r\nДневният ред на сесията включва пленарни заседания, на които детайлно ще бъдат обсъждани теми в областта на  Здравното осигуряване, Първичната здравна помощ в центровете за здравни услуги и семейната медицина, Планирането на работната сила в здравните заведения, следдипломната квалификация и обучение на медицинските кадри. \r\nВ рамките на първия работен ден от събитието доклади ще изнесат д-р Жак Де Халер - президент на Постоянния комитет на европейските лекари, който ще запознае участниците със системата на организация на здравното осигуряване в Швейцария, д-р Рамин Парса Парси – ръководител на международния отдел на Медицинската асоциация на Германия, д-р Андреас Рудкьобинг – президент на Медицинската асоциация на Дания. Представителят на Медицинската Асоциация на Латвия ще сподели опитът на страната в утвърждаването на семейните лекари превърнали се в основа на реформата в здравната система.\r\nЩе бъдат представени доклади-отчети на медицинските мсоциации от Азербайджан, Беларус, Полша и Украйна, а специалния пратеник на президента на Световната федерация за медицинско мбразование – проф. Джанет Грант, ще изнесе доклад за необходимостта от непрекъсната квалификация на медицинските специалисти и ролята на професионалните организации и регулаторните органи.\r\nНа форума доц. д-р Андрей Кехайов ще запознае делегатите с предстоящите за тази година цели на ЮЕМФ и по-важните събития от неговата дейност, най-значимото от които е деветият международен медицински конгрес на ЮЕМФ, който ще се проведе от 6-9 септември 2018 г. в Баня Вручица, Република Сръбска, Босна и Херцеговина. Доц. д-р Андрей Кехайов ще проведе също и двустранни срещи с представители на различни международни и национални организации, с които ще дискутира съществуващите проблеми в системите на здравеопазването и неговата организация, проблемите на съсловните организации и ще обмени ценен опит и мнения.", "date": "2018.05.31", "title": "Доц. д-р Андрей Кехайов е официален гост на годишната среща на Европейския медицински форум"}
{"url": "http://www.focus-news.net/news/2018/05/31/2528285/demonstratsionni-strelbi-shte-se-provedat-na-izpitatelen-poligon-zmeyovo-na-1-yuni.html", "text": "Демонстрационни стрелби ще се проведат на 1 юни на Централен артилерийски технически изпитателен полигон „Змейово“. Това съобщиха от пресцентъра на Министерство на отбраната. Те са част от програмата на международното изложение на отбранителна техника „ХЕМУС 2018“, което се провежда от 30 май до 2 юни. В демонстрационните стрелби ще участват 7 фирми и организации, които ще демонстрират 19 образци въоръжение и боеприпаси на български производители. В демонстрациите ще участва и една чуждестранна фирма.", "date": "2018.05.31", "title": "Демонстрационни стрелби ще се проведат на изпитателен полигон „Змейово“ на 1 юни"}
{"url": "http://www.focus-news.net/news/2018/05/31/2528284/aleksandar-stamboliyski-sayuz-na-balgarskite-transportni-rabotnitsi-prekrateni-sa-protestnite-deystviya-v-gartsiya-nyama-blokirani-patishta.html", "text": "Прекратени са протестните действия в Гърция, няма блокирани пътища. Това каза за Радио „Фокус“ – Пирин Александър Стамболийски, председател на Синдикална конфедерация „Съюз на българските транспортни работници“. Стамболийски отбеляза, че се надява гърците повече да не излизат на обща стачка и да не се затруднява трафикът.„Фокус“ припомня, че вчера гърците стачкуваха срещу мерките за икономии в страната, но въпреки протестните действия не се стигна до блокада на основни пътни артерии.\r\nНатали СТЕФАНОВА", "date": "2018.05.31", "title": "Александър Стамболийски, „Съюз на българските транспортни работници“: Прекратени са протестните действия в Гърция, няма блокирани пътища"}
{"url": "http://www.focus-news.net/news/2018/05/31/2528282/dobrich-nyakolko-rayona-na-grada-sa-s-narusheno-vodopodavane-poradi-otstranyavane-na-avarii-po-tsentralen-dovezhdasht-vodoprovod.html", "text": "Във връзка с отстраняване на възникнали аварии по централен довеждащ водопровод стомана 700 с нарушено водоподаване са жк. „Балик“, жк. „Модерна махала“, ул. „Димитър Ковачев“ и ул. „Ген. Попов“. Ремонтните дейности са започнали в 8.00 часа и ще продължат до тяхното окончателно приключване, съобщиха от ВиК - Добрич. В район Добрич с нарушено водоподаване са също в жк.  „Дружба“ бл. 65, жк. „Балик“, по ул. „Теменуга“ и ул. „Каменица“, както и по ул. „Вежен“ №14. \r\nВ областта с нарушено водоподаване са в район Добрич-селска са с. Победа (там има две аварии), с. Черна, с. Пчелник, с. Самуилово и Помпена станция (ПС) - Воднянци, в район \"Балчик\" – с. Оброчище (отстраняват се две аварии), с. Сенокос, в Район „Каварна\" - ул. „Раковски“ в морския град и с. Свети Никола, в Район „Генерал Тошево\" – общинския център и селата Пчеларово и Изворово (извършва се смяна на водомери), в Район „Тервел\" – селата Орляк, Честименско и Бонево, в Район „Крушари\" - с. Абрит и с. Телериг и в Район „Шабла\" - с. Крапец.", "date": "2018.05.31", "title": "Добрич: Няколко района на града са с нарушено водоподаване поради отстраняване на аварии по централен довеждащ водопровод"}
{"url": "http://www.focus-news.net/news/2018/05/31/2528281/nova-makedoniya-koy-plete-intrigi-sreshtu-mpts-oai.html", "text": "Новината, че МПЦ-ОА ще се преименува на Охридска архиепископия и на Юстиниана Прима бързо се разпространи в обществото, но това е още една от поредицата отровни посегателства към македонския народ, държава и църква. Македонската медия   \"Нова Македония\"   смята  МПЦ-ОА никога няма да промени името си  и да заличи определението \"македонска\".\r\nВселенската патриаршия пое отговорност за решаване на каноничния статут на Македонската православна църква - Охридска архиепископия, след като преди месец синодът на МПЦ-ОА и премиерът Зоран Заев изпратиха отделни писма до патриарх Вартоломей, в които търсят признаване на автокефалния статут на МПЦ.\r\nВселенската патриаршия в вчерашното изявление потвърди, че е разгледала искането на МПЦ и на премиера Заев и че е отговорила положително, посочвайки, че поема отговорност за издаването на Охридската архиепископия.\r\n„Светия и свещен синод на Вселенската патриаршия в Константинопол разгледа въпроса с нерешения каноничен статут на Охридската архиепископия. Патриаршията получи писмото на премиера Зоран Заев, в което се изисква помощ и подкрепа за решаване на проблема с православната църква в БЮРМ. Светият и свещен синод на Вселенската патриаршия реши да се заеме за това и да предприеме необходимите стъпки, според неприкосновените права на историческите и каноничен компетенции и привилегии първопрестолната Вселенската патриаршия“,  пише в изявление на Вселенската патриаршия.\r\nДебърско-кичевският владика Тимотей, говорител на Синода на МПЦ-ОА вчера потвърди, че е изпратено писмо до Вселенската патриаршия, в което е било поискано само признаване на автокефалния статут на МПЦ.\r\n„Писмото беше изпратено преди около месец. В него ние търсим помощта на Вселенската патриаршия да признае МПЦ като автокефална църква. Другата информация, които се появи в пресата за някаква промяна на името на нашата църква, не е точна  и става дума за отклоняване на обществеността от цялата същност. Името на MПC-OA остава такова, каквото е“, подчерта Тимотей.\r\nОт правителството потвърждават информацията, че са изпратили писмо до Вселенската патриаршия, но без конкретни детайли, които съдържа това писмо.\r\nСъобщението на Вселенската патриаршия предизвика бурни реакции сред православните църкви, преди всичко, в гръцката общественост, където почти всички съответни религиозни портали предадоха тази информация.\r\nТова е втори случай на Вселенската патриаршия да настоява за решаване на каноничния статут на една църква, след като преди повече от месец, положително отговори на искането на украинския държавен връх за признаване на автокефалността на Украинската православна църква - Киевска патриаршия. За тази цел, вселенския патриарх създаде комисия за преговори с другите православни църкви за решаване на статута на Украинската църква. Виктор Турмаков", "date": "2018.05.31", "title": "„Нова Македония“: Кой плете интриги срещу МПЦ-ОА?"}
{"url": "http://www.focus-news.net/news/2018/05/31/2528283/korneliya-ninova-bsp-v-rusiya-boyko-borisov-se-opita-da-popravi-sobstvenite-si-greshki-ot-spiraneto-na-energiynite-proekti-no-spored-nas-ne-uspya.html", "text": "В Русия Бойко Борисов се опита да поправи собствените си грешки от спирането на енергийните проекти, но според нас не успя. Това каза лидерът на БСП Корнелия Нинова пред журналисти във връзка с посещението на премиера Бойко Борисов в Руската федерация, предаде репортер на Агенция „Фокус“. „От посещението на г-н Борисов очаквахме много повече конкретика. За съжаление, както разбираме, не е имало срещи между българските министри и техните руски колеги по конкретни теми и споразумения. Нищо конкретно не е договорено“, каза Нинова. Лидерът на БСП обърна внимание, че министър-председателят се е извинил и търси прошка от Владимир Путин, но според оглавяваната от нея партия е по-важно да се извини на българския народ за пропуснатите ползи. „Мисля, че г-н Борисов отиде, за да осигури газ за хъб „Балкан“, но нищо подобно не е получил. Замразяването на „Южен поток“ и на „Белене“ очевидно ще струва много за националния интерес, както виждаме от тези разговори. Нищо конкретно по „Южен поток“, „Белене“, хъб „Балкан“. Ще следим как ще се развиват нещата, но смятаме, че трябва да продължат разговорите“, каза Нинова. \r\nДеница КИТАНОВА", "date": "2018.05.31", "title": "Корнелия Нинова, БСП: В Русия Бойко Борисов се опита да поправи собствените си грешки от спирането на енергийните проекти, но според нас не успя"}
{"url": "http://www.focus-news.net/news/2018/05/31/2528286/korneliya-ninova-bsp-dobre-e-che-imashe-sreshti-na-prezidenta-radev-i-premiera-borisov-v-rusiya-chrez-tyah-se-razmraziha-balgaro-ruskite-otnosheniya.html", "text": "Добре е, че имаше срещи на президента Радев и премиера Борисов в Русия - чрез тях се размразиха българо-руските отношения. Това каза лидерът на БСП Корнелия Нинова пред журналисти, предаде репортер на Агенция „Фокус“. „Надяваме се започнатият диалог между България и Русия да продължи на всички политически, дипломатически и икономически равнища, защото е в интерес на България“, каза лидерът на БСП. Нинова заяви, че нищо конкретно за България не е постигнато по време на срещата на премиера Борисов в Русия.  Тя заяви, че БСП подкрепя изграждането на АЕЦ „Белене“. „От това, което чухме от медиите, този проект и неговото стартиране отново е поставен в решение на българското правителство. Руската страна е готова да се включи, но едва след като България си изясни какво иска. Нашето правителство явно още не е изяснило. Очакваме да внесат поне отпадането на мораториума“, каза Нинова и припомни, че има гласувано от парламента решение да не се строи централата. „Да се дадат конкретни сигнали. Просто така общи приказки очевидно не работят в този случай“, допълни лидерът на БСП. По думите ѝ интересното е, че всички решения се поставят под условие.\r\nДеница КИТАНОВА", "date": "2018.05.31", "title": "Корнелия Нинова, БСП: Добре е, че имаше срещи на президента Радев и премиера Борисов в Русия - чрез тях се размразиха българо-руските отношения"}
{"url": "http://www.focus-news.net/news/2018/05/31/2528287/mkd-makedoniya-aleksis-tsipras-zayavi-che-vse-oshte-nyama-okonchatelno-reshenie-za-imeto-s-izklyuchenie-na-pismoto-na-zaev-za-iztrivane-na-makedoniya-ot-imeto-na-tsarkvata.html", "text": "В официална реакция на обвиненията на гръцката основна опозиционна партия „Нова демокрация“  гръцкият премиер Алексис Ципрас заяви, че позицията на гръцкото правителство винаги е била ясна. Предпоставка за решение и интеграция на Македония в НАТО и ЕС е споразумение за съставно име с географско или времево определение за всестранна употреба, което предполага и конституционни промени, предава реакцията му македонската медия  „МКД“.\r\n„Нова демокрация“ не трябва да бърза много. Няма споразумение засега. Ако има споразумение, тя ще разбере и ще ѝ е нужно дълго време, за да намери аргумент срещу това споразумение“, гласи реакцията на Ципрас\r\n„Всичко, което е налично за момента  е решението на Светия синод на Вселенската патриаршия да осъществи необходимите стъпки, за да отговори на искането на македонския премиер да премахне понятието „Македония“ от името на църквата на нашите северни съседи“, пише още в заявлението\r\n„Ето защо е добре „Нова  демокрация“ и нейният председателя Кирякос  Мицотакис да покажат поне малко сериозност по такива сериозни национални проблеми“, гласи заявлението на кабинета на Ципрас. Виктор Турмаков", "date": "2018.05.31", "title": "„МКД“ (Македония): Алексис Ципрас заяви, че все още няма окончателно решение за името, с изключение на писмото на Заев за изтриване на „Македония“ от името на църквата"}
{"url": "http://www.focus-news.net/news/2018/05/31/2528289/targovishte-obshtogradsko-poklonenie-shte-se-sastoi-v-grada-po-povod-denya-na-botev.html", "text": "На 2 юни, събота, ще се състои общоградско поклонение и поднасяне на венци и цветя по повод Деня на Ботев и загиналите за свободата и независимостта на България. Това съобщиха от Община Търговище. Поклонението е от 11.45 часа пред паметника на Никола Симов – Куруто, знаменосец на Ботевата чета. Там, ученици от I ОУ „Христо Ботев“ ще представят поетичната композиция „Ботев – легенда завинаги“. По-рано, в 11.30 часа, начело с Фанфарния оркестър, ще тръгне ученическо шествие от I ОУ „Христо Ботев“ по ул. „Васил Левски“ – бул.  „Митрополит Андрей“ до паметника на Никола Симов. В програмата ще вземе участие и Духовият оркестър към Община Търговище. Във връзка с отбелязването на 2 юни, къщата музей „Никола Симов – Куруто“ ще бъде отворена с вход свободен от 9.30 до 13 часа.", "date": "2018.05.31", "title": "Търговище: Общоградско поклонение ще се състои в града по повод Деня на Ботев"}
{"url": "http://www.focus-news.net/news/2018/05/31/2528288/dobrich-stroitelni-raboti-se-izvarshvat-po-18-ulitsi-v-grada-v-ramkite-na-proekta-za-vodniya-tsikal.html", "text": "В рамките на „Интегриран проект за водния цикъл на гр. Добрич - фаза 1” строителни работи се извършват по 18 улици в града, предаде кореспондент на Радио „Фокус” – Варна. Строителни работи за подобряване на водния сектор днес се изпълняват по улиците: „Никола Петков“, “Димитър Ковачев“, „Каменица“ и „Христо Ботев“, “Спартак“, „Възход“, “Строител“, района на кръстовището на „Бойчо Огнянов“ по лот 3. Работи се днес и по лот 2 – ул. „Одрин“, „Люлебургас“, „Велико Търново“, „Добричка епопея“, „Арда“, „Кирил и Методий“, „Ген. Столетов“, участък от Помпена станция „Врачанци“ в кв. „Рилци“, „Панайот Станчев“ и „Георги Кирков“. Всеки ден на сайта на Община град Добрич се публикува актуална информация за планираните дейности за улеснение на гражданите. Днес и утре е въведена временна организация на движението и промяна в автобусните линии във връзка с реализацията на водния цикъл на града. Подробна информация е публикувана на сайта на Община град Добрич. \r\nЖулиета НИКОЛОВА", "date": "2018.05.31", "title": "Добрич: Строителни работи се извършват по 18 улици в града в рамките на проекта за водния цикъл"}
{"url": "http://www.focus-news.net/news/2018/05/31/2528291/nova-makedoniya-gratskoto-pravitelstvo-saobshtava-che-vse-oshte-lipsva-sporazumenie-za-imeto-no-ima-reshenie-na-patriarshiyata-za-tsarkvata-na-makedoniya.html", "text": "„Нова демокрация не трябва да бърза. До този момент няма никакво споразумение“, заявиха от кабинета на гръцкия премиер в отговор на въпроса от опозиционната партия, по отношение на вчерашните изказвания на македонския министър-председател Зоран Заев и добавиха, че единственото, което засега съществува, е решението на Вселенската патриаршия по отношение на името на македонската църква, коментира македонската медия  „Нова Македония“.\r\n„Единственото, което съществува до този момент е решението на Светия синод на Вселенската патриаршия да се извърши необходимото, за да се удовлетвори искането на премиера на БЮРМ за изтриване на термина \"Македония\" от името на църквата на нашите северни съседи“,  пише в съобщението. В отговор на „Нова демокрация“ кабинетът на Ципрас повтаря позициите на гръцкото правителство в преговорите за името.\r\n„Предпоставка за решение и интеграция на БЮРМ в НАТО и ЕС е споразумение за съставно име с географско или времево определение, което ще важи за всичко - нещо, за което е предпоставка и конституционна ревизия“,  съобщават от кабинета на гръцкия.\r\nПо-рано „Нова демокрация“ поиска от гръцкото правителство да отговори дали Ципрас вече е приел признаване на македонски език и македонска идентичност, дали се оттегля от националната позиция за „ерга омнес“ име и дали вече се е ангажирало да позволи на Македония да се интегрира в НАТО „без това от конституцията на страната да бъдат премахнат целият неприемлив иредентизъм“. Виктор Турмаков", "date": "2018.05.31", "title": "„Нова Македония“: Гръцкото правителство съобщава, че все още липсва споразумение за името, но има решение на Патриаршията за църквата на Македония"}
{"url": "http://www.focus-news.net/news/2018/05/31/2528290/blagoevgrad-festivalat-jumaya-stage-festival-shte-bade-ofitsialno-otkrit-v-grada-na-1-yuni.html", "text": "Само ден остава до първия по рода си в Благоевград Jumaya Stage Festival. Официалното откриване на двудневното събитие ще бъде на 1 юни от 18.00 часа с Rockids&The little’s. Това съобщиха от пресцентъра на Община Благоевград. Музикалният фест ще продължи и на 2 юни. В пространството пред Stage bar и Райфайзен банк, Арт фест ще допълва обстановката с ръчно изработени творения. \r\nВ поредното голямо събитие, подкрепено от Община Благоевград, жители и гости на града ще могат да чуят хубава музика и да се докоснат до интересни артисти. В първата фестивална вечер на сцената излизат още NU/ANCE и P.I.F. Във втората вечер - 2 юни, отново от 18.00 часа публиката ще види ФаРок, Skitnicks, Wickeda и JEREMY. В музикалното предизвикателство ще се включат \"The Littles\" и \"Rockids\" от Presto - Rock & Classic school и \"FaRock\" от вокално студио ФаДиез. По време на втория фестивален ден ще се проведат уъркшопи , като вокален уъркшоп за деца и възрастни, занимаващи се с рок музика, воден от вокалния педагог, Евгени Господинов и дръм съркъл уъркшоп, воден от музикантите BunyVerse и Piero Epifania.\r\nВ арт базара ще вземат участие „Етиопска приказка“ с нейния автор Владимир Караджов, \"Моите 17\" и Мартина Геренска, Amalgama, Jelevi Jewellery, Авторски кукли на Оля Матарова, Mono Art, Lust for Life est.2013, BioCali , HARTIЯ, Lina, Люба Попова от Amalgama и други.", "date": "2018.05.31", "title": "Благоевград: Фестивалът Jumaya Stage Festival ще бъде официално открит в града на 1 юни"}
{"url": "http://www.focus-news.net/news/2018/05/31/2528292/haskovo-vremenno-e-ogranicheno-dvizhenieto-po-pat-iii-506-gorski-izvor-petelovo-v-rayona-na-selo-karamantsi-poradi-patnotransportno-proizshestvie.html", "text": "Временно е ограничено движението по път III-506 Горски Извор - Петелово в района на село Караманци поради пътнотранспортно произшествие. Това съобщиха от пресцентъра на Агенция \"Пътна инфраструктура\". Обходен маршрут: път I-8 Горски Извор - Хасково, и път I-5 Хасково - Разклон за Петелово.", "date": "2018.05.31", "title": "Хасково: Временно е ограничено движението по път III-506 Горски Извор - Петелово в района на село Караманци поради пътнотранспортно произшествие"}
{"url": "http://www.focus-news.net/news/2018/05/31/2528297/mkd-makedoniya-goryanite-v-albaniya-izuchavat-balgarski-ezik-i-narodni-pesni.html", "text": "В селото Шиштавец, община Кукуш в Албания наскоро се проведе културна проява под надслов „Ден на насърчаване на културата на Гора“, на която деца, облечени в цветовете на българското знаме играха народни танци пред българската посланик в Албания и кмета на общината, предава македонската медия  „МКД“.\r\nБългарската държава в последно време е много активна сред горяните в Албания с предоставянето на български паспорти и организирането на такива и други прояви, на които се отбелязва българския произход на тези граждани на Албания.\r\nПо време на срещата с българската посланик в Албания Адела Пашкова  кметът на Кукуш Башким Шеху е заявил, че причина за отличните двустранни отношения между България и Албания е и спазването на културните права на българското малцинство.\r\n„Днес е празничен ден, тъй като ние представихме днешните ценности на България и провинция Гора в Кукуш. Това е специален ден за култура, която дава крила за приятелство, любов и взаимно уважение между двете страни“, заяви Шеху.\r\nБългария става все по-активна в доказването, че етническите българи живеят в Албания в района на Мала Преспа и Голо Бърдо.\r\nМиналата година през октомври албанския парламент прие Закон за защита на малцинствата, с който освен на македонците, власите, гърците, египтяните, сърбите, босненците, черногорците и ромите, има и българско национално малцинство.  Виктор Турмаков", "date": "2018.05.31", "title": "„МКД“ (Македония): Горяните в Албания изучават български език и народни песни"}
{"url": "http://www.focus-news.net/news/2018/05/31/2528293/mvr-operatsiya-na-pravoprilagashtite-sluzhbi-izprati-silen-signal-do-organiziranite-grupi-za-krazhbi-na-metali-v-evropa-i-do-targovtsite-priemashti-vtorichni-surovini-bez-dokument.html", "text": "В 12 страни от Европейския съюз, в това число и България, на 30 май се проведе специализирана полицейска операция, насочена срещу кражбите на метали. Тя бе координарана от Европол, а действията на криминалистите бяха ръководени от Дирекция „Криминална полиция“ на Италия. В полицейските действия се включиха силите на реда от Белгия, България, Кипър, Франция, германската провинция Северен Рейн Вестфалия, Гърция, Италия, Полша, Португалия, Румъния, Испания и Обединеното кралство. Това съобщиха от пресцентъра на МВР.\r\nВ рамките на операцията са извършени арести, претърсвания и изземвания на метали, наложени са глоби за нарушения на разпоредби за опазване на природата и на административни разпоредби. В реално време бяха осъществени проверки в базата на Европол. \r\nВ България действията по операцията бяха координирани от Главната дирекция „Национална полиция“. В тях участваха служители на всички областни дирекции на МВР, както и на Регионалните инспекторати по околната среда и водите. В резултат на общите действия на екипите са проверени 460 търговци и 3600 лица, занимаващи със събиране и продажба на скрап. 15 са задържани, иззети са различни количества черни и цветни метали.  \r\nЗаключенията на Международния семинар по кражба на черни и цветни метали, проведен в Рим на 20 октомври 2016 г., гласят, че намаляването на криминалния контингент, занимаващ се с този вид дейност, не трябва да притъпява вниманието на институциите. Добре е да си припомним, че само една кражба или един опит за кражба би могъл да прекъсне електроснабдяването на широки географски райони и да предизвика сериозни проблеми за общините, или специфични области на производство, като наред с това оказва влияние върху възприятието на обществото и националните икономики.  \r\nВ тази връзка широкомащабната операция бе разработена като приоритет от политическия цикъл на ЕС (Еmpact OPC -  Европейска мултидисциплинарна платформа срещу криминални заплахи – организирани престъпления срещу собствеността) с участието на неформалната Мрежа срещу кражби на метали, създадена през 2014 г. в рамките на Работната група „Правоприлагане“ по време на Италианското председателство на Съвета на ЕС. Сред подготвителните дейности си струва да отбележим платформата webinar, предоставена от Агенцията на ЕС за квалификация на служители от правоприлагането, в рамките на която бяха съгласувани действията на делегатите от страните-членки.", "date": "2018.05.31", "title": "МВР: Операция на правоприлагащите служби изпрати силен сигнал до организираните групи за кражби на метали в Европа, и до търговците, приемащи вторични суровини без документ"}
{"url": "http://www.focus-news.net/news/2018/05/31/2528295/dobrich-inspektori-po-truda-sa-izvarshili-proverki-po-signali-na-grazhdani-za-nekorektni-rabotodateli-ustanoveni-sa-nad-560-narusheniya.html", "text": "Инспектори по труда в Добрич са извършили проверки по 11 сигнали на граждани срещу некоректни работодатели. Данните бяха представени на съвместна пресконференция на  Дирекция „Инспекция по труда“ и Бюро по труда в Добрич, предаде кореспондент на Радио „Фокус” – Варна. При проверките са установени общо 562 нарушения - по спазване изискванията за осигуряване на здравословни и безопасни условия на труд в предприятията (187 нарушения), по закрилата на трудовите права на работниците и служителите, уредено в Кодекса на труда (375 нарушения). За отстраняване на констатираните нарушения са предприети принудителни административни мерки. Във връзка с констатираните нарушения са съставени 30 акта за установяване на административни нарушения. По отношение на обхвата на различните икономически дейности е налице запазване на тенденцията за обхващане на възможно най-широк кръг от предприятия от различни икономически дейности. През месец април, за който са обобщени данните, са осъществени 126 проверки предимно в предприятия от икономически дейности, свързани с търговия, ресторантьорство, селско стопанство и строителство на сгради. Дирекция „Инспекция по труда“ в Добрич отчита тенденция изцяло да се ползват еднодневните трудови договори онлайн от земеделските производители, което облекчава ползвателите. Земеделските стопани имат възможност да заявяват онлайн еднодневни договори и за 4 часа. Това е възможно благодарение на усилията на Изпълнителната агенция да бъде актуализирана своевременно системата за онлайн предоставяне, регистриране и отчитане на образците на договори според законовата уредба у нас по отношение наемане на работници за краткотрайна сезонна селскостопанска работа при обработка на насаждения, прибиране на реколтата от плодове, зеленчуци, розов цвят и лавандула. И през тази година приоритет в работата на трудовите инспектори остават проверките в два важни за региона сектора - „Растениевъдство“ и „Строителство“. Те се считат за рискови по отношение на възникване на трудовите правоотношения и по осигуряване на безопасност и здраве при работа. С активизиране на сезонната работа, особено по черноморските курорти в Приморска Добруджа трудовите инспектори в Добрич стриктно контролират законосъобразното наемане на работа и условията на труд при непълнолетните лица.\r\nЖулиета НИКОЛОВА", "date": "2018.05.31", "title": "Добрич: Инспектори по труда са извършили проверки по сигнали на граждани за некоректни работодатели, установени са над 560 нарушения"}
{"url": "http://www.focus-news.net/news/2018/05/31/2528296/varna-avtomobil-e-samokatastrofiral-na-bul-v-levski-v-grada-vodachat-e-napusnal-proizshestvieto-i-po-kasno-e-ustanoven.html", "text": "Автомобил е катастрофирал на бул. „В. Левски“ във Варна, водачът е напуснал произшествието и по-късно е установен. Това съобщиха от пресцентъра на ОДМВР – Варна. Около 06.00 часа тази сутрин е съобщено, че лек автомобил е самокатастрофирал на бул. „В. Левски“ във Варна. На мястото веднага е изпратен екип на сектор „Пътна полиция“, но водача не е установен на мястото на произшествието и са предприети действия по установяването му. Около 11.00 часа водачът и собственик на катастрофиралия автомобил е установен. Това е 39-годишен мъж от Варна, същият е санкциониран по административен ред, като за допуснатите нарушения Закона за движение по пътищата предвижда лишаване от право да се управлява МПС за срок до 6 месеца и парична санкция. Няма нанесени щети по пътната инфраструктура.", "date": "2018.05.31", "title": "Варна: Автомобил е самокатастрофирал на бул. „В. Левски“ в града, водачът е напуснал произшествието и по-късно е установен"}
{"url": "http://www.focus-news.net/news/2018/05/31/2528300/turtsiya-visshiyat-izbiratelen-komitet-othvarli-iskane-za-anulirane-na-kandidaturata-na-erdogan-na-prezidentskite-izbori-zaradi-falshivata-mu-diploma.html", "text": "Висшият избирателен комитет (ВИК) на Турция отхвърли искане на политическа партия за анулиране на кандидатурата на Реджеп Тайип Ердоган на президентските избори заради неговата фалшива диплома за висше образование, пише вестник „Джумхуриет”. \r\nИскането на е на Партията за освобождението на народа (ПОН) със следните мотиви: „Установено е доказването на невалидността на университетската диплома на Ердоган. За да стане президент, кандидатът трябва да е випускник на факултет със срок на обучение най-малко 4 години. Факултетът за икономически и административни науки в истанбулския район Султан Ахмет, за който Ердоган твърди, че го е завършил, тогава е бил със срок на обучение 3 години. По тази причина дипломата, която се представя, че принадлежи на Ердоган, определено е фалшива”. \r\nВ изявлението на ВИК се посочва, че „с конкретни документи е доказано, че дипломата на Ердоган не е фалшива и няма равно основание да бъде анулирана кандидатурата му за президентските избори на 24 юни”. Георги Димов", "date": "2018.05.31", "title": "Турция: Висшият избирателен комитет отхвърли искане за анулиране на кандидатурата на Ердоган на президентските избори заради фалшивата му диплома"}
{"url": "http://www.focus-news.net/news/2018/05/31/2528299/georgi-svilenski-bsp-ot-desetina-dni-bdzh-e-s-blokirani-smetki.html", "text": "От десетина дни БДЖ е с блокирани сметки. Това каза заместник-председателят на ПГ на „БСП За България“ и заместник-председател на парламентарната Комисия по транспорт Георги Свиленски по време на брифинг в Народното събрание, свързан с БДЖ, предаде репортер на Агенция „Фокус“. Свиленски попита дали са блокирани сметките на БДЖ, от блокираните сметки теглени ли са пари, запорирани ли са 1200 вагона на „Товарни превози“ и 25 дизелови мотриси, които са най-новите влакове, които има БДЖ. „Преди повече от три месеца ви сезирахме тук от тази трибуна, че БДЖ не спазва Закона за обществени поръчки, че купува електрическа енергия, без да обявява обществени поръчки и по-лошото е, че нанася щети на дружеството в рамките на милиони левове. За това нещо тогава ви информирахме, че ще сезираме главния прокурор на Република България. Така и направихме. Към днешна дата има образувана преписка по случая. По-лошото е, че въпреки сезирането на главния прокурор, намесата на правоохранителните органи, ръководството на това дружество продължава да сключва договори, без да обявява обществени поръчки. Същото нещо се случва както с доставката на електроенергия до месец декември 2017 г., така и до месец януари 2018 г. до ден днешен, без да има обявена обществена поръчка, без да има сключен договор“, каза Свиленски. Според него, явно за това дружество законите не се спазват и законите не важат. „Същото нещо си позволяват да прилагат и със сключването на застраховки на релсовия състав и застраховка „Имущество“, поясни заместник-председателят на ПГ на „БСП за България“. Свиленски отбеляза, че от 2016 г. до ден днешен БДЖ продължава да сключва договори за застраховки без да обявява обществени поръчки. „Всичко щяхме да го приемем за нормално, ако не се беше стигнало ситуацията от преди десетина дни, при която БДЖ е с блокирани сметки. Нарочно изчакахме една седмица, да чуем информация от ръководството на дружеството и от Министерство на транспорта“, каза той и подчерта, че все още няма официална информация. \r\nДеница КИТАНОВА", "date": "2018.05.31", "title": "Георги Свиленски, БСП: От десетина дни БДЖ е с блокирани сметки"}
{"url": "http://www.focus-news.net/news/2018/05/31/2528298/plovdiv-tir-se-e-obarnal-na-106-km-na-avtomagistrala-trakiya-v-posoka-burgas.html", "text": "ТИР се е обърнал на 106 км на автомагистрала „Тракия“ в посока Бургас, съобщи слушател на Радио „Фокус“. На мястото на инцидента има Пътна полиция и линейка, които са в аварийната лента и не затрудняват движението.", "date": "2018.05.31", "title": "Пловдив: ТИР се е обърнал на 106 км на автомагистрала „Тракия“ в посока Бургас"}
{"url": "http://www.focus-news.net/news/2018/05/31/2528294/mustafa-karadaya-dps-bi-bilo-dobre-v-parlamenta-premierat-boyko-borisov-da-ni-zapoznae-s-rezultatite-ot-sreshtata-v-rusiya.html", "text": "В парламентарна република би било добре премиерът Бойко Борисов да ни запознае с резултатите от срещата в Русия, за да можем да коментираме факти. Това каза пред журналисти в парламента председателят на ПГ на ДПС Мустафа Карсдайъ за посещението на премиера Бойко Борисов в Русия, предаде репортер на Агенция „Фокус“. „Имаме откъслечна информация от медиите. Няма да правим предположения, за да няма спекулации“, коментира той. „България е парламентарна република. Би било добре изпълнителната власт да представи пред Народното събрание резултатите от такива срещи“, заяви Мустафа Карадайъ.\r\nБиляна ИВАНОВА", "date": "2018.05.31", "title": "Мустафа Карадайъ, ДПС: Би било добре в парламента премиерът Бойко Борисов да ни запознае с резултатите от срещата в Русия"}
{"url": "http://www.focus-news.net/news/2018/05/31/2528302/haskovo-po-povod-1-yuni-vsichki-detsa-ot-grada-shte-mogat-da-patuvat-bezplatno-v-troleite-ot-gradskata-mrezha.html", "text": "По повод 1 юни всички деца от града ще могат да пътуват безплатно в тролеите от градската мрежа. Това съобщиха от пресцентъра на Община Хасково. Безплатният превоз за децата е осигурен от ОП „Торолейбусен транспорт“ по повод Международния ден на детето. Без билет линиите на тролеите ще могат да използват всички пътници на възраст до 18 години.\r\nКъм инициативата се присъединява и превозвача“ Златно руно“, който обслужва няколко градски автобусни линии в Хасково.", "date": "2018.05.31", "title": "Хасково: По повод 1 юни всички деца от града ще могат да пътуват безплатно в тролеите от градската мрежа"}
{"url": "http://www.focus-news.net/news/2018/05/31/2528301/kyustendil-zhiteli-na-kvartal-iztok-sa-sabrali-sredstva-za-pogrebenieto-na-ubitata-32-godishna-zhena-v-grada.html", "text": "Жители на квартал „Изток” са събрали средства за погребението на убитата 32-годишна жена в Кюстендил. Това каза пред Радио „Фокус” – Кюстендил общественикът от квартала Стефан Лазаров. По думите му семейството на жената е крайно бедно и не е имало възможност да извърши траурната церемония. „Поставихме кутия в центъра на квартала, само за половин ден събрахме необходимата сума. Помогна и една фондация”, каза Стефан Лазаров. По думите му 32-годишната жена се е грижила сама за 9-годишното си дете, което сега ще се отглежда от бабата. „Хората са съкрушени. Това е голяма трагедия за тях. Ще се опитаме да помогнем по някакъв начин и на детето”, каза Стефан Лазаров.„Фокус” припомня, че за убийството на жената беше задържан 53-годишният Б. Стоилков, който е признал сам за извършеното деяние. В момента той е с мярка за неотклонение „задържане под стража”. Срещу него е повдигнато обвинение за умишлено убийство. Трупът на жертвата е открит в напреднала фаза на разложение. Мъжът е убил жената на 13 май, а после е укрил трупа в мазето на къщата си. Жертвата е била обявена за общодържавно издирване на 23 май.\r\nВенцеслав ИЛЧЕВ", "date": "2018.05.31", "title": "Кюстендил: Жители на квартал „Изток” са събрали средства за погребението на убитата 32-годишна жена в града"}
{"url": "http://www.focus-news.net/news/2018/05/31/2528304/blagoevgrad-vasil-petrov-i-orlin-goranov-shte-uchastvat-v-tarzhestven-kontsert-po-povod-25-godini-ot-sazdavaneto-na-big-bend-blagoevgrad.html", "text": "С тържествен концерт Биг Бенд Благоевград отбелязват 25 години от създаването си в областния град. Това съобщиха от пресцентъра на Община Благоевград. На 7 юни от 19.00 часа в зала „Яворов“ музикантите от бенда ще представят творчеството си пред жителите и гостите на Благоевград. Специално участие в концерта ще вземат джаз легендата Васил Петров и оперният и поп изпълнител Орлин Горанов. Те ще зарадват публиката в зала „Яворов“ със стари хитове, както и ще представят нови такива. \r\nОт създаването на Биг Бенд Благоевград, от 1993 година до днес те са неизменна част от Културния календар на Община Благоевград. Богатият репертоар на емблематичния Бенд, освен джаз, обхваща и популярна музика, вечни хитове, сред които Flashdance, Can’t take my eyes off you, Fever-Elvis, Stand by me, My heart will go on и много други. Съставът на Биг Бенд изпълнява и хитове от суинг и рок стила, както и фънк пиеси, балади, латино музика, бразилска музика, инструментални пиеси и музика за духов оркестър.", "date": "2018.05.31", "title": "Благоевград: Васил Петров и Орлин Горанов ще участват в тържествен концерт по повод 25 години от създаването на Биг Бенд Благоевград"}
{"url": "http://www.focus-news.net/news/2018/05/31/2528307/georgi-svilenski-bsp-prizovavame-ministar-predsedatelya-v-ramkite-na-denya-da-vzeme-reshenie-za-spasyavaneto-na-bdzh.html", "text": "Призоваваме министър-председателя в рамките на деня да вземе решение за спасяването на БДЖ. Това каза заместник-председателят на ПГ на „БСП За България“ и заместник-председател на парламентарната Комисия по транспорт Георги Свиленски по време на брифинг в Народното събрание, свързан с БДЖ, предаде репортер на Агенция „Фокус“. Според него министър-председателят трябва да каже в рамките на днешния ден какъв е планът за спасяване на БДЖ. „БДЖ е със запорирани сметки, със запориран подвижен състав и влакове. Кой ще изпълнява транспортната задача на това дружество? Кой носи отговорност за това нещо, което се случва?“, попита Свиленски. „Ако министър-председателят не предложи план за спасяване, с мобилизацията на цялото дружество, явно те се подкрепят един друг. Ние няма да позволим това българско дружество да бъде унищожено.\r\nДеница КИТАНОВА", "date": "2018.05.31", "title": "Георги Свиленски, БСП: Призоваваме министър-председателя в рамките на деня да вземе решение за спасяването на БДЖ"}
{"url": "http://www.focus-news.net/news/2018/05/31/2528306/blagoevgrad-traktor-i-lek-avtomobil-sa-katastrofirali-na-patya-za-novo-delchevo-naneseni-sa-samo-materialni-shteti-po-prevoznite-sredstva.html", "text": "Трактор и лек автомобил са катастрофирали на пътя за Ново Делчево. Това каза за Радио „Фокус“-Пирин дежурният служител в Областно пътно управление-Благоевград. По думите му катастрофата не е тежка и са нанесени само материални щети по превозните средства. Временно движението по път I-1 Сандански – Ново Делчево се извършва в една лента и се регулира от „Пътна полиция“.\r\nЛора КАЛЧЕВА", "date": "2018.05.31", "title": "Благоевград: Трактор и лек автомобил са катастрофирали на пътя за Ново Делчево, нанесени са само материални щети по превозните средства"}
{"url": "http://www.focus-news.net/news/2018/05/31/2528308/targovishte-rayonnata-prokuratura-zadarzha-24-godishen-mazh-za-dve-telefonni-izmami.html", "text": "За срок до 72 часа в ареста с постановление на Районната прокуратура в Търговище е задържан мъж с инициали М.Л. Това съобщиха от пресцентъра на Апелативна прокуратура - Варна. 24-годишният мъж е привлечен като обвиняем за две измами по познатата схема, че се провежда полицейска операция. \r\nНа 27 и 28 май тази година М.Л. заблудил две възрастни жени, че съдействат на полицията. Така успял да получи от тях чрез измама сумата 5000 лева. Обвиняемият има отношение и към още 6 други измами в Североизточна България. При извършване на престъпленията той работел заедно с приятелката си.\r\nРайонната прокуратура в Търговище ще внесе искане в Районния съд за вземане на постоянна мярка за неотклонение „Задържане под стража“ за 24-годишния обвиняем. От материалите по делото става ясно, че съществува реална опасност той да се укрие, както и да извърши друго престъпление.", "date": "2018.05.31", "title": "Търговище: Районната прокуратура задържа 24-годишен мъж за две телефонни измами"}
{"url": "http://www.focus-news.net/news/2018/05/31/2528311/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването „Асеновград – Богоизбран пред портите на Родопите“ по Радио „Фокус“ – Пловдив тази седмица отново ще насочим вниманието ви към актуалните теми от града и региона. На 1 юни Община Асеновград ще отбележи едновременно Деня на детето и Деня на Ботев. По повод детския празник Общината е организирала празнична програма в Градския парк. Мероприятията за деца започват в 09.00 часа в ОУ „Ангел Кънчев“ и ще продължат до 19.00 часа в читалище „Родолюбие“ с празничен спектакъл на денс формация „Косара”. Асеновград ще отбележи Деня на Ботев и на падналите герои за свободата и независимостта на България с митинг-поклонение и литературна програма, които започват в 17.00 часа пред паметника на героя. Там слово ще произнесе уредникът от Историческия музей в Асеновград Магдалена Георгиева. Повече за предстоящите събития и участниците в тях, както и за подготвените изненади, ще ни разкаже Даниела Костова, главен експерт в отдел „Култура“ на Общината.\r\nЛятната програма за деца „Ваканция в библиотеката“ ще се проведе за осма поредна година в Градската библиотека „Паисий Хилендарски“ в Асеновград. Програмата е част от детската лятна академия „Шарена ваканция“, организирана от Местната комисия за борба срещу противообществените прояви на малолетните и непълнолетните към Община Асеновград. С какви културни занимания децата ще уплътнят свободното си време през лятната ваканция? Наш събеседник по темата ще бъде Милена Марковска, директор на Градската библиотека „Паисий Хилендарски“.\r\nПлувен сезон 2018 в Асеновград се откри на 25 май на Общинският басейн в града. На територията на плувния комплекс има заведения за хранене и напитки, санитарен възел, детски басейн с пързалка и основен басейн с олимпийски размери. Водата в него е минерална и е с температура 27˚. Как се осигурява безопасността и спокойствието на плажуващите и осъществени ли са текущи ремонти за въвеждане на басейна в експлоатация за летния сезон? Повече ще научите от Антония Стоянова, управител на Дейност „Пазари и тържища“ в Асеновград.\r\nПредаването „Асеновград – Богоизбран пред портите на Родопите“ се излъчва всеки четвъртък, от 16.00 до 17.00 часа. Телефонът за връзка с нас е 032/65 25 65. Водещ на предаването е Тони Михайлов", "date": "2018.05.31", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2018/05/31/2528303/nova-makedoniya-vselenskata-patriarshiya-poe-otgovornostta-za-problema-s-mpts.html", "text": "Вселенската патриаршия излезе с официално изявление, че Светия и свещен Синод разгледа въпроса с нерешения каноничен статут на Охридската архиепископия, предава македонската медия  „Нова Македония“.\r\nВ съобщението се посочва, че Патриаршията е получила писмото на премиера на Македония Зоран Заев, в което се иска помощ и подкрепа решаване на въпроса с МПЦ.\r\nСъобщението завършва с извода, че Светия и свещен Синод на Вселенската патриаршия „реши да се заеме за това и да предприеме необходимите стъпки, според неприкосновените права на историческите и каноничен компетенции и привилегии на първопрестолната Вселенска патриаршия“.\r\nПремиерът Зоран Заев с писмото е  поискал от Вселенската патриаршия да признае автокефалността на Македонската православна църква - Охридска архиепископия, като равноправна църква в православния свят. Писмото е изпратено през месец октомври 2017 г. Виктор Турмаков", "date": "2018.05.31", "title": "„Нова Македония“: Вселенската патриаршия пое отговорността за проблема с МПЦ"}
{"url": "http://www.focus-news.net/news/2018/05/31/2528309/silistra-poklonenie-po-povod-denya-na-botev-i-na-zaginalite-za-svobodata-i-nezavisimostta-na-balgariya-shte-se-provede-v-grada.html", "text": "В Силистра ще се проведе поклонение по повод 2 юни - Ден на Ботев и на загиналите за свободата и независимостта на България. Това съобщиха от Община Силистра. Христо Ботев – велик български поет и революционер, оставил достоен пример за поколенията чрез героичния си живот, блестящото си творчество – връх в националната ни поезия. Денят на героичната и трагична гибел на поета и революционер се отбелязва като Ден на всенародна почит към героите, отдали живота си за свободата и независимостта на Родината. На 2 юни 2018 г., от 11.40 ч. от пл. „Свобода“ до паметника на Стефан Караджа ще се проведе шествие, съпровождано от Градски духов оркестър.", "date": "2018.05.31", "title": "Силистра: Поклонение по повод Деня на Ботев и на загиналите за свободата и независимостта на България ще се проведе в града"}
{"url": "http://www.focus-news.net/news/2018/05/31/2528310/mkd-zoran-zaev-e-poiskal-ot-vselenskiya-patriarh-reshavaneto-na-tsarkovniya-vapros-a-ne-preimenuvaneto-na-mpts.html", "text": "Премиерът Заев изпрати писмо до Вселенската патриаршия за разрешаване на отдавнашния църковен въпрос. В писмото до патриарх Вартоломей не е поискано заличаване на думата „македонска“. „ За друга информация е компетентен Синодът на МПЦ“  сочи отговорът на правителството на Македония на искането на местната медия  МКД за изясняване на информацията за писмото.\r\nВчера медията  на гръцката църква „Ромфеа“ обяви, че Светият синод на Вселенската патриаршия е заседавал след писмо, изпратено от Македонската православна църква-Охридска архиепископия, в което се изисква промяна на името.\r\nВселенската патриаршия обяви вчера, че подобно писмо е получено от министър-председателя на Македония Зоран Заев. Той от Синода на Вселенската патриаршия е поискано на МПЦ-ОА да се върне каноничния статут под името Охридска архиепископия.\r\nСнощи гръцкият премиер Алексис Ципрас в своята реакция, адресирана към основната гръцка опозиционна партия „Нова демокрация“ съобщи, че „Заев е поискал да се премахне понятието „Македония“ от името на църквата на нашите северни съседи“. Виктор Турмаков", "date": "2018.05.31", "title": "„МКД“: Зоран Заев е поискал от вселенския патриарх решаването на църковния въпрос, а не преименуването на MПЦ"}
{"url": "http://www.focus-news.net/news/2018/05/31/2528314/kardzhali-registrirani-sa-7-opita-za-telefonni-izmami-v-grada.html", "text": "Регистрирани са 7 опита за телефонни измами в рамките на вчерашния ден в града. Това съобщиха от ОДМВР - Кърджали. Нито един гражданин не е предал пари, всички прекратили разговорите, при които мними полицаи искали пари за полицейска операция за задържане на телефонни измамници. Най-мощната атака била около 16.00 часа, когато за по-малко от час четирима кърджалийци били обработвани да изхвърлят големи суми през терасите си. През последните дни се забелязва много голяма активност на телефонните измамници в Кърджали. Криминалистите призовават отново гражданите да прекратяват незабавно разговорите с лица, които искат пари по телефона и в никакъв случай да не предават суми и ценности на непознати лица.", "date": "2018.05.31", "title": "Кърджали: Регистрирани са 7 опита за телефонни измами в града"}
{"url": "http://www.focus-news.net/news/2018/05/31/2528312/burgas-seminar-na-tema-resheniya-za-problema-s-morskite-otpadatsi-ot-politiki-kam-deystviya-shte-se-provede-v-ramkite-na-evropeyskiya-morski-den-v-grada.html", "text": "Семинар на тема „Решения за проблема с морските отпадъци – от политики към действия“ ще се проведе в рамките на Европейския морски ден в Бургас. Това каза за Радио „Фокус“ – Бургас Ема Гилева, регионален координатор на неправителствената организация Черноморска мрежа – Варна, която е организатор на събитието.\r\n„Проявата е част от последователните усилия на организацията да популяризира добрите практики и успешните решения на проблема с морските отпадъци. Тя ще даде възможност участници и съорганизатори на коалиция да преосмислим проблемите на морето, защото за регионалните европейски морета те са общи и са глобални“, каза още Гилева.\r\nВеселина НИКОЛОВА", "date": "2018.05.31", "title": "Бургас: Семинар на тема „Решения за проблема с морските отпадъци – от политики към действия“ ще се проведе в рамките на Европейския морски ден в града"}
{"url": "http://www.focus-news.net/news/2018/05/31/2528317/varna-stotitsi-domakinstva-v-oblastta-shte-badat-s-narusheno-vodopodavane-poradi-avarii.html", "text": "Стотици домакинства във Варна и областта ще бъдат с нарушено водоподаване поради аварии. Това съобщиха за Радио „Фокус“ – Варна от дружество „Водоснабдяване и канализация“ във Варна. Част от абонатите в „Гръцка махала“ във Варна ще останат без вода до около 15.00 часа. Домакинствата в РСПБЗН – Провадия, ул. “Скобелев“, ул. “Патриарх Евтимий“ и ул. “Шипка“ ще бъдат с нарушено водоподаване до около 13.00 часа, а абонатите на с. Разделна - до около 17.00 часа.\r\nМилена СТОЕВА", "date": "2018.05.31", "title": "Варна: Стотици домакинства в областта ще бъдат с нарушено водоподаване поради аварии"}
{"url": "http://www.focus-news.net/news/2018/05/31/2528316/plovdiv-nachalno-uchilishte-hristo-botev-otbelyazva-svoya-100-godishen-yubiley.html", "text": "Начално училище „Христо Ботев“ в Пловдив отбелязва своя 100-годишен юбилей. Това каза за Радио „Фокус“ – Пловдив Иван Пенев, директор на училището. „Тържеството ще  се проведе тази вечер от 18.00 часа в двора на учебното заведение. По случай 100-годишнината ни ще ни гостува Националният музей „Христо Ботев“ – Калофер с изложбата „Христо Ботев-живот и дело“, която е подредена в един от коридорите на училището. Изложбата ще остане в училището една седмица“, каза Иван Пенев. Той коментира, че педагогическият съветник на училището ще вземе участие в събора на училищата в град Калофер, които носят името на Христо Ботев. Той ще се проведе на 12 и 13 юни.\r\nПо думи на Пенев в училището се обучават 460 деца от първи до четвърти клас. В момента все още няма официални резултати от изпитите за национално външно оценяване, но според преподавателите четвъртокласниците са се справили отлично по четирите предмета. „Резултатите ще излязат до 10 юни“, каза Иван Пенев. Той коментира, че освен на образованието на учениците, трябва да се обърне внимание и на възпитателната работа. По думите му не е достатъчно децата бъдат отлични в знанието, но трябва да бъдат и добри хора. „Всички сме длъжни да ги възпитаме така, че да бъдат добри граждани впоследствие. Това е ролята и на семейството, и на училището, и на всички институции“, каза Иван Пенев.\r\nСред едни от най-известните възпитаници на училището са актьорът от филма „Йо-хо-хо“ Кирил Варийски, гимнастикът Йордан Йовчев и художникът Румен Жеков.\r\nВесела КРЪСТЕВА", "date": "2018.05.31", "title": "Пловдив: Начално училище „Христо Ботев“ отбелязва своя 100-годишен юбилей"}
{"url": "http://www.focus-news.net/news/2018/05/31/2528313/stolichniyat-obshtinski-savet-izbra-arh-rumen-rusev-za-vremenno-izpalnyavasht-dlazhnostta-kmet-na-rayon-mladost.html", "text": "Столичният общински съвет избра арх. Румен Русев за временно изпълняващ длъжността кмет на район \"Младост\", предаде репортер на Агенция \"Фокус\". \"За\" арх. Румен Русев гласуваха 32 от общинските съветници, 19 се въздържаха, нито един не гласува \"против\". Кметът ще изпълнява длъжността считано от 4 юни 2018 година до завръщане на титуляра. За Петър Кърджилов гласуваха общо 51 общински съветници - 1 от тях \"за\", 12 \"против\", останалите се въздържаха.\r\nДо днешното заседание се стигна, след като кметът на „Младост“ Десислава Иванчева бе задържана за подкуп, а впоследствие определеният от нея временно изпълняващ длъжността кмет на района Владимир Клисуров подаде оставка. \r\nЦветелин ДИМИТРОВ", "date": "2018.05.31", "title": "Столичният общински съвет избра арх. Румен Русев за временно изпълняващ длъжността кмет на район \"Младост\""}
{"url": "http://www.focus-news.net/news/2018/05/31/2528315/georgi-svilenski-bsp-zashto-sluzhitelite-na-bdzh-ne-znayat-che-sledvashtite-im-zaplati-veroyatno-sa-pod-vapros.html", "text": "Защо служителите на БДЖ не знаят, че следващите им заплати вероятно са под въпрос. Това каза заместник-председателят на ПГ на „БСП За България“ и заместник-председател на парламентарната Комисия по транспорт Георги Свиленски по време на брифинг в Народното събрание, свързан с БДЖ, предаде репортер на Агенция „Фокус“. По думите му в телевизионните студиа ръководството на БДЖ обикаля и обяснява как дружеството е извадено от фалит. „Фактически, технически то е във фалит. То е с блокирани сметки, подвижен състав и дейност“, коментира заместник-председателят на ПГ на „БСП за България“. Той подчерта, че БСП няма да позволи това дружество да бъде унищожено и откраднато по този начин. \r\nДеница КИТАНОВА", "date": "2018.05.31", "title": "Георги Свиленски, БСП: Защо служителите на БДЖ не знаят, че следващите им заплати вероятно са под въпрос"}
{"url": "http://www.focus-news.net/news/2018/05/31/2528318/korneliya-ninova-bsp-tatyana-sharlandzhdieva-s-koyato-byahme-obvineni-zaedno-za-koruptsiya-specheli-deloto-si-a-zaklyuchenieto-na-sada-e-che-nyama-danni-za-prestaplenie-koeto-11-godini-mi-pripisvaha.html", "text": "Татяна Шарландждиева, с която бяхме обвинени заедно за корупция, спечели делото си, а заключението на съда е, че няма данни за престъпление, което 11 години ми приписваха. Това написа лидерът на БСП Корнелия Нинова в социалната мрежа \"Фейсбук\" във връзка с делото на Татяна Шарланджиева. Досъдебното производство, по което Шарланджиева е привлечена като обвиняема, е образувано на 8 май 2007 г. срещу нея и Корнелия Нинова, която тогава е зам.-министър на икономиката, а по-късно с постановление прекратено, а през 2018 г. постановлението за отмяната му бе прекратено. \"Дори и след 11 години истината излиза наяве. Скъпи приятели, помните ли колко пъти сте чували внушението: \"Корнелия Нинова не може да бъде морален стожер, защото през 2007 г. Сергей Станишев я уволнява от поста заместник-министър за корупция.\" Аз съм го чувала стотици пъти за 11 години от устата на всеки, на когото бях неудобна - и опоненти, и съпартийци. Думите ми, че тогава всъщност се опълчих на корупцията и системата ме изхвърли, не срещаха разбиране. Трябваше да минат 11 години и Татяна Шарланджиева, с която бяхме обвинени заедно, да спечели делото си (макар и само на първа инстанция), за да се чуе истината. Специалните разузнавателни средства са незаконни. Тях един виден политик Яне Янев ги разнасяше цяла година по всички студиа, а представители на ГЕРБ го правят непрекъснато и до ден днешен. Но по-важното от тяхната незаконност е заключението на съда, че в тях няма никакви данни за престъплението, което 11 години знайни и незнайни говорители ми приписваха.\r\nДнес питам всички лъжци: защо сега мълчите? И си задавам риторичния въпрос: колко ли медии ще съобщят тази новина с поне половината ентусиазъм, с който даваха гласност на всички говорители да ви убеждават колко е корумпиран председателят на БСП. Дори и след 11 години за истината няма давностен срок\", пише още Нинова във \"Фейсбук\".", "date": "2018.05.31", "title": "Корнелия Нинова, БСП: Татяна Шарландждиева, с която бяхме обвинени заедно за корупция, спечели делото си, а заключението на съда е, че няма данни за престъпление, което 11 години ми приписваха"}
{"url": "http://www.focus-news.net/news/2018/05/31/2528319/plyus-info-makedoniya-i-tova-dochakahme-mpts-reshi-parva-da-obezimeni-i-obezlichi-naroda-na-makedoniya.html", "text": "Авторът Бранко Геровски в македонската медия  „Плюс Инфо“  иска ясен и недвусмислен отговор от епископите на МПЦ кой ги е накарал да се откажат от името „македонски“. „Кой и защо? И кой ви е упълномощил да направите такова нещо? Бог лично? Признайте, смирено се покайте и се молете на Бога, че народът ще ви прости този ужасен грях!“, призовава той. \r\n„Премиерът Зоран Заев изпрати писмо до Вселенската патриаршия и го помоли да помогне да разпознае нашата църква, но в писмото не помоли МПЦ да промени името си. От една страна, наистина не разбирам по какъв начин министър-председателят на една светска държава, като Македония, се обръща към Вселенската патриаршия и се опитва да посредничи при решаването на църковния спор. От друга страна, писмото на Заев съвпада с скандалното писмено обръщение на МПЦ-ОА, в което нашата църква се отказва от името \"Македония\", в замяна на признаване от другите православни църкви“, коментира Геровски\r\n„Съвпада? Съвпада ли? Възможно ли е Заев да не знае за писмото на МПЦ до Вселенската патриаршия? За да бъда честен, ми е трудно да повярвам ... В противен случай, аз се извинявам, че след този безпрецедентен скандал използвах прилагателното „наше“ за МПЦ, уважавани читатели. Аз съм атеист, а много от вас са вярващи. Уважавам религиозните ви чувства, но за мен една църква, която се отказва от името и своя народ, не може да бъде нито „наша\", нито моя, нито църква, а опасна схизматична организация!“, продължава авторът.\r\n„На тази организация публично хвърлям атеистична анатема в мое лично име и се надявам също така от ваше име. И се моля на моя атеистични бог-голямата част от македонските владици обаче да не са съгласни с това антинародно и безбожно писмо, в което дори се предлага ново име за разколническата организация - Охридска и на Юстиниана Прима архиепископия! Аз моля синода на Московския съвет да оттегли веднага това идиотско писмо!“, апелира Геровски\r\n„Сръбската православна църква не изисква МПЦ-ОА да промени името си (вече е променено с добавката \"Охридска архиепископия\"), а да се върне в канонично единство със СПЦ, което е изискване македонската църква да получи автономия. Нито българската църква, която македонските епископи неочаквано провъзгласяват за църква-майка, да не говорим за мащеха, не изисква от МПЦ да се откаже от своето македонско име“, уточнява авторът на коментара.\r\n„Досега поне не сме чували, че такова нещо е било поискано от гръцката страна в процеса на разрешаване на спора за името (въпреки че участието на Заев поставя под съмнение такова нещо). И как по принцип в процеса на разрешаване на междудържавен спор, в допълнение към всички неприлични изисквания, на които сме изложени, можем да поискаме условия, които засягат църковните проблеми?“, питай той. \r\n„Питам отново и молих за ясен и недвусмислен отговор от епископите на МОК - кой ви накара да се откажете от името Македония? Кой и защо? И кой ви е упълномощил да направите такова нещо? Хората, на които служите и кой ви държи? Бог лично? Признайте, смирено се покайте и се молете на Бога, че народът ще ви прости този ужасен грях!“, завършва с призив Геровски. Виктор Турмаков", "date": "2018.05.31", "title": "„Плюс Инфо“ (Македония): И това дочакахме – МПЦ реши първа да обезимени и обезличи народа на Македония"}
{"url": "http://www.focus-news.net/news/2018/05/31/2528320/pazardzhik-vav-velingrad-zapochva-xxv-lekoatleticheska-shtafeta.html", "text": "Започва XXV лекоатлетическа щафета за купа „Велинград”, съобщи за Радио „Фокус“ – Пазарджик Бояна Кирилова, експерт в Общината. Традиционно трасето преминава през трите квартала, като стартът е от паметника на Бандаков в кв. Чепино до площад „Възраждане” в кв. Каменица. Общата дължина е 3630 м. с 32 поста. Тази година право на участие в лекоатлетическата надпревара имат ученици от V до VII клас. За провеждане на спортното събитие движението на МПС по трасето ще бъде спряно в периода от 15:45 ч. до 16:15 ч.\r\nАлбена ЖИЛЕКОВА", "date": "2018.05.31", "title": "Пазарджик: Във Велинград започва XXV лекоатлетическа щафета"}
{"url": "http://www.focus-news.net/news/2018/05/31/2528322/sofiya-vremenno-e-promenen-marshrutat-na-tramvai-po-linii-1-6-i-7-poradi-skasana-kontaktno-kabelnata-mrezha-v-rayona-na-krastovishte-pette-kyosheta.html", "text": "Временно е променен маршрутът на трамваи по линии 1, 6 и 7 поради скъсана контактно-кабелната мрежа в района на кръстовище „Петте кьошета“. Това съобщиха от пресцентъра на Столична община. Трамваите въртят при спирка „Съдебна палата\".", "date": "2018.05.31", "title": "София: Временно е променен маршрутът на трамваи по линии 1, 6 и 7 поради скъсана контактно-кабелната мрежа в района на кръстовище „Петте кьошета“"}
{"url": "http://www.focus-news.net/news/2018/05/31/2528324/ema-gileva-chernomorska-mrezha-varna-problemat-za-morskite-otpadatsi-e-v-tsentara-na-vnimanieto-na-vsichki-ekologichni-eksperti-koito-uchastvat-v-evropeyskiya-morski-den.html", "text": "Проблемът за морските отпадъци е в центъра на вниманието на всички екологични експерти, които участват в мащабната проява Европейски морски ден 2018 г. Това каза за Радио „Фокус“ – Бургас Ема Гилева, регионален координатор на НПО Черноморска мрежа – Варна. „На 22 май беше оповестен пакет от мерки по управление на твърдите отпадъци, а на 28 май излезе поредна инициатива на Европейската комисия, свързана със забрана на пластмасови артикули за еднократна употреба, които са около 90% от пластмасовите отпадъци в морската среда“, каза още Гилева. По думите ѝ сред мерките, които са набелязани, са подобряването на местните планове за управление на отпадъците. Сред тях били и подобряването на научните знания, извършването на мониторинг за източниците и количествата на морските отпадъци и обучение на всички хора, свързани с тези отпадъци. „Това са всички, които посещават плажа, които депонират своите отпадъци по един или друг начин и хората свързани с концесионирането на плажа“, допълни Гилева. Според нея било много важно да се ангажират и производителите на тези опаковки.\r\nВеселина НИКОЛОВА", "date": "2018.05.31", "title": "Ема Гилева, Черноморска мрежа - Варна: Проблемът за морските отпадъци е в центъра на вниманието на всички екологични експерти, които участват в Европейския морски ден"}
{"url": "http://www.focus-news.net/news/2018/05/31/2528321/plamen-georgiev-kpkonpi-ot-nachaloto-na-godinata-sme-otneli-imushtestvo-na-stoynost-okolo-4-mln-leva.html", "text": "На стойност от около 4 млн. лева е отнетото имущество от Комисията за противодействие на корупцията и за отнемане на незаконно придобитото имущество (КПКОНПИ) от началото на годината. Това съобщи във Велико Търново председателят на Комисията Пламен Георгиев, предаде репортер на Радио „Фокус“ – Велико Търново. Той посочи, че запорираното от Ккмисията имущество е за десетки милиони. Общо за целия период внесените исковете за отнемане на имущество са на стойност малко над 3 млрд. лева. Пламен Георгиев съобщи, че е внесен иск за отнемането на имуществото и на осъденият по делото „Килърите“ бизнесмен Георги Вълев, което е на стойност над 3,6 млн. лева. \r\n„Ние сме внесли иск за отнемане на имуществото, но по неразбираеми за мен причини имаме вече няколко прекратени дела от Съда поради това, че проверката е продължила повече от 10 месеца. Ние обжалваме. Оттук нататък топката е в полето на Съда“, допълни председателят на КПКОНПИ.\r\nПламен Георгиев съобщи, че след приемане на устройствения правилник на Комисията във всеки апелативен регион в страната ще бъде назначен техен представител. Такъв щ има и във Велико Търново. „Сами разбирате, че е трудно от София да се работи по места. Така че съвсем скоро и тук ще има представители на Комисията, които ще работят  за разкриване на данни за извършване на престъпление“, допълни председателят на КПКОНПИ.\r\nНадежда КРЪСТЕВА", "date": "2018.05.31", "title": "Пламен Георгиев, КПКОНПИ: От началото на годината сме отнели имущество на стойност около 4 млн. лева"}
{"url": "http://www.focus-news.net/news/2018/05/31/2528325/obshtinskiyat-savet-na-stara-zagora-smeni-tursko-arabskite-imena-na-838-mestnosti.html", "text": "На днешното си заседание Общинският съвет в Стара Загора прие за бъдат преименувани 838 местности, които сега носят турско-арабски имена. Решението бе прието с 39 гласа „за“, 2 – „против“, 4 – „въздържал се“, съобщават от ВМРО. Срещу решението гласуваха единствено представителите на ДПС в съвета. През 2014 г. по предложение на общинските съветници от ВМРО и АТАКА Общинският съвет в Стара Загора взе решение за преименуването на всички местности в 51 населени места на територията на общината. През 2017 г. временна комисия, включваща представители на ГЕРБ, НФСБ, АТАКА, ВМРО и Реформаторски блок, започна своята работа. В хода на работата си членовете на комисията са се натъкнали на множество неразбираеми за съвременниците наименования, част от тях се оказали смесица от турско-арабски и стари български думи. Сред тях например е словосъчетанието „съборената кюприя“, което в буквален превод означава „събореният мост“. Запазени са топонимите с корен от езика на далечните предци траките, сред тях е и аязмо (лечебен извор). При изготвянето на списъците, които вече са предоставени на селските кметове, е използвана експертизата на дългогодишни университетски специалисти – османисти. Част от старите имена са преведени буквално, други са по аналогия, трети са изцяло нови. От комисията настояват, че собствениците на имоти в местностите с променени имена няма да заплащат такси при вадене на документи. От там припомнят, че по сходен начин е било процедирано през 30-те години на миналия ХХ в, когато са сменени старите турско-арабски имена на стотици селища с български. Справка показва, че само от август до декември 1934 г. с девет заповеди на тогавашния министър на вътрешните работи и народното здраве Петър Мидилев са променени имената на 1875 населени места, сред които и на 14 града. От тогава датират наименованията на Смолян, Асеновград, Несебър, Златоград, Девин и др. Подготовката за този процес обаче датира още от 1925 г. при управлението на Народния сговор с премиер проф. Александър Цанков. През 1906 г. пък само в сегашната Старозагорска област са променени имената на 347 села. \r\nМюсюлманското изповедание в страната излезе с декларация по случая, с която призова общинският съвет на Стара Загора да се откаже от смяната на топонимиите, които са турско-арабски произход и вместо това да изразходи тази енергия в по-полезна инициатива в територията на общината. В текста се посочва, че периодичните опити на местните власти да променят географски наименования с мюсюлманско-турско изражение или асоциация с български е повод за сериозно безпокойство сред мюсюлманската общност в България. От Главното мюфтийство заявяват, че това начинание е своеобразен \"възродителен процес\", който този път засяга не имената на хората, а имената на обектите и географските местности. Това е политическо нахлуване в естествената територия на езика и има негативно отражение върху религиозната и етническата толерантност на мултикултурното общество в България. Според мюсюлманското изповедание смяната на наименованията показва, че нивото на расизма и нетолерантността спрямо всичко, свързано с мюсюлманите са в много критични стойности.", "date": "2018.05.31", "title": "Общинският съвет на Стара Загора смени турско-арабските имена на 838 местности"}
{"url": "http://www.focus-news.net/news/2018/05/31/2528326/dobrich-uvelichava-se-broyat-na-svobodnite-mesta-za-lekari-na-trudoviya-pazar-nay-mnogobroyni-sa-svobodnite-pozitsii-za-litsa-sas-sredno-obrazovanie.html", "text": "Увеличава се броят на свободните места за лекари на трудовия пазар, най-многобройни са свободните позиции за лица със средно образование. Данните бяха представени на съвместна пресконференция на дирекциите „Бюро по труда“ и „Инспекция по труда“ в Добрич, предаде кореспондент на Радио „Фокус” – Варна. Към днешна дата 635 са обявените свободни работни места за различни професии в областта. Само за Добрич те са 594. Има регистрирани свободни позиции за 10 лекари, уредник в исторически музей, логопед и петима счетоводители. 313 са заявените свободни работни места за лица със средно образование, преобладават позициите в сферата на туризма, като спектърът е много широк - администратор хотел, сервитьор, касиер, продавач-консултант, помощник готвач, бармани, пиколо, готвач. Изброените позиции не изчерпват обявените свободни места за лица със средно образование. Пълният списък е публикуван на сайта на „Бюро по труда“. Филиалите на Дирекцията в град Балчик, в Община Добричка и Крушари също имат обявени списъци със свободни позиции, главно за лица със средно и основно образование. Броят на регистрираните безработни в бюрата по труда от област Добрич през месец април 2018 г. е 4902. Равнището на безработица в Добричка област в края на месеца се установява на 6,1%1, с 1,3 процентни пункта по-малко от предходния месец. В сравнение с април 2017 г. броят на регистрираните безработни намалява с 1125 лица, равнището на безработица е с 1,4 процентни пункта по-ниско. През април 2018 г. за едно свободно работно място, обявено на територията област Добрич са се конкурирали средно по 2 безработни лица. В град Добрич броят на регистрираните безработни през април 2018 г. е 1562. Равнището на безработица в града е 3,5% при 4,8% предходния месец. Предстои 49 безработни лица да бъдат включени в програма по трудова заетост и обучение в областта и още 176 лица – по проект „Работа“.\r\nЖулиета НИКОЛОВА", "date": "2018.05.31", "title": "Добрич: Увеличава се броят на свободните места за лекари на трудовия пазар, най-многобройни са свободните позиции за лица със средно образование"}
{"url": "http://www.focus-news.net/news/2018/05/31/2528327/d-r-temenuzhka-lyubenova-pri-mayki-pushili-po-vreme-na-bremennostta-veroyatnostta-ot-razhdane-na-bebe-s-podnormeno-teglo-se-uvelichava-ot-3-do-4-pati.html", "text": "При майки, които са пушили по време на бременността, вероятността от раждане на бебе с поднормено тегло се увеличава от 3 до 4 пъти. Това каза за Радио „Фокус“ - Пирин д-р Теменужка Любенова, председател на Общински съвет по наркотичните вещества в Благоевград. Тя посочи, че цигареният дим съдържа над 4 000 съставки, но 3 от тях – въглеродният оксид, никотинът и кадмият, драстично забавят растежа на развиващото се бебе. По думите ѝ никотинът е мощен наркотик, към който човек се пристрастява бързо, той възбужда нервната система както на майката, така и на бебето, като кара сърцето на бебето да бие по-бързо и стеснява кръвоносните съдове, което намалява количеството на кислород и хранителни вещества към бебето. „Кадмият блокира действието на един важен елемент – цинк. Ниските нива на цинк са асоциирани със забавяне на развитието и последващо раждане на бебе с поднормено тегло. При деца на пушачки, които освен чрез кърмата, поемат токсични вещества и чрез задимения въздух, се наблюдават много по-често нервност, безсъние и повишена раздразнителност. Децата на тези жени растат по-бавно от връстниците си. Боледуват два пъти по-често от астма, бронхити, пневмонии и имат намалена дихателна функция. В училище са по-разсеяни и нервни, по-бавно научават уроците си, често страдат от главоболие и други нервни прояви“, каза още д-р Любенова.\r\nНатали СТЕФАНОВА", "date": "2018.05.31", "title": "Д-р Теменужка Любенова: При майки, пушили по време на бременността, вероятността от раждане на бебе с поднормено тегло се увеличава от 3 до 4 пъти"}
{"url": "http://www.focus-news.net/news/2018/05/31/2528328/svoboden-pechat-makedoniya-mpts-oa-predlaga-da-se-zalichi-dumata-makedonska-za-da-bade-priznata-i.html", "text": "Македонската православна църква (МПЦ-ОА) е изпратила писмо до Вселенската патриаршия, чрез което изисква промяна на името, съобщава „Ромфеа“, едно от най-влиятелните църковни издания в Гърция. Посочва се, че МПЦ-ОА предполага поискала ново име, което няма да съдържа термина Македония, а според указаното, МПЦ-ОА поискала свое преименуване в \"Охридска и Юстиниана Прима архиепископия\", коментира македонската медия   „Свободен печат“.\r\nИнформацията за изпратеното писмо потвърди и Вселенската патриаршия, която чрез изявление подчерта, че освен искането на МПЦ-ОА, писмо е пристигнало и от македонския премиер Зоран Заев, който е поискал от Синода на Вселенската патриаршия да върне МПЦ-ОА в каноничния ред под името Охридска архиепископия.\r\n„Светият синод на Вселенската патриаршия разгледа искането на разколническата църква в Скопие, подкрепено с писмото на премиера на БЮРМ, Зоран Заев, който поиска от Цариградската патриаршия да поеме инициативата за възстановяване на схизматичната църква в каноничния ред под името „Охридска архиепископия\", е посочено в изявлението на Вселенската патриаршия.\r\nГоворителят на Синода на МПЦ-ОА, митрополитът на Дебър и Кичево. Тимотей, в изявление за \"Свободен печат\" призна, че е било изпратено такова писмо, но както подчерта, че чрез писмото е било поискано да се отпусне автокефален статут и нищо повече.\r\n„Ние сме наясно, че гърците много трудно ще ни признаят под името МПЦ, но Охридска архиепископия представлява една история и за нас е достойно име. Аз не знам какво писмо е изпратил премиера Заев“, обясни той.  Виктор Турмаков", "date": "2018.05.31", "title": "„Свободен печат“ (Македония): МПЦ-ОА предлага да се заличи думата „македонска“, за да бъде призната !?"}
{"url": "http://www.focus-news.net/news/2018/05/31/2528330/veliko-tarnovo-dvama-mazhe-ot-gorna-oryahovitsa-sa-zadarzhani-za-izvarshvane-na-telefonna-izmama.html", "text": "Двама мъже от Горна Оряховица са задържани за извършване на телефонна измама, съобщиха от ОДМВР – Велико Търново. При специализирана полицейска операция за противодействие на телефонните измами, реализирана съвместно от служители на РУ – Горна Оряховица и сектор “Противодействие на криминалната престъпност“ при ОДМВР – Пловдив на територията на град Горна Оряховица снощи са установени двама мъже – 43-годишен с инициали А. Х., известен на полицията и осъждан и 26-годишен с инициали Г. Х., известен на полицията. В хода на извършените процесуално следствени действия е установено, че двамата са съпричастни към извършването на телефонна измама, реализирана на територията на РУ – град Петрич, в размер на 1 000 лева. Двамата мъже са задържани с полицейски мерки за 24 часа. От жилищата им и от автомобила, който са използвали са иззети множество мобилни комуникатори, СИМ карти и пари. Пред полицейските служители А. Х. и Г. Х. са признали за извършената измама. Инкриминираната сума е иззета. Двама та ще бъдат конвоирани до град Петрич.", "date": "2018.05.31", "title": "Велико Търново: Двама мъже от Горна Оряховица са задържани за извършване на телефонна измама"}
{"url": "http://www.focus-news.net/news/2018/05/31/2528305/elen-gerdzhikov-predsedatel-na-stolichniya-obshtinski-savet-petar-kardzhilov-e-naznachen-za-zam-kmet-na-rayon-mladost-na-myastoto-na-arestuvanata-bilyana-petrova.html", "text": "Петър Кърджилов е назначен за зам.-кмет на район \"Младост\" на мястото на арестуваната Биляна Петрова. Това стана ясно от думите на председателя на Столичния общински съвет Елен Герджиков по време на заседание на СОС, на която трябва да бъде избран нов временно изпълняващ длъжността кмет на район \"Младост\", предаде репортер на Агенция \"Фокус\". \"След ареста на г-жа Иванчева ние избрахме г-н Клисуров, след което той внесе писмо, с което иска да не изпълнява тази функция. Ако не бъде прието като оставка, то се счита за предизвестие и според закона в 30-дневен срок след подаване на предизвестие той трябва да преустанови да осъществява правомощията си. През другата седмица този срок изтича, което означава че Столичен общински съвет отново трябва да избере временно изпълняващ длъжността кмет на \"Младост\", обясни Герджиков. \"Към този момент г-н Клисуров продължава да изпълнява длъжността. В крайна сметка се реши, че Общинският съвет трябва да влезе отново във функциите си и се налага да избере временно изпълняващ длъжността кмет на \"Младост\" преди предизвестието на г-н Клисуров да изтече. Ние го помолихме да изнесе до края на деня кои са заместник кметовете\", допълни той. \r\nВ писмо до СОС от Владимир Клисуров пише следното: \"Зам.-кметове на район Младост\" са арх. Румен Русев, Биляна Петрова, Владимир Клисуров. От днес, 30 май със заповед на Иванчева е назначен Петър Кърджилов на мястото на г-жа Биляна Петрова. На същото основание е издадена и моя заповед за назначаване на Петър Кърджилов по заместване на г-жа Петрова. Волята на мажоритарно избрания кмет на район Младост е г-н Кърджилов да изпълнява функциите на заместник на титуляра до завръщането ѝ\", обясни Герджиков. \"Ще кажа, че според уведомително писмо на правния съвет, актовете на г-жа Иванчева са нелегитимни от ареста, а легитимни са тези, които носят подписа на Клисуров. Подписът на г-н Клисуров е налице, така, че документът е легитимен\", каза още Герджиков. \r\nЦветелин ДИМИТРОВ", "date": "2018.05.31", "title": "Елен Герджиков, председател на Столичния общински съвет: Петър Кърджилов е назначен за зам.-кмет на район \"Младост\" на мястото на арестуваната Биляна Петрова"}
{"url": "http://www.focus-news.net/news/2018/05/31/2528329/nzok-personalniyat-identifikatsionen-kod-na-nap-ne-dava-vazmozhnost-za-razglezhdane-na-patsientskite-dosieta-na-sluzhiteli-na-firmi.html", "text": "По повод на информация от Националната здравноосигурителна каса (НЗОК) от 30 май т.г., озаглавена „Здравноосигурените ще могат да разглеждат пациентските си досиета с ПИК на НАП“, публикувана на официалния сайт на институцията и разпространена до централните медии, пациентска организация изрази своето притеснение, че с Персонален идентификационен код (ПИК) на Националната агенция за приходите (НАП), издаден за фирмено ползване, могат да се разглеждат пациентски досиета на служители на фирмата. Това съобщиха от пресцентъра на НЗОК.\r\nПодобно твърдение не отговаря на истината. Когато ПИК на НАП е издаден на физическо лице, той се идентифицира с личния идентификатор на гражданина, а когато е издаден за фирмено ползване, той се идентифицира с ЕИК/Булстат на фирмата.\r\nС новата функционалност, разработена на интернет страницата на НЗОК, се улесняват около 400 000 граждани, които имат ПИК на НАП. Тези граждани няма да заявяват и получават отделен код от районните здравноосигурителни каси или електронен подпис, ако желаят да  разгледат своето пациентско досие.\r\nПолзването и на ПИК на НАП, освен на уникалния код за достъп, издаван от районните каси, има за цел да осигури лесен достъп на гражданите до пациентските им досиета при гарантиране на конфиденциалността на информацията.\r\nНЗОК, съвместно с НАП, ще организира среща с пациентски организации за разясняване на предимствата на новата функционалност.", "date": "2018.05.31", "title": "НЗОК: Персоналният идентификационен код на НАП не дава възможност за разглеждане на пациентските досиета на служители на фирми"}
{"url": "http://www.focus-news.net/news/2018/05/31/2528335/premierat-boyko-borisov-usiliyata-ni-za-priobshtavaneto-na-zapadnite-balkani-tryabva-da-prodalzhat.html", "text": "Трябва да продължим усилията за приобщаването на страните от Западните Балкани, сега има политическа воля за това. Това каза министър-председателят Бойко Борисов на среща с постоянните представители на правителствата на държавите-членки на ЕС, съобщиха от правителствената информационна служба. Той определи срещата на върха ЕС-Западни Балкани в София като много успешна, защото всички държави членки са се убедили в необходимостта от евроатлантически път на страните от региона.\r\nТемата за миграцията беше посочена от българския премиер като въпрос, по който Европа трябва да реагира гъвкаво. „На най-тежкото място сме в Европа – имаме огромна сухопътна и морска граница с Турция. Имаме преградно съоръжение, харчим не малко пари, но гарантираме външната граница на ЕС“, каза Бойко Борисов. Той подчерта, че е необходимо решение с ясни правила за мигрантите и че всеки, който влиза в Европа, трябва да го прави по законния начин, през гранично-пропускателен пункт.\r\nМинистър-председателят Бойко Борисов информира дипломатите на страните от ЕС за разговорите, водени при последните му визити в чужбина.", "date": "2018.05.31", "title": "Премиерът Бойко Борисов: Усилията ни за приобщаването на Западните Балкани трябва да продължат"}
{"url": "http://www.focus-news.net/news/2018/05/31/2528331/mkd-makedoniya-mpts-i-zoran-zaev-sa-poiskali-ot-vselenskata-patriarshiya-makedonskata-tsarkva-da-se-preimenuva-na-ohridska-arhiepiskopiya.html", "text": "Светия синод на Вселенската патриаршия е заседавал след писмо, изпратено от Македонската православна църква-Охридска архиепископия, в което се изисква промяна на името само в Охридска архиепископия, съобщава агенцията на гръцката църква „Ромфеа“. Владика Тимотей, говорител на МПЦ-ОА, заяви, че името Охридска архиепископия ще означава, че Македония хилядагодишна църковна история, предава македонската медия  „МКД“.\r\nСпоред „Ромфеа“, МПЦ-ОА е поискала от Вселенската патриаршия ново име, което няма да съдържа термина Македония и преименуване в \"Охридска и на Юстиниана Прима архиепископия\".\r\nВселенската патриаршия съобщи, че подобно писмо е получила и от премиера на Македония Зоран Заев. Той е поискал МПЦ-ОА да се върне в каноничния ред под името Охридска архиепископия.\r\n\"Светият синод на Вселенската патриаршия разгледа искането на разколническата църква в Скопие, подкрепено с писмото на премиера на БЮРМ, Зоран Заев, който поиска Цариградската патриаршия да поеме инициативата за възстановяване на схизматичката църква в каноничния ред под името Охридска архиепископия“, гласи съобщението на Вселенската патриаршия.\r\nТази вечер и гръцкият премиер Алексис Ципрас в своята реакция, адресирана към гръцката опозиция съобщи, че „Заев е поискал да се премахне понятието „Македония“ от името на църквата на нашите северни съседи\".\r\nТимотей призна, че е било изпратено такова писмо, но подчерта, че чрез него е поискано да се отпусне автокефален статут и нищо повече.\r\n„Ние сме наясно, че гърците много трудно ще ни признаят под името МПЦ, но Охридска архиепископия представлява една история и за нас е достойно име. Аз не знам какво писмо е изпратил премиерът Заев. Това ще означава, че имаме хилядолетна история. Всеки, който поне малко мисли трябва да бъде благодарен, ако ни дадат името Охридска архиепископия, отколкото МПЦ, която е създадена през 1946 г.“, обяснява свещеникът. Виктор Турмаков", "date": "2018.05.31", "title": "„МКД“ (Македония) : MПЦ и Зоран Заев са поискали от Вселенската патриаршия македонската църква да се преименува на Охридска архиепископия"}
{"url": "http://www.focus-news.net/news/2018/05/31/2528333/ministerstvo-na-zdraveopazvaneto-organizira-v-tsyalata-strana-proyavi-po-povod-svetovniya-den-bez-tyutyun.html", "text": "„Министерство на здравеопазването организира в цялата страна прояви по повод 31 май - Световен ден без тютюн. В тази връзка е и усилието ни скоро да публикуваме за обществено обсъждане предложение за изменение в Закона за здравето за разширяване състава на органите, които извършват контрол върху тютюнопушенето“. Това заяви зам.-министърът на здравеопазването Светлана Йорданова по време на пресконференция по повод Световния ден без тютюн, съобщиха от пресцентъра на Министерството на здравеопазването. „Основният проблем в борбата с тютюнопушенето е, че ефективен контрол трудно може да бъде осъществяван само с регионалните здравни инспекции, тъй като те се намират само в областните градове и с тази задача са натоварени конкретни дирекции, т.е. ограничен брой експерти“, уточни зам.-здравният министър. \r\nСветовният ден без тютюн се провежда в страни от целия свят, като акцент се поставя върху опасностите за здравето, свързани с употребата на тютюневи изделия и върху насърчаване на ефективни политики за намаляване на въздействието от употребата на тютюн. \r\nСЗО приканва държавите да поставят действията по контрола на тютюна като основен приоритет в националните и регионалните си планове и стратегии, с цел предпазване здравето на обществото от вредите, причинени от употребата на тютюн.  \r\nТази година мотото на Световния ден без тютюн е „Тютюнопушене и сърдечно-съдови заболявания“. \r\nДнес бяха отличени и победителите в тематичен конкурс за художествени творби с мото „Не превръщай сърцето си в пепел“, организиран от Коалиция за живот без тютюнев дим, Националната художествена галерия, Дружеството на кардиолозите в България, офиса на Световната здравна организация в България и Министерството на здравеопазването. Наградите бяха присъдени на Евгения Тошева, студентка в първи курс и на Кира Михайлова, студентка в трети курс на Националната художествена академия. \r\nВ цялата страната през месец май регионалните здравни инспекции организират различни инициативи за популяризиране на Световния ден без тютюн, в това число прояви, насочени към активните пушачи за популяризиране на услугите на Кабинетите за консултиране и отказване от тютюнопушенето; спирометрично измерване на активните и пасивни пушачи с апарат; определяне на степен на никотинова зависимост с тест и използване на iCoach безплатен онлайн инструмент за отказване от цигарите. Успоредно с това се провеждат превантивно-информационни дейности за ограничаване на тютюнопушенето, като фотоконкурси, изложби, прожекции на филми, спортни турнири, демонстрации с обучителен макет, разпространение на информационни материали и др. \r\nЗа периода 1 юни 2012 г. – 30 април 2018 г. от 28-те регионални здравни инспекции (РЗИ) в страната са извършени общо 940 990 броя проверки (дневни и нощни) на 916 170 обекта. Издадени са 4 265 предписания, съставени са 1 200 актове за констатирани нарушения и са издадени 4 256 наказателни постановления на обща стойност 2 970 550 лв. Повече информация относно прилагането на Закона за здравето в частта му за ограничаване тютюнопушенето може да намерите в прикачен файл. \r\nМЗ напомня, че всеки пушач може да се консултира безплатно как да се откаже от тютюнопушенето. Това може да стане във всеки от 28-те кабинета за консултиранe и отказване от тютюнопушенето (ККОТ) в регионалните здравни инспекции. Информация може да бъде получена и на Националната телефонна линия за отказ от тютюнопушенето 0700 10 323. \r\nПодробна информация за организираните събития в цялата страна е публикувана на интернет страницата на всяка РЗИ. Връзка към интернет страниците на инспекциите - .   \r\nПовече информация за Световния ден без тютюн е публикувана на интернет страницата на .", "date": "2018.05.31", "title": "Министерство на здравеопазването организира в цялата страна прояви по повод Световния ден без тютюн"}
{"url": "http://www.focus-news.net/news/2018/05/31/2528323/mkd-makedoniya-tsentralniyat-savet-na-sdsm-podkrepi-zoran-zaev-da-vzeme-reshenie-po-spora-za-imeto.html", "text": "Централният съвет на партия СДСМ в сесията от миналата вечер даде пълна подкрепа на министър председателя на Македония Зоран Заев за възобновяване на преговорите и вземане на решения по спора за името, предава македонската медия  „МКД“.\r\nВ обръщение към членовете на Централния съвет Заев подчерта, че Македония никога не е била по-близо до намирането на достойно решение на спора с Гърция, което едновременно да запази и засили идентичността ѝ.\r\n„Преговорите с правителството на Гърция продължават. Никога преди не сме били толкова близо до решението, но никога не е имало такова голямо приятелство между Македония и Гърция от този ден. Очаквам това да допринесе за постигането на решение, което не само че няма да застраши, но и ще укрепи още повече нашата идентичност. Има възможност за решение, което гражданите трябва да потвърдят на референдум. Гражданите очакват лидерство и следователно са готови да водят, да насърчават гражданите да оказват подкрепа“, заяви Заев.\r\nТой добави, че истинският патриотизъм е да се осигури бъдещето на страната, гражданите.\r\n„С решението получаваме покана за членство в НАТО и отваряме възможността да започнем преговори за пълноправно членство в ЕС. Това означава сигурност, но и повече инвестиции, стабилност,  ускорено развитие, икономически силна Македония“, заяви Заев.\r\n„Централния съвет прие единодушно заключение, с който му предаде пълно право  да взема решения във връзка с проблема, който Гърция има с името, с цел да се осигури по-добро бъдеще на Република Македония и всички нейни граждани“, пише в официално заявление на СДСМ. Виктор Турмаков", "date": "2018.05.31", "title": "„МКД“ (Македония): Централният съвет на СДСМ подкрепи Зоран Заев да вземе решение по спора за името"}
{"url": "http://www.focus-news.net/news/2018/05/31/2528334/arh-rumen-rusev-parvoto-neshto-koeto-shte-napravya-kato-kmet-na-rayon-mladost-e-da-prodalzha-da-razpredelyam-ostanalite-okolo-600-zabaveni-prepiski.html", "text": "Първото нещо, което ще направя като кмет на район „Младост“, е да продължа да разпределям останалите около 600 забавени преписки. Това каза временно изпълняващият длъжността кмет на район „Младост“ Румен Русев  пред журналисти  след неговото избиране, предаде репортер на Агенция „Фокус“. „Нямаше политика. Ние препоръчахме на г-жа Иванчева как трябва да искаме промени в законодателството, промени в наредби, да правим паркинги на места отредени за паркинги, но нищо от това не се случваше. Към днешна дата е силно затруднена работата на хората в общинската администрация в район „Младост“. Няма да се оттегля от поста, както направи Клисуров. Няма кой да ме спре или да ме накара да се откажа, щом съм поел отговорност към 300 души от районната администрация“, допълни той. \r\nЦветелин ДИМИТРОВ", "date": "2018.05.31", "title": "Арх. Румен Русев: Първото нещо, което ще направя като кмет на район „Младост“, е да продължа да разпределям останалите около 600 забавени преписки"}
{"url": "http://www.focus-news.net/news/2018/05/31/2528337/deputatite-prieha-merki-za-ogranichavane-na-neopravdanoto-obzhalvane-na-obshtestveni-porachki-koeto-vodi-do-zabavyaneto-im.html", "text": "Народните представители приеха окончателни промени в Закона за обществените поръчки, които засягат производството по обжалване, предаде репортер на Агенция „Фокус“. В жалбата вече ще се посочва уникален идентификационен номер на поръчката от Регистъра на обществените поръчки. Жалбоподателите ще се задължени да докажат качеството си на заинтересовано лице. С промените призоваването и връчването на жалбата ще става чрез електронен адрес и факс. Промените целят да се ограничи неоправдано целенасочено обжалване, което води до забавяне на обществените поръчки във времето. Въвежда се и отговорност за причинени вреди, когато е налице злоупотреба с правото на обжалване.\r\nБиляна ИВАНОВА", "date": "2018.05.31", "title": "Депутатите приеха мерки за ограничаване на неоправданото обжалване на обществени поръчки, което води до забавянето им"}
{"url": "http://www.focus-news.net/news/2018/05/31/2528332/malina-edreva-predsedatel-na-grupata-na-gerb-v-sos-gerb-ne-podkrepya-nikoy-ot-zam-kmetovete-koito-sa-v-kabineta-na-desislava-ivancheva.html", "text": "ГЕРБ не подкрепя никой от зам.-кметовете, които са в кабинета на Десислава Иванчева. Това каза пред журналисти председателят на групата на ГЕРБ в СОС Малина Едрева след проведеното гласуване за избор на временно изпълняващ длъжността кмет на район „Младост“, предаде репортер на Агенция „Фокус“. „Ние не ги познаваме тези хора и не можем да дадем политическа отговорност. Ние обаче сме отговорни към хората в кв. „Младост“ както и към администрацията на район „Младост“. Ето защо с част от гласовете ние подкрепихме решенията на БСП, ВМРО и на ПП \"Нормална държава\". Ние не можем да носим политическа отговорност за хора, които не познаваме. Аз лично се въздържах при гласуването“, каза още тя.\r\nЦветелин ДИМИТРОВ", "date": "2018.05.31", "title": "Малина Едрева, председател на групата на ГЕРБ в СОС: ГЕРБ не подкрепя никой от зам.-кметовете, които са в кабинета на Десислава Иванчева"}
{"url": "http://www.focus-news.net/news/2018/05/31/2528336/predsedatelyat-na-ns-tsveta-karayancheva-zashtitata-na-konkurentsiyata-i-na-svobodnata-initsiativa-e-nemislima-bez-obedinenite-usiliya-na-es-i-na-vsichki-negovi-chlenki.html", "text": "Защитата на конкуренцията и на свободната инициатива е немислима без обединените усилия на ЕС и на всички негови държави членки. Това заяви председателят на Народното събрание Цвета Караянчева в приветствието си към участниците в Европейския ден на конкуренцията, съобщиха от пресцентъра на Народното събрание. Форумът, който е организиран от Комисията за защита на конкуренцията, е едно от събитията в рамките на Българското председателство на Съвета на ЕС. \r\n\"Ние показахме, че можем да работим заедно в името на нашите общи цели и както институциите на ЕС, така и тези на неговите държави членки, реагирахме решително и предприехме адекватни мерки за противодействие на последиците от световната финансова криза, която засегна Европа\", отбеляза Цвета Караянчева. \"Сега, когато икономиката на ЕС е в подем, ние трябва заедно да обсъдим и подготвим правила, които да гарантират честно и справедливо съревнование между предприятията и качествен контрол за спазване на принципите на лоялната конкуренция през следващите години\", заяви тя. \r\nПредседателят на парламента посочи, че особено внимание трябва да бъде отделено на дискусиите за правомощията на националните органи за защита на конкуренцията, които са призвани да гарантират по-висока ефективност в правоприлагането и за ролята на органите за защита на конкуренцията в сектора енергетика, в който през последните десетилетия се осъществява постепенен преход от монопол към свободен пазар. \r\nОсновно изказване в рамките на Европейския ден на конкуренцията направи европейският комисар по конкуренцията Маргрете Вестагер. Във форума участват представители на Европейската комисия, на националните органи по конкуренция на страните членки на ЕС, както и на ведомства от държави, с които Комисията за защита на конкуренцията има дългогодишни отношения на сътрудничество.", "date": "2018.05.31", "title": "Председателят на НС Цвета Караянчева: Защитата на конкуренцията и на свободната инициатива е немислима без обединените усилия на ЕС и на всички негови членки"}
{"url": "http://www.focus-news.net/news/2018/05/31/2528340/diana-stefanova-obshtina-blagoevgrad-regionalniyat-forum-po-vodorodni-tehnologii-pokazva-predimstvata-na-gorivnite-kletki-i-vodorodnite-tehnologii-i-viziyata-na-es-po-vaprosa.html", "text": "Регионалният форум по водородни технологии показва възможностите и предимствата на горивните клетки и водородните технологии, както и визията на ЕС по въпроса. Това каза на откриването на форума „Код:Водород” главният еколог на Община Благоевград Диана Стефанова, предаде репортер на Радио „Фокус“-Пирин. „За мен е чест да открия първият в града регионален форум по водородни технологии. Инициативата се организира и по повод 10-годишнината на съвместното предприятие „Горивни клетки и водород“. Проектът е от изключително значение за намаляване на вредните емисии“, отбеляза тя. Стефанова допълни, че именно технологиите за горивни клетки и водород имат потенциала да постигнат нисковъглеродна икономика, осигурявайки енергийно захранване на различни приложения без да се отделят вредни емисии. По думите й тези нови технологии значително намаляват общото потребление на енергия.\r\nРегионалният форум по водородни технологии се организира от Община Благоевград, Югозападния университет “Неофит Рилски“, Българската академия на науките, Регионалния академичен център в Благоевград, Българската асоциация – водород, горивни елементи и съхранение на енергия и Фондация „Еко Енергия“, със съдействието на Съвместно предприятие „Горивни елементи и водород“ и проект HyLAW FCH-JU-2016-1 (субсидиран по договор № 735977).\r\nНатали СТЕФАНОВА", "date": "2018.05.31", "title": "Диана Стефанова, Община Благоевград: Регионалният форум по водородни технологии показва предимствата на горивните клетки и водородните технологии и визията на ЕС по въпроса"}
{"url": "http://www.focus-news.net/news/2018/05/31/2528341/pregled-na-mezhdunarodnite-novini-do-13-chasa-agentsiya-fokus.html", "text": "За президента на Македония Георге Иванов не е приемливо решение за името „ерга омнес“, съобщиха вчера от президентството на страната, преди насрочения среща с външния министър Никола Димитров, на която всъщност трябва да получи нова информация за преговорите с Гърция.\r\nС това съобщение президентът на практика обявява, че няма да подкрепи споразумението, което според рамката договорена между министрите Никола Димитров и Никос Коцияс, трябва да бъде прието без квалифицирано мнозинство в парламента и ще има международен характер, както и евентуалните промени в конституцията, които ще променят името и за вътрешна употреба.\r\nТакова предупреждение се отправя преди да се види какво име стои на масата между Македония и Гърция и което теоретично може да бъде приемливо за Македония, което прави този ход прибързан и в ущърб на преговорите за името .\r\n„Позицията на президента Иванов е принципна и в същото време съвпада с възгледите на всички предишни президенти на Република Македония. Той не приема решение на проблема с името за обща употреба или „ерга омнес“, пише в заявление на македонското президентство\r\nВ същото време от там информират, че държавният глава ще приеме външния министър Никола Димитров в близките дни.;\r\n*** Сирийският президент Башар Асад предупреди подкрепяните от САЩ кюрдски сили, че няма да се поколебае да поеме контрол над третата от Сирия, държана от тях в момента.\r\nТой заяви по време на интервю, че е в полза на преговорите със Сирийските демократически сили – водена от кюрдите групировка, подкрепяна от САЩ.\r\n„Но ако ли не, то ще се наложи да освободим тези територии силом“, заяви Асад. \r\n***    Косовският вицепремиер Енвер Ходжай реагира снощи на изявление на посланика на Руската федерация в Белград Александър Чепурин, който заяви, че ако Сърбия смята, че е оправдана размяна на територии с Косово, Москва ще подкрепи този процес.\r\nВицепремиерът Ходжай написа на профила си в социалната мрежа „Туитър“, че подобни изявления на руския дипломат са „опит да се предаде руският подход към разделението на Евразия на Балканите“.\r\n„Балканските граници са неизменни и всяка идея за разделение е източник на нови конфликти“, заяви бившият косовски министър на външните работи и настоящ вицепремиер. „Не, благодаря“, заяви той\r\nПо-рано руският посланик в Белград заяви, че Москва „зачита позицията на Сърбия и ще подкрепи решение, което според нея е полезно “.\r\n„Това предполага и разделянето на Косово, ако Сърбия смята, че това е най-доброто решение за нея“, допълни Чепурин.\r\n*** Според директора на изпълнителния комитет за регионалните антитерористични структури на Шанхайската организация за сътрудничество (ШОС) Евгений Сисоев терористичните групировки „Ислямска държава“ и „Ал Кайда“ може да се обединят.\r\n„Сред прогнозираните заплахи и това е нов момент от оперативната обстановка, не се изключва възможността за обединение на терористичния потенциал на „Ислямска държава“ и на „Ал Кайда“ в рамките на една мрежа, способна да обхване много страни по света“, заяви Сисоев.\r\nСпоред него в Афганистан са концентрирани повечето терористи, които по-рано са воювали в Близкия изток. Всички те са готови да продължат своята дейност. Днес „Ислямска държава“ готви и прехвърля групи в Европа, Централна и Югоизточна Азия, Русия. Според Сисоев групите често практикуват тактиката на случаен избор на целите на атаките в големите градове с използването на подръчни средства. \r\n*** Руският външен министър Сергей Лавров призова да не се допуска провал на процеса по откриване на решение на проблемите на Корейския полуостров.\r\n„Приветстваме контактите, които през последните месеци се развиват между Северна и Южна Корея, между Северна Корея и САЩ. Приветстваме вече състоялите се срещи на високо равнище между Пхенян и Сеул и планираните срещи на високо равнище между Пхенян и Вашингтон“, заяви Лавров. Той подчерта, че е важно към тези контакти да се пристъпва „пределно деликатно, да не се правят опити за резки движения, процесът да не се пришпорва изкуствено“.\r\n„Призоваваме всички въвлечени страни да осъзнаят своята отговорност, за да не се допуска провал на този важен, но все още много крехък процес“, подчерта министърът.", "date": "2018.05.31", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2018/05/31/2528338/lokalno-makedoniya-imeto-vse-oshte-se-obsazhda-vazmozhno-e-sporazumenie-do-petak.html", "text": "С Гърция все още няма споразумение по въпроса за името, а пробив се очаква до петък, когато трябва да се проведе обявения телефонен разговор между македонския и гръцкия премиер Зоран Заев и Алексис Ципрас, който трябва да доведе до затваряне на договорната рамка за решението на името след последната среща между външните министри на двете страни Никола Димитров и Никос Коцияс, предава македонската медия „Локално“.\r\n„ Няма нищо договорено. Както обявиха министрите Димитров и Коцияс, бяха договорени принципите на съгласие. Следва разговор между мен и премиера Ципрас до петък. В този разговор очаквам да направя една крачка, която е много важна и затова наблюдаваме всички спекулации в обществото“, заяви премиерът Заев. Споразумението ще трябва да бъде ратифицирано в парламента преди провеждането на референдум, който според Заев вероятно ще бъде през септември или октомври.\r\nЗа приемането на споразумението в парламента Заев се надява на голямо мнозинство в заедно с опозицията. Той твърди, че няма нищо тайно и непознато в стъпките за изпълнение на споразумението. Според него президентът Георге Иванов е бил напълно информиран за всички подробности.-\r\nМеждувременно гръцкият министър-председател оцени, че очаква с нетърпение решението  на спора.  Виктор Турмаков", "date": "2018.05.31", "title": "„Локално“ (Македония): Името все още се обсъжда, възможно е споразумение до петък"}
{"url": "http://www.focus-news.net/news/2018/05/31/2528342/gd-granichna-politsiya-zatrudneno-e-preminavaneto-na-avtomobili-prez-gkpp-kulata-zaradi-remont-na-gratska-teritoriya-trafikat-e-intenziven.html", "text": "Затруднено е преминаването на автомобили през ГКПП „Кулата“ заради ремонт на гръцка територия. Трафикът на пункта е интензивен, като леките автомобили и автобуси преминават на едно трасе, а товарните - на второ. Третото не функционира поради извършване на ремонтни дейности на гръцка територия. Това съобщиха от пресцентъра на ГД „Гранична полиция“. Информацията за трафика на граничните пунктове е към 13.00 часа. Интензивен е трафикът за товарни автомобили на изход на ГКПП „Капитан Андреево“. На българо-сръбската, българо-македонската и българо-румънската граница трафикът е нормален на всички гранични контролно-пропускателни пунктове.", "date": "2018.05.31", "title": "ГД „Гранична полиция“: Затруднено е преминаването на автомобили през ГКПП „Кулата“ заради ремонт на гръцка територия, трафикът е интензивен"}
{"url": "http://www.focus-news.net/news/2018/05/31/2528344/kaloyan-pargov-bsp-sofiya-nie-kategorichno-podkrepyame-ekspertnoto-nachalo-koeto-da-normalizira-rabotata-na-administratsiyata-v-rayon-mladost.html", "text": "Ние категорично подкрепяме експертното начало, което да нормализира работата на администрацията в район „Младост“. Това каза пред журналисти лидерът на  Градския съвет на БСП-София  и председател на групата на БСП в Столичния общински съвет Калоян Паргов след избирането на арх. Румен Русев за временно изпълняващ длъжността кмет на район „Младост“, предаде репортер на Агенция „Фокус“. „Отговорността за втори път лежи на плещите на всички общински съветници. Днес общинския съвет прояви отговорност и очевидно ГЕРБ капитулираха под натиска на по-голямата част от своите колеги,  неубедени в решението, което бяха подготвили, водени от тънките си политически сметки да могат да докарат до истерия всички жители и администрацията на район „Младост“ с едно или друго решение, което те предлагаха“, каза още той. „Това решение е отговорно решение на СОС. Искам да се обърна към администрацията на район „Младост“ и да ги успокоя, че оттук нататък нещата ще се нормализират – няма да бъдат гонени или уволнявани по никакъв признак, а към жителите на район „Младост“ -  че могат да разчитат на своята администрация“, допълни Паргов.\r\nЦветелин ДИМИТРОВ", "date": "2018.05.31", "title": "Калоян Паргов, БСП-София: Ние категорично подкрепяме експертното начало, което да нормализира работата на администрацията в район „Младост“"}
{"url": "http://www.focus-news.net/news/2018/05/31/2528346/mvnr-balgariya-i-vanuatu-shte-ustanovyat-diplomaticheski-otnosheniya.html", "text": "Република България и Република Вануату ще установят дипломатически отношения. За това се договориха в Ломе, Того, външните министри на двете страни Екатерина Захариева и Ралф Регенвану, съобщиха от пресцентъра на Министерството на външните работи.\r\nДвамата първи дипломати разговаряха преди началото на Съвместния министерски съвет на ЕС и Групата страни от Африка, Карибите и Тихоокеанския басейн (АКТБ), който ще се проведе в следващите два дни в Ломе, столицата на Тогоанската република. Форумът, в който участват делегации на 79 държави, се провежда под съпредседателството на Екатерина Захариева в качеството й на Председател на Съвета на Европейския съюз.  \r\nПрез 2001 г. България предприе стъпки за установяване на дипломатически отношения с редица тихоокеански островни държави, сред които и Република Вануату. До момента такива са установени с Науру, Соломонови острови, Тувалу и Фиджи. Това е първата среща на външни министри на България и Вануату, на която и двамата констатираха, че няма никакви пречки пред установяването на двустранни отношения. \r\nЗахариева и Регенвану се съгласиха, че има потенциал за сътрудничество, най-вече в рамките на международните организации. Беше изтъкнато, че като държава-членка на ЕС отдаваме голямо значение на отношенията на Европейския съюз с развиващите се страни и се стремим да търсим повече възможности за обмяна на опит и изграждане на по-тесни връзки с малките островни държави  в Тихия океан. По време на срещата бяха обсъдени редица проблеми на държавите в Тихоокеанския басейн, включително и процеса на деколонизация.   \r\nВъпреки своята малка територия Вануату е една от страните в света с най-голямо езиково и културно разнообразие – на архипелага са познати 113 различни езика и диалекта. Страната също така е първата в света, която напълно ще забрани пластмасовите торбички и сламки от 1 юли т.г.", "date": "2018.05.31", "title": "МВнР: България и Вануату ще установят дипломатически отношения"}
{"url": "http://www.focus-news.net/news/2018/05/31/2528347/afp-harvatskata-politsiya-e-ranila-dve-detsa-migranti.html", "text": "Хърватската полиция съобщи, че нейни служители сериозно са ранили двама 12-годишни мигранти от Ирак и Афганистан, след като са открили огън по микробус, който е отказал да спре, предава  AFP.\r\n„Стрелбата се е случила в сряда в 22 часа местно време (23 часа българско), когато превозно средство нелегално пресича границата с Босна и Херцеговина“, съобщава прессекретарят на хърватската полиция Елис Зодан.\r\nПолицията е открила огъня и след това открива 29 нелегални мигранти в микробус, включително две деца, които са настанени в болницата и сега са в стабилно състояние. Виктор Турмаков", "date": "2018.05.31", "title": "AFP: Хърватската полиция е ранила две деца-мигранти"}
{"url": "http://www.focus-news.net/news/2018/05/31/2528345/vzglyad-rusiya-i-turtsiya-ne-sa-protiv-da-prodalzhat-turski-potok-do-balgariya.html", "text": "Българският министър-председател Бойко Борисов заяви, че Русия и Турция нямат възражения срещу продължаването на газопровода „Турски поток“ през България, пише  „Взгляд“.\r\n„Руският държавен глава Владимир Путин ни съобщи, че вчера е разговарял с президента на Турция Реджеп Таип Ердоган и никой не възразява тръбопроводът „Турски поток“ да бъде продължен към България“, заяви Борисов.\r\nПутин заяви , че Москва и Анкара обсъждат практическото преминаване на „Турски поток“ към ЕС през България. Според него Русия и България съжаляват за провала на проекта „Южен поток“. Ще пробваме да достигнем от другата страна – през Турция“, заяви Путин. \r\nПо-рано Русия бе помолена да продължи „Турски поток“ до Италия. Виктор Турмаков", "date": "2018.05.31", "title": "„Взгляд“: Русия и Турция не са против да продължат „Турски поток“ до България"}
{"url": "http://www.focus-news.net/news/2018/05/31/2528348/prof-borislav-yurukov-yuzu-neofit-rilski-blagoevgrad-tryabva-da-bade-vodesht-grad-v-balgariya-v-izpolzvaneto-na-vodorodni-tehnologii.html", "text": "Благоевград трябва да бъде водещ град в България в използването на водородни технологии. Това каза по време на Регионалния форум по водородни технологии, който се провежда в града, проф. Борислав Юруков, ректор на Югозападен университет (ЮЗУ) „Неофит Рилски“-Благоевград, предаде репортер на Радио „Фокус“-Пирин. Той подчерта, че енергията е един от най-важните ресурси в днешно време и цялата съвременна политика се върти около нея. \r\n„Всеки ден слушаме за цени на петрола, цени на електроенергията и т. н. Водородните технологии позволяват да се обърнем към един безкраен източник на енергия. Водородът е най-разпространеният елемент във вселената и се среща навсякъде около нас. Много благоевградчани вече използват факта, че във водата има водород, и използват водород от разлагането на водата посредством електрически ток, и така поевтиняват пътуванията си с автомобилите“, коментира проф. Юруков. Той отбеляза, че тази инициатива ще допринесе за поставяне на процесите за усвояването на водородните технологии на здрава основа, а именно - с помощта на науката всички тези възможности да бъдат достатъчно добре разглеждани и най-ефективно използвани.\r\nНатали СТЕФАНОВА", "date": "2018.05.31", "title": "Проф. Борислав Юруков, ЮЗУ „Неофит Рилски“: Благоевград трябва да бъде водещ град в България в използването на водородни технологии"}
{"url": "http://www.focus-news.net/news/2018/05/31/2528350/nsi-prez-2017-g-v-stranata-sa-rodeni-64-359-detsa-ot-koito-33-005-momcheta-i-31-354-momicheta.html", "text": "През 2017 г. в страната са родени 64 359 деца, от които 33 005 момчета и 31 354 момичета. Многоплодните раждания са 1 134. Това сочи статистика на Националния статистически институт (НСИ). 75%, или 48 295 са родените бебета в градовете срещу 25% (16 064 деца) – в селата. През 2017 г. в страната са функционирали 1 834 детски градини, от които 98 частни (със записани 4 007 деца в частните). Общо в детските градини през разглеждания период са записани 220 900 деца, от които 51.6% са момчета и 48.4% - момичета. За тях са се грижили 19 600 души педагогически персонал, 93.6% от които са детски учители. 49 000 са били учителите в детските заведения, включително директори и зам.-директори с преподавателска дейност.\r\nДетските ясли през 2017 г. са били 837 със 32 970 места в тях. Записаните деца в тези заведения са били 32 429, от които 51.6% са момчетата и 48.4% - момичета. За тях са се грижили 3 771 души медицински персонал и 3 916 немедицински персонал. \r\nКъм 1 октомври 2017 г. в страната са действали 1 969 общообразователни училища, в това число 76 частни (записаните деца в частните са 9 349). 587 800 са били записаните ученици в цялата страна, от които 50.2% са момчета и 49.8% - момичета.", "date": "2018.05.31", "title": "НСИ: През 2017 г. в страната са родени 64 359 деца, от които 33 005 момчета и 31 354 момичета"}
{"url": "http://www.focus-news.net/news/2018/05/31/2528339/tsvetan-tsvetanov-gerb-v-rusiya-premierat-boyko-borisov-se-izvini-za-tova-che-yuzhen-potok-e-napraven-po-neprozrachen-nachin-ot-sotsialistite.html", "text": "Премиерът Бойко Борисов се извини за това, че „Южен поток“ е направен от социалистите, когато управляваха, по един доста непрозрачен начин, заобикаляйки европейските разпоредби. Това каза пред журналисти в парламента председателят на ПГ на ГЕРБ Цветан Цветанов за посещението на премиера Бойко Борисов в Русия, предаде репортер на Агенция „Фокус“. „Южен поток“ беше грешно конструиран и заложен. Там лъхаше само корупционен механизъм и схеми“, заяви той. „Времето ще покаже дали посещението на премиера Бойко Борисов в Русия е било успешно или не“, коментира Цветан Цветанов. „Трябва да отчетем, че премиерът Борисов се старае да защити националния интерес и не би искал да излезе от рамката на единната позиция на ЕС“, изтъкна той.\r\nБиляна ИВАНОВА", "date": "2018.05.31", "title": "Цветан Цветанов, ГЕРБ: В Русия премиерът Бойко Борисов се извини за това, че „Южен поток“ е направен по непрозрачен начин от социалистите"}
{"url": "http://www.focus-news.net/news/2018/05/31/2528353/dobrich-obshtinata-osiguri-nov-avtomobil-za-doma-za-stari-hora-v-grada.html", "text": "Домът за стари хора в Добрич вече разполага с нов функционален автомобил, осигурен от Община Добрич. Това съобщиха от пресцентъра на Общината. Днес в присъствието на възрастните хора зам.-кметът д-р Емилия Баева връчи официално ключовете за автомобила на директора на социалното заведение Антоанета Пантелеева. Автомобилът е шест местен и ще може да се използва освен за осигуряване на медицински грижи и услуги, но и за пътувания на възрастните хора и на известния хор „Лира“, който има много участия и е носител на престижни награди от конкурси и национални прегледи. Развълнуваните възрастни хора за пореден път изразиха своята благодарност и признателност за грижите, които се полагат с концерт на хор „Лира“, който представи нов репертоар и незабравими български песни на известни композитори. Д-р Баева изрази ангажимента на Община Добрич за осигуряване на качествени и добри условия за спокойни и сигурни старини на възрастните хора, чиито живот е всеотдаен и достоен. Домът за стари хора в Добрич е единствен на територията на общината. В специализираната институция се предоставят социални услуги, насочени към подкрепата на възрастните хора в осъществяването на ежедневните им дейности. Капацитетът му от 115 човека винаги е запълнен и има много желаещи за настаняване от цялата страна. От 2002 година домът се помещава в нова, пригодена за нуждите сграда, оборудвана и обзаведена така, че настанените там да се чувстват комфортно. Персоналът се състои от квалифицирани кадри, които упражняват своята професия с много ентусиазъм и грижа, познават техните болки и радостни мигове и ги преживяват заедно с тях.", "date": "2018.05.31", "title": "Добрич: Общината осигури нов автомобил за Дома за стари хора в града"}
{"url": "http://www.focus-news.net/news/2018/05/31/2528349/tsvetan-tsvetanov-gerb-otgovorno-uveryavam-prezidenta-rumen-radev-che-premierat-boyko-borisov-ne-se-namesva-v-zakonodatelnata-vlast.html", "text": "Вчера чух коментар от президента Румен Радев, който пряко обвини премиера Борисов в намеса в законодателната власт. Съвсем отговорно мога да го уверя, че по никакъв начин премиерът не се е намесвал в законодателната власт. Това каза пред журналисти в парламента председателят на ПГ на ГЕРБ Цветан Цветанов, предаде репортер на Агенция „Фокус“. „Като председател на ПГ на ГЕРБ имам пълната свобода за взимане на становища и отстояване на позиция в пленарна зала“, заяви той. „Напомняйки събития и случки от преди няколко месеца от страна на президента вчера, не му прави част. През този ден трябваше да има коментар за посещението на премиера и правителството в Русия“, коментира Цветан Цветанов. „Премиерът е и председател на ГЕРБ, позицията винаги трябва да бъде съгласувана и на най-високо политическо ниво в партията“, уточни той. \r\nПо повод заявеното от ДПС, че премиерът Бойко Борисов трябва да дойде в парламента, за да докладва за резултатите от посещението си в Русия Цветанов посочи: „Удачно и разумно е да има диалог между изпълнителната и законодателната власт. В предстоящите дни министърът на енергетиката е напълно достатъчен, за да обясни какви са резултатите от проведените разговори“.\r\nБиляна ИВАНОВА", "date": "2018.05.31", "title": "Цветан Цветанов, ГЕРБ: Отговорно уверявам президента Румен Радев, че премиерът Бойко Борисов не се намесва в законодателната власт"}
{"url": "http://www.focus-news.net/news/2018/05/31/2528355/dobrich-5-400-leva-sa-otkradnati-ot-chasten-imot-v-selo-izvorovo.html", "text": "5 400 лева са откраднати от частен имот в село Изворово. Това съобщиха от ОДМВР - Добрич. Сигналът за кражбата е получен на 30 май около 20.00 часа. Съобщено е за извършена кражба от частен имот на територията на с. Изворово, област Добрич. По данни на тъжителя, неизвестен извършител е проникнал в къщата ѝ е извършил кражба на сумата от 5 400 лева от връхна дреха. По случая е образувано досъдебно производство.", "date": "2018.05.31", "title": "Добрич: 5 400 лева са откраднати от частен имот в село Изворово"}
{"url": "http://www.focus-news.net/news/2018/05/31/2528354/kyustendil-uchenitsi-ot-dupnitsa-se-zapoznaha-s-vredata-ot-tyutyunopusheneto.html", "text": "Ученици от Дупница се запознаха с вредата от тютюнопушенето. Това съобщи за Радио „Фокус” – Кюстендил Анита Богослолова от Център за обществена подкрепа – Дупница. Инициативата е по повод 31 май – Световен ден без тютюнев дим, който преминава под мото „Тютюнопушене и сърдечно-съдови заболявания“. Екипът на Център за обществена подкрепа „За да има щастие в детските“ е гостувал на ученици от четвъртите класове в Основно училище „Неофит Рилски“ – Дупница. Децата са запознати с вредите, които причинява тютюневият дим и с огромен интерес са изгледали тематичен филм. С тази проява екипът на Центъра за обществена подкрепа се е обявил против тютюнопушенето.\r\nВенцеслав ИЛЧЕВ", "date": "2018.05.31", "title": "Кюстендил: Ученици от Дупница се запознаха с вредата от тютюнопушенето"}
{"url": "http://www.focus-news.net/news/2018/05/31/2528358/aktsenti-v-predavaneto-sas-slavnata-2-ra-trakiyska-diviziya-za-chestta-na-balgariya-po-radio-fokus-plovdiv.html", "text": "В Пловдив бе открито откри 13-то издание на Международното изложение „Хемус 2018“. Форумът представя постиженията на военно-промишления комплекс у нас. По думи на президента Румен Радев това изложение още веднъж показва, че българската отбранителна индустрия е не само високотехнологичен сектор, даващ продукти с висока добавена стойност, но и сектор, който е конкурентоспособен в световен план. Министърът на отбраната Красимир Каракачанов подчерта, че 13-то издание на изложбата се случва в знаково време за българската отбрана, когато е в ход модернизация на Армията. В предаването „Със славната 2-ра Тракийска дивизия – За честта на България“ по Радио „Фокус”-Пловдив днес ще чуете повече по темата. От зам.-министъра на отбраната Анатолий Величков ще разберем подробности за изискванията към участниците в търговете за реализация на проектите за модернизация на Българската армия. Два от проектите вече са внесени в Министерски съвет, а вчера е бил одобрен и третият проект, касаещ Военноморските сили.\r\nВ днешното предаване ще научим също как в Калофер отбелязват Дните на Ботев. Възпоменателното отбелязване на 142-та годишнина от героичната гибел на Христо Ботев е започнало вчера. Повече ще чуем от кмета на Калофер Румен Стоянов.\r\nПредаването „Със славната 2-ра Тракийска дивизия – За честта на България“ се излъчва всеки четвъртък, от 15.00 до 16.00 часа. Водещ на предаването е Цветана Тончева.", "date": "2018.05.31", "title": "Акценти в предаването „Със славната 2-ра Тракийска дивизия – За честта на България“ по Радио „Фокус”-Пловдив"}
{"url": "http://www.focus-news.net/news/2018/05/31/2528359/dobrich-ot-4-yuni-v-kavarna-zapochva-zapisvaneto-na-uchenitsi-ot-i-do-iv-klas-za-pluvno-lyato-2018.html", "text": "От 4 до 22 юни в Каварна стартира записване за Плувно лято 2018 за ученици от I до IV клас. Това съобщиха от пресцентъра на Община Каварна. Разпределеното е в четири смени по 25 деца, които ще придобият и затвърдят своите първоначални умения по плуване. Смените са разпределени по следният начин: \r\nI смяна - от 2 до 13 юли; \r\nII смяна - от 16 до 27 юли; \r\nIII смяна - от 30 юли до 10 август; \r\nIV смяна - от 13 до 24 август. \r\nУчебната дейност \"Плувно лято\" е под ръководството на инструктор, медицинско лице и ръководители на групи. Заниманията ще се провеждат от 9.30 до 11.30 часа на централен плаж - Каварна. Първоначалното обучение и подготовка по плуване на деца е с цел укрепване на здравословното състояние и изграждане на двигателни навици и умения на новообучените участници в групите. Чрез плуването децата ще придобият концентрация, дисциплина, хигиенни навици, радост, емоции от колективната дейност, също така ще спомогне за правилното развитие на костната и дихателната система. \r\nЗаписването за Плувно лято 2018 се извършва на място, в отдел “Спорт и младежки дейности“ на адрес ул. “Добротица“ №27. Повече информация може да бъде получена на телефон 0570 8 55 67.", "date": "2018.05.31", "title": "Добрич: От 4 юни в Каварна започва записването на ученици от I до IV клас за Плувно лято 2018"}
{"url": "http://www.focus-news.net/news/2018/05/31/2528360/blagoevgrad-obshtina-petrich-e-podgotvila-bogata-programa-za-otbelyazvane-na-denya-na-deteto.html", "text": "С богата програма ще бъде отбелязан Денят на детето в Петрич. Това съобщиха от пресцентъра на Общината. На 1 юни Община Петрич и Общински детски комплекс ще изненадат с разнообразна програма най-малките жители на общината. Празникът започва в 18.15 часа, когато се поставя началото на „Парад на приказните герои”. Той ще тръгне от сградата на Община Петрич в посока градския площад. Могат да се включат всички деца, преобразени като любими приказни герои. В 18.30 часа на открита сцена започват: „Приказна магия” с участието на възпитаници на Общински детски комплекс, приключенско шоу „Индиана Джоунс” и флаг шоу с артисти на кокили „Дивинитас”.                                                                                                   За всички деца ще има много изненади и награди.", "date": "2018.05.31", "title": "Благоевград: Община Петрич е подготвила богата програма за отбелязване на Деня на детето"}
{"url": "http://www.focus-news.net/news/2018/05/31/2528351/vzglyad-vladimir-putin-izbroi-usloviyata-za-vazobnovyavaneto-na-proekta-na-balgarskata-aets-belene.html", "text": "Руският президент Владимир Путин заяви, че страната му може да се върне към проекта за строителството на АЕЦ „Белене“ в България при условие, че София вземе решение за съоръжаването на централата, предава  „Взгляд“.\r\n„Ако България вземе решение за съоръжаването на АЕЦ „Белене“, Русия е готова да се върне към проекта за строителство“, заяви Путин. \r\nПо-рано президентът на България Румен Радев заяви, че страната му е вложила в проекта около три милиарда лева. Той отбеляза, че България ще запознае Москва с хода на проекта, който предвижда руско участие. \r\nПрез август 2017 г. бе обявен планът за провеждането на конкурс за строителството на АЕЦ „Белене“ с мощност от 2000 мегавата. През декември 2016 г. „Росатом“ получи от българската компания НЕК 601,6 млн. евро в рамките на иска по проекта.  Виктор Турмаков", "date": "2018.05.31", "title": "„Взгляд“: Владимир Путин изброи условията за възобновяването на проекта на българската АЕЦ „Белене“"}
{"url": "http://www.focus-news.net/news/2018/05/31/2528352/petar-kardzhilov-stolichniyat-obshtinski-savet-nyamashe-vazmozhnost-da-vzeme-informirano-reshenie-za-izbor-na-vremenno-izpalnyavasht-dlazhnostta-kmet-na-rayon-mladost.html", "text": "Гласуването показа, че Общинският съвет нямаше възможност да вземе информирано решение. Това каза пред журналисти Петър Кърджилов, след като той не беше избран за временно изпълняващ длъжността кмет на район „Младост“, предаде репортер на Агенция „Фокус“. „Не се вслушаха в това, което казах, а именно, че волята на г-жа Иванчева е да бъда неин заместник. Статуквото на политическите партии не иска да допусне граждански кандидат и посочени от нея в случая хора да управляват район „Младост“ или който и да е район или кметство в България“, каза още той. „Това, което е важно е, че аз ще продължа да работя в район „Младост“ до момента, в който не видя, че това, заради което г-жа Иванчева е избрана от гражданите на квартала, не се изпълнява. Призовавам арх. Русев, е да напише писмо до г-жа Фандъкова, в което да иска стартиране на устройствена процедура относно подробните планове в район „Младост“. Също така да настоява СОС да се произнесе относно референдума, който г-н Клисуров внесе. Той се отнася до това гражданите на района да се произнесат в полза на мораториум на строителството в района за 2 години. Този период ще бъде достатъчен, за да се проведе тази устройствена процедура“, каза още Кърджилов. \"Не съм подписал все още трудов договор, защото отдел \"човешки ресусрси\" и финансовия отдел не са на работа. В момента се водя на работа, както чухте по тълкуване на Общински съвет като зам-кмет на \"Младост\". От днес не заемам длъжността пи ар на общината и чакам изготвяне на трудовия договор\", допълни той.", "date": "2018.05.31", "title": "Петър Кърджилов: Столичният общински съвет нямаше възможност да вземе информирано решение за избор на временно изпълняващ длъжността кмет на район \"Младост\""}
{"url": "http://www.focus-news.net/news/2018/05/31/2528364/komisiyata-po-vaprosite-na-detsata-mladezhta-i-sporta-i-uchenitsite-ot-stolichnoto-143-to-uchilishte-organizirat-blagotvoritelna-izlozhba-detsa-pomagat-na-detsa.html", "text": "Благотворителна изложба на картини на деца от столичното 143-то СОУ „Георги Бенковски“ ще бъде открита на 1 юни 2018 г. в 11.00 часа в пространството на Античен културно-комуникационен комплекс „Сердика“ (Ларгото). Това съобщиха от пресцентъра на Народното събрание. Експозицията, която е под патронажа на председателя на Народното събрание Цвета Караянчева, е по инициатива на парламентарната Комисия по въпросите на децата, младежта и спорта и учениците. „Деца помагат на деца“ е каузата на изложбата, а събраните средства от продадените картини ще бъдат дарени на деца, лишени от родителска грижа. Изложбата, която е по случай деня на детето - 1 юни, ще бъде открита от председателя на Комисията по въпросите на децата, младежта и спорта Славчо Атанасов.", "date": "2018.05.31", "title": "Комисията по въпросите на децата, младежта и спорта и учениците от столичното 143-то училище организират благотворителна изложба „Деца помагат на деца“"}
{"url": "http://www.focus-news.net/news/2018/05/31/2528363/dobrich-v-hudozhestvena-galeriya-hristo-gradechliev-v-kavarna-shte-bade-predstavena-izlozhba-na-uchenitsi-ot-su-stefan-karadzha.html", "text": "В Художествена галерия „Христо Градечлиев“ в Каварна ще бъде представена изложба на ученици от СУ „Стефан Караджа“. Това съобщиха от пресцентъра на Общината. В изложбата са включени рисунки, декупаж и приложно изкуство. Инициативата е по проект „Твоят час“. \r\nСъбитието ще се проведе на 1 юни от 17.00 часа в една от залите на ХГ „Христо Градечлиев“.", "date": "2018.05.31", "title": "Добрич: В Художествена галерия „Христо Градечлиев“ в Каварна ще бъде представена изложба на ученици от СУ „Стефан Караджа“"}
{"url": "http://www.focus-news.net/news/2018/05/31/2528365/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "Днешното издание на предаването „Дупница – ключът към Рила“ по Радио „Фокус“ – Пирин ще продължи два часа, в които ще засегнем основните акценти от изминаващата вече седмица.\r\nПървият ни събеседник е председателят на Общински съвет - Дупница Емил Гущеров. Поводът е една година от встъпването му в длъжност. С него разговаря колегата от Радио „Фокус“ - Кюстендил Венцеслав Илчев.\r\n„Марек“ срещна ЦСКА, в повторение на финала за Купата на Съветската армия от преди 40 години. Събитието се проведе на 30 май на стадион „Бончук“ във връзка с годишнината от спечелването на трофея от дупничани. В новата история това е Купата на България. Как премина срещата и какви емоции съпреживаха феновете на футбола ще ни разкаже Янек Кючуков, изпълнителен директор на „Марек“\r\nВ продължение на 4 дни Дупница беше фолклор и разпространи послание за мир. За 17-и път, на пл. „Свобода“ бе открит единственият по рода си в Югозападна България фолклорен фестивал „Мир на Балканите“. Как премина фестивалът ще ни разкаже Войн Войнов, организатор на Югозападен фолклорен фестивал „Мир на Балканите“ и художествен ръководител на фолклорен танцов ансамбъл „Актавис“.\r\nТаня Петрова, директор на Дирекция „Хуманитарни дейности” към Община Дупница, ще ни представи информация за съвместната инициатива на Община Дупница с Асоциация „Родители” - „Фамилатлон”.\r\nВ Дупница ще се проведе Национален фолклорен фестивал „Рила ни гледа“. Какво ще включва тази година изданието на инициативата ще научим от Диляна Диканска, директор на фестивала.", "date": "2018.05.31", "title": "Акценти в предаването „Дупница – ключът към Рила“ по Радио „Фокус“ – Пирин"}
{"url": "http://www.focus-news.net/news/2018/05/31/2528357/kommersant-turski-potok-shte-premine-prez-balgariya.html", "text": "Руският президент Владимир Путин заяви след преговорите си с министър-председателя на Република България Бойко Борисов, че „Газпром“, „работи от практическа гледна точка“ при  полагането на второто разклонение на  „Турски поток“ от Турция към България. Ето защо, най-логичният от гледна точка на маршрут за тръбопровода  България, Сърбия, Унгария е одобрен на политическо равнище, въпреки болезнените спомени за провала на „Южен поток“, пише „Коммерсант“.\r\nВладимир Путин действително обяви бъдещото трасе на второ разклонени на „Турски поток“, който е предназначен за транзита на руски газ през Турция за страните от Югоизточна Европа. Първоначално „Газпром“ разглеждаше два маршрута - през Гърция до Южна Италия (проектът „Посейдон“) или през България за Сърбия и Унгария (вариант „Южен поток“ в умален вид).\r\nВторият маршрут, както отбелязват пред изданието експерти от отрасъла, винаги е бил по-привлекателен, защото позволява осигуряването с газ на всички клиенти на „Газпром“ в региона, в рамките му може да се използват вече наличните мощности на газопроводите и местните хранилища за газ, в които „Газпром“ е акционер. Но, тъй като именно след решението на България през 2014 г. проектът „Южен поток“ е отменен, политическото ръководство на Русия изпитва недоверие към българския маршрут.\r\nНо сега, както отбелязва Владимир Путин, „ще се опитаме да влезем от другата страна – в дадения случай през Турция“. „Виждам и разбирам, че българската страна съжалява по повод провала на проекта „Южен поток“, защото той щеше да е много изгоден за България“, допълни руският президент.\r\nСъщевременно той отбеляза, че Русия иска гаранции от Русия. Според изданието „Коммерсант“ като гаранции се наблюдават инвестициите в развитието на българската газопроводна мрежа за приемане на газ от „Турски поток“ и доставката му нататък към Сърбия.\r\nРазширяването на системата може да се осъществи за сметка на нейния оператор „Булгартрансгаз“ (собственост на държавата) или за сметка на Европейската комисия, включително в рамките на приоритетни проекти за развитие на инфраструктурата. В същото време, за разлика от \"Южен поток\", в този случай,  „Газпром“  може да се резервира дългосрочно бъдещия транспортен капацитет - такъв механизъм вече е била използван за  „Северен поток-2“. Това  съответства на Третия енергиен пакет и новия мрежов кодекс на ЕС . Такава схема следва да сведе до минимум евентуалните искания на Европейската комисия. Виктор Турмаков", "date": "2018.05.31", "title": "„Коммерсант“ : „Турски поток“ ще премине през България"}
{"url": "http://www.focus-news.net/news/2018/05/31/2528361/kyustendil-s-razlichni-initsiativi-shte-bade-pochetena-pametta-na-hristo-botev-v-dupnitsa-i-v-oblastniya-tsentar.html", "text": "С различни инициативи ще бъде почетена в Кюстендил и в Дупница паметта на Христо Ботев и на загиналите за свободата и независимостта на България. Пред Радио „Фокус” – Кюстендил Дима Укалска, началник на отдел „Култура и духовно развитие” към Община Кюстендил, съобщи, че програмата в областния център ще започне от 12.00 часа на площад „Велбъжд”, след воя на сирените, с който в цялата страна се почита 2 юни. Една от най-старите традиции на свободна България, поклонението и изразяването на почит към подвига на безсмъртния Ботев, неговите храбри четници и на всички герои, дали живота си за свободата и независимостта на България, ще събере представители на различни институции, политически партии, неправителствени организации, ученици и граждани. По традиция жителите на село Горановци също ще се включат в преклонението. Отбелязването на Деня на Ботев ще се състои пред паметника на 40-те загинали жители на селото, участвали във войните за свободата и независимостта на България. \r\nВ Дупница също ще бъде отбелязан Денят на Ботев и загиналите за свободата и независимостта на България. Церемонията по поднасянето на венци и цветя на паметника на Христо Ботев ще започне от 11.30 часа. В село Крайници организират конкурс за есе на тема „Ботев в мен – героизъм и дълг“. Инициативата е на местното читалище.\r\nВенцеслав ИЛЧЕВ", "date": "2018.05.31", "title": "Кюстендил: С различни инициативи ще бъде почетена паметта на Христо Ботев в Дупница и в областния център"}
{"url": "http://www.focus-news.net/news/2018/05/31/2528356/volen-siderov-obedineni-patrioti-poseshtenieto-na-premiera-boyko-borisov-v-rusiya-e-uspeshno-i-polezno-za-balgariya.html", "text": "Посещението на премиера Бойко Борисов в Русия е успешно. Това каза пред журналисти в парламента председателят на ПГ на „Обединени патриоти“ Волен Сидеров за посещението на премиера Бойко Борисов в Русия, предаде репортер на Агенция „Фокус“. „Посещението на Бойко Борисов в Москва беше полезно за България“, заяви той. „Това България да бъде страна, през която да минава газопровод от Русия, е възможно да стане. Това е нов момент в отношенията ни с Русия, имаше срив в тях особено през 2014 година с прекратяването на „Южен поток“, посочи Волен Сидеров. „Срещата е изгодна за България, не за някоя друга държава“, коментира той. В отговор на въпрос трябва ли да се свали мораториумът за АЕЦ „Белене“ Волен Сидеров уточни: „Даже закъсняхме с това“. „Изгубихме много време, това са загуби, които заради вътрешно-политически интриги и борби, бяха претърпени от България. Може да бъде построена централата, имаме нужда от нея. Да бъдем продавачи, а не купувачи на ток след време, което е изгодно за България“, изтъкна той. Попитан злопаметен ли е президентът Путин Волен Сидеров посочи: „Не мисля, че на позицията, на която стои може да бъде толкова дребнав, за да е злопаметен. Това е държавник, който гледа стратегически. За него е ясно, че има обстоятелства, които принуждават държави като България да се снишават, както казваше другаря Живков“.\r\nПо повод призива на Веселин Марешки той и Валери Симеонов да се разграничат от проектите за модернизация на армията Сидеров коментира: „Нужно ми е повече време да коментирам думите на Веселин Марешки. Знаете, че в България има двама политически лидери - Борисов и Марешки. Няма да натоварвам себе си. За всяко негово изявление ми е нужно повече време, поне един час медитация“.\r\nБиляна ИВАНОВА", "date": "2018.05.31", "title": "Волен Сидеров, „Обединени патриоти“: Посещението на премиера Бойко Борисов в Русия е успешно и полезно за България"}
{"url": "http://www.focus-news.net/news/2018/05/31/2528343/tsvetan-tsvetanov-gerb-do-situatsiyata-s-aets-belene-stignahme-blagodarenie-na-partiyata-na-korneliya-ninova-koyato-kazva-che-poseshtenieto-premiera-v-rusiya-ne-e-bilo-uspeshno.html", "text": "До ситуацията с АЕЦ „Белене“ стигнахме точно благодарение на Корнелия Нинова и партията й, която днес казва, че посещението на Бойко Борисов в Русия не е било успешно. Това каза пред журналисти в парламента председателят на ПГ на ГЕРБ Цветан Цветанов за проекта АЕЦ „Белене“, предаде репортер на Агенция „Фокус“. „В момента има два платени реактора от българската държава. Трябва да се вземе ясното политическо решение в парламента дали проектът може да продължи, само и единствено на пазарен принцип, защитавайки националния интерес“, заяви той. „По данни на експертите проектът е на стойност около 20 млрд. лева. Държавата е платила около 3 млрд. лева. Трябва да е ясно дали проектът ще се реализира, или просто ще забравим за него“, посочи Цветан Цветанов. „Трябва да дадем възможност правителството да води разговори с потенциални купувачи на АЕЦ „Белене“, обясни той. „Когато говорим за Русия обаче, не бива да забравяме позицията на ЕК и на всички евроатлантически партньори - нарушаването на международното право, свързано с анексирането на Крим и случаят „Скрипал“, каза още Цветан Цветанов.\r\nБиляна ИВАНОВА", "date": "2018.05.31", "title": "Цветан Цветанов, ГЕРБ: До ситуацията с АЕЦ „Белене“ стигнахме благодарение на партията на Корнелия Нинова, която казва, че посещението премиера в Русия не е било успешно"}
{"url": "http://www.focus-news.net/news/2018/05/31/2528366/dobrich-obshtinata-i-prevantivno-informatsionniyat-tsentar-po-narkotichni-veshtestva-organizirat-initsiativata-svetat-e-tsveten-po-povod-denya-na-deteto.html", "text": "Общината и Превантивно-информационният център по наркотични вещества (ПИЦНВ) организират инициативата „Светът е цветен“ по повод Деня на детето. Тя ще се състои на 1 юни от 10.00 до 13.00 часа в градинката пред основната сграда на общинската администрация. Това съобщи Мария Добрева, специалист в ПИЦНВ в Добрич, предаде кореспондент на Радио „Фокус” – Варна. „За мен, а и е общоприета истина, че децата са едно бяло платно. И много са важни краските, с които рисуваме върху това бяло платно. Моето мнение е, че те трябва да бъдат свежи, красиви, вдъхващи много живот и радост. Това е и идеята – на 1 юни да дадем възможност на децата да изявят своята същност, а тя е да рисуват, да се наслаждават на цветовете и да изразяват своите все още мънички и неоформени мисли и желания. Така че ние ще рисуваме, ще преобразим едни сиви бетонни блокчета, които ограждат едни градинки. Ще продължим делото си от миналата година, да го довършим. Но тази година като всяко нещо в нашия живот трябва да има надграждане и развитие, сме решили да допълним и да поставим един акцент. Ако децата се съобразят с него, ще бъде много хубаво, защото ние ще се опитаме да им разкажем за българската шевица“, каза Мария Добрева. Децата ще научат какво е влагала българката в облеклото и въобще в бита като идеи и символика. Малките художници ще имат възможност да използват и шаблони, за да пресъздадат символите, вплитани в миналото в българската шевица, защото везбата по един своеобразен начин „говори“ за българския бит през вековете – за семейството, рода, сватбата, годежа. Надеждите са, че децата ще го уловят и ще го пресъздадат в цветове и краски върху сивия бетон. \r\nЖулиета НИКОЛОВА", "date": "2018.05.31", "title": "Добрич: Общината и Превантивно-информационният център по наркотични вещества организират инициативата „Светът е цветен“ по повод Деня на детето"}
{"url": "http://www.focus-news.net/news/2018/05/31/2528367/ministar-nikolina-angelkova-balgariya-e-v-top-5-na-predpochitanite-destinatsii-za-ruskite-turisti.html", "text": "България е в топ 5 на предпочитаните от руснаците туристически дестинации и има голяма база за растеж в броя на посетителите от федерацията у нас. Много важни са стъпките, които бяха подкрепени на високо политическо ниво от премиера Бойко Борисов и президента Владимир Путин в настоящата геополитическа обстановка и конкуренцията на страни като Турция и Египет. Това заяви пред медии в Москва министърът на туризма Николина Ангелкова след разговорите в рамките на посещението на българската правителствена делегация начело с българския министър-председател, съобщиха от пресцентъра на Министерство на туризма. На срещите бе отбелязано отново, че нашата страна предлага изключително качествен туристически продукт особено за семеен и детски туризъм. „Задържаме и позицията на първо място за търсене в тези направления според оценката на „Нешънъл джиографик травълър“, допълни тя.\r\nМинистър Ангелкова имаше среща и с министъра на културата на Руската федерация Владимир Мединский, в чийто ресор е и сектор туризъм. Тя разговаря и с ръководителя на Федералната агенция по туризъм (ФАТ) Олег Сафонов. „Имаме прекрасни отношения с г-н Сафонов и отново  потвърдихме доброто взаимно сътрудничество за развитието на различни видове туризъм. Освен към ключовия морски отдих посетителите от Руската федерация проявяват много голям интерес и към поклонническите, културно-историческите, балнео- и СПА, фестивалните и други специализирани услуги. Да не забравяме и детските лагери, които имат дълги традиции в нашите отношения\", подчерта министър Ангелкова. Тя припомни, че последните години, особено 2016-а, бяха рекордни за посещенията на руски туристи в България. „Тогава имаше около 20% ръст, за миналата година запазихме тази устойчивост. Надяваме се през 2018-а да успеем да затвърдим тези резултати и да имаме около 550 хил. руски туристи\", каза още тя. \r\n„Поехме като ангажимент да организираме съвместни инициативи и в България, и в Русия на двете министерства и ФАТ, но най-важното е, че получихме изключителната подкрепата и на премиера Борисов, и на президента Путин за това колко е важно да се развива туризмът\", коментира Ангелкова. „Те подкрепиха нашето предложение да обявим 2019 г. за година на туризма на Русия в България и на България в Русия и на тази база предстои да подпишем специална програма до края на годината. Това се случва за първи път изобщо в отношенията между двете страни и съм убедена, че допълнително ще стимулира сектора. Вече имаме потвърждение за посещение на Олег Сафонов през есента в България в рамките на Международния конгрес  на световните цивилизации и историческите маршрути, който организираме, и тогава ще обявим официално взетото решение\", стана ясно от думите на министъра. \r\nНиколина Ангелкова поясни, че по време на срещите между премиера Борисов и президента Путин е било изтъкнато колко важна и сигурна дестинация е България за руските туристи. „Благодаря изключително за подкрепата и на двамата, защото това ще допринесе още повече за стимулирането на туристопотока. Информирах нашите домакини, че стартираме специална комуникационна кампания от 1 юни за руския пазар по всички медийни канали. Получихме много положителни отзиви и подкрепа за нашата работа с регионите на федерацията. Фокусираме активно нашите двустранни отношения с тях, защото има подчертан интерес към България не само от големите градове\", допълни българският министър.", "date": "2018.05.31", "title": "Министър Николина Ангелкова: България е в топ 5 на предпочитаните дестинации за руските туристи"}
{"url": "http://www.focus-news.net/news/2018/05/31/2528375/plamen-georgiev-kpkonpi-savsem-skoro-shte-ima-rezultat-ot-proverkite-za-koruptsionni-praktiki-na-magistratite.html", "text": "Съвсем скоро ще има резултат от проверките за корупционни практики на магистратите. Това съобщи във Велико Търново председателят на Комисията за противодействие на корупцията и за отнемане на незаконно придобитото имущество (КПКОНПИ) Пламен Георгиев, предаде репортер на Радио „Фокус“ – Велико Търново. Георгиев посочи, че комисията не работи само по подадени сигнали, а разчита и на базата данни, с която разполага. „Имаме доста информация за различни лица, но въпросът е, че ние трябва да се погрижим да я облечем в законова форма, за да има наистина основание за събиране на доказателства в последствие. Сигнали и информация има много, но е много трудно да съберем годни доказателства“, заяви Пламен Георгиев. \r\nТой съобщи, че на интернет страницата на Комисията за противодействие на корупцията и за отнемане на незаконно придобитото имущество ще бъде публикувана информация от имотните декларации и декларациите за конфликт на интереси, както и за размера на заплатите на магистрати и на хора, заемащи публични длъжности. Това ще се случи шест месеца след подаване на декларациите. В този срок комисията ще извърши проверка за истинността на подадената информацията. „След изтичане на този срок всички декларации ще бъдат качени на интернет страницата. Така ще има максимална прозрачност“, заяви Пламен Георгиев. Той не скри размера на своята заплата, като посочи, че тя е регламентирана и закона и представлява 90% от заплатата на председателя на Народното събрание.\r\nНадежда КРЪСТЕВА", "date": "2018.05.31", "title": "Пламен Георгиев, КПКОНПИ: Съвсем скоро ще има резултат от проверките за корупционни практики на магистратите"}
{"url": "http://www.focus-news.net/news/2018/05/31/2528376/dobrich-neyavyavane-na-edin-ot-podsadimite-otlozhi-deloto-sreshtu-bivshiya-oblasten-upravitel-i-dvama-sluzhiteli-ot-oblastna-administratsiya-i-sluzhbata-po-kadastar.html", "text": "Неявяване на подсъдим отложи дело в Окръжния съд срещу трима души, обвинени за престъпление по служба, съобщиха от пресцентъра на Окръжния съд в Добрич. Окръжен съд – Добрич е отложил наказателно дело заради неявяване на един от тримата подсъдими. Отложени са насрочените за днес и утре две поредни заседания за изслушване на заключителните пледоарии на страните по делото, водено срещу бившия областен управител на Добрич Динчер Хаджиев, бившия директор на Дирекция „Административен контрол, регионално развитие и държавна собственост” в Областна управа Пламен Ганев и Костадин Костадинов - бивш началник отдел „Създаване и поддържане на кадастър” в Службата по кадастър в Добрич. Срещу тримата са повдигнати обвинения за престъпления по служба с цел облага. Обвинението твърди, че нарушенията са извършени при сделки с недвижими имоти, които са довели до неправомерно придобиване на имущество от държавата и от Специализираната болница за рехабилитация „Тузлата“ ЕООД, от което са настъпили значителни имуществени вреди за държавата и за дружеството. Според обвинителния акт деянията са извършени от края на 2006 г. до началото на 2008 г. при условията на продължавано престъпление. Причина за отлагане на делото е станал подсъдимият Костадинов, който не се е явил в съдебната зала. Неговият адвокат е обяснил, че отсъствието се дължи на влошеното здравословно състояние на мъжа и е представил медицински документи, според които той е лекуван в болнично заведение, след което му е предписано 30-дневно домашно лечение. Съдебният състав е установил, че в представената медицинска документация не е отбелязано, че заболяването на лицето не позволява явяването му пред органите на съдебната власт, каквото е задължителното изискване. Съдът е приел, че подсъдимият става причина за отлагане на заседанието без да са налице уважителни причини за това и му е наложил глоба от 200 лева. Със същата сума е санкциониран и адвокат по делото, който също без уважителни причини не се е явил в съдебната зала. Наказателното производство ще продължи на 17 и 18 септември от 9.30 часа.", "date": "2018.05.31", "title": "Добрич: Неявяване на един от подсъдимите отложи делото срещу бившия областен управител и двама служители от Областна администрация и Службата по кадастър"}
{"url": "http://www.focus-news.net/news/2018/05/31/2528370/veliko-tarnovo-obshtinskite-savetnitsi-izlyazoha-s-deklaratsiya-do-ministara-na-obrazovanieto-i-naukata-s-iskane-tvorchestvoto-na-emiliyan-stanev-da-ostane-v-uchebnite-programi.html", "text": "Общинските съветници във Велико Търново излязоха с декларация до министъра на образованието и науката с искане творчеството на Емилиян Станев да остане в учебните програми, предаде репортер на Радио „Фокус“ – Велико Търново. Предложението за това бе на групата общински съветници от БСП. \r\nВ декларацията се посочва: „Уважаеми г-н Министър, с тревога разбрахме за намеренията на Министерство на образованието и науката творчеството на един от най-големите писатели на 20 век, Емилиян Станев, да отпадне от учебната програма. Противопоставяме се на опитите да се посегне на големия великотърновски автор. Ако новата учебна програма стане факт, цяло едно поколение ще бъде ощетено, защото неговите произведения нямат аналог. Няма български автор, който да замести неговите творби. Знак за това е, че 110 години след рождението му неговото творчество е издадено в Полша – една страна с изключително богата литература. Абсурдът е в това, че там се обмисля идеята неговите произведения да бъдат изучавани, а в родната му страна, по необясними за нас причини, е на път тотално да изпадне от учебниците по литература. Оценяваме като обида и лош знак, за младото поколение в българското образование, един от бележитите български писатели да изчезне от учебните програми. Творчеството на автора на „Крадецът на праскови“, „Чернишка“,“Иван Кондарев“, „Лакомото мече“, „Повест за една гора“, „Когато скрежът се топи“, „Антихрист“, „Търновска царица“ ще остане да живее вечно и има заслужено място в българските учебници“. \r\nОбщинските съветници се обединиха и подкрепиха декларацията с 29 гласа „за“ и само един „против“. Отрицателният вот бе на общинският съветник от Реформаторски блок Мирослав Трифонов.  „Няма да подкрепя тази декларация, не защото не харесвам творчеството на Емилиян Станев, не защото като гражданин на Велико Търново не оценявам това, което е допринесъл той за града, а защото не искам да участвам в евтин политически пиар. Къде бяхте, когато преди години се заговори, че ще извадят Ботев от учебните планове? Такава декларация нямаше. Някой от вас обърна ли  се към Министерство на образованието да попита налага ли се това, ще бъде ли изобщо изваден и какви са причините. Празни декларации единствено и само губят времето на Общинския съвет. Имаме 49 точки, които трябва да решаваме и са важни, а не да се упражняваме в пиар на БСП“, заяви Мирослав Трифонов.\r\nДекларацията бе подкрепена от общинският съветник от ВМРО Николай Цонев. „Трябва да имаме гражданска позиция. Приемам тази декорация като една гражданска позиция, не на партиите в Общински съвет, а на гражданите на Велико Търново. Мисля, че ако някой трябва да защитава творчеството и личността на Емилиян Станев,  като част от учебното съдържание и учебните програми, това трябва  да бъдат хората от Велико Търново, а не някой друг“, посочи Цонев.\r\nОбщинският съветник от ПП ГЕРБ Ненко Генчев поздрави групата на БСП за бързата реакция. „Наша работа е да реагираме веднага, независимо дали основанията са реални, ако щете и от местен патриотизъм, в което няма нищо лошо“, допълни той.\r\nНадежда КРЪСТЕВА", "date": "2018.05.31", "title": "Велико Търново: Общинските съветници излязоха с декларация до министъра на образованието и науката с искане творчеството на Емилиян Станев да остане в учебните програми"}
{"url": "http://www.focus-news.net/news/2018/05/31/2528371/sofiya-direktorat-na-tsentar-zhorzh-pompidu-v-parizh-shte-iznese-spetsialna-lektsiya-vav-frenskiya-institut-na-2-yuni.html", "text": "Директорът на Център „Жорж Помпиду“ – Париж Бернар Блистен пристига със свой екип в София по специална покана на кмета Йорданка Фандъкова и министъра на културата Боил Банов в следствие на интереса, заявен от Центъра да проучи възможността за създаване на колекция от българско авангардно и съвременно изкуство, което да бъде представено във Франция. Това съобщиха от пресцентъра на Столична община. Блистен ще гостува за първи път в България и на 2 юни от 15.30 часа ще изнесе лекция във Френския институт. Пред аудиторията той ще представи дейността на Центъра „Жорж Помпиду“, а главният уредник Никола Лиучи - Гутников ще разкаже за проекта „Колекция!“ – едно от най-значимите дарения на съвременно руско изкуство в света, което беше представено с голям успех през 2017 година в Центъра. \r\nСъщият ден Бернар Блистен ще гостува на кмета Йорданка Фандъкова и се очаква двамата да обсъдят възможностите на София да представи българско изкуство в Париж. \r\nОрганизатори на посещението на г-н Блистен и екипа на Център „Жорж Помпиуду“ - Париж са кураторът Десислава Димова, Фондация МУСИЗ и Столичната община, със съдействието на Френския институт.", "date": "2018.05.31", "title": "София: Директорът на Център „Жорж Помпиду“ в Париж ще изнесе специална лекция във Френския институт на 2 юни"}
{"url": "http://www.focus-news.net/news/2018/05/31/2528374/kathimerini-makedonskata-tsarkva-se-otkazva-ot-svoyata-identichnost.html", "text": "Македонската църква призова Вселенската патриаршия да я приеме в лоното си в ход, който се смята за важен за продължаващите преговори между Скопие и Атина за името на бившата югославска република, пише електронното издание на гръцкия вестник Kathimerini, като коментира, че изглежда МПЦ-ОА планира да се откаже от своята идентичност като църква на Македония. \r\nСпоред съобщение Светият синод на Вселенската патриаршия обмисля искането на ръководството на църквата на Македония да бъде приета под името „Архиепископия на Охрид\". Заявката идва с писмо от премиера на Македония Зоран Заев, адресирано до Вселенския патриарх Вартоломей, предстоятел на православните християни в света.\r\nТози ход се смята за значителен, тъй като идва вследствие на реакциите на Вселенската патриаршия на молба от Македонската църква за присъединяване към Българската православна църква, която от своя страна подкрепи искането й. Този инцидент (определение на редакцията) доведе до силна реакция от страна на вселенския патриарх, която заяви, че „действието на църквата в България е грешно. Това усложнява нещата\".\r\n\"Майката-църква на всички балкански народи е тази в Константинопол\", категоричен бе Вартоломей. \r\nПравославната църква на Македония понастоящем е под юрисдикцията на църквата в Сърбия, но е част от Вселенската патриаршия до 30-те години на миналия век.Тереза Герова", "date": "2018.05.31", "title": "Kathimerini: Македонската църква се отказва от своята идентичност"}
{"url": "http://www.focus-news.net/news/2018/05/31/2528378/bulgargaz-vnasya-do-10-yuni-iskane-za-poskapvane-na-gaza-ot-yuli.html", "text": "До 10 юни Булгаргаз ще внесе в Комисията за енергийно и водно регулиране (КЕВР) искане за увеличение на цената на газа от 1 юли. Това заяви председателят на КЕВР Иван Иванов след днешното обществено обсъждане на новите цени на тока и топлинната енергия от юли, предаде БНТ.\r\n„Комисията продължава да следва консервативната си политика и да не допуска сериозни промени по отношение на исканите цени. Към този момент КЕВР не може да отчете цената на газа, който идва от Русия, каква ще е тя не мога да кажа, тъй като все още \"Булгаргаз\" не е изчислил”, отбеляза председателят на регулатора.\r\nОт държавното газово дружество преди месец обявиха, че цената на синьото гориво може да поскъпне от юли с 16%. Иван Иванов поясни, че при очакваното поскъпване на тока, парното и топлата вода не е отчетено исканото от \"Булгаргаз\" увеличение. Ако това се потвърди, по думите на Иванов, естествено ще има отражение най-вече за индустриалните потребители, тъй като битовите през лятото консумирали по-малки количества газ.\r\nПредседателят на КЕВР коментира и решението на Европейската комисия по отношение на отменените рестрикции спрямо \"Газпром\". В преговорите се заговори, че руската корпорация е задължена да намали цената на газа за България. „Очаквам в най-кратък срок българското правителство да започне преговори, защото \"Газпром\" сами няма да намали цените. Както знаем, ЕК заяви в своето решение, от момента на неговото влизане в сила - България и още 7 страни са в правото си да поискат начало на преговори. Пак казва ЕК е дала зелена светлина, българската страна трябва да реагира най-скоро”, категоричен е Иванов.", "date": "2018.05.31", "title": "\"Булгаргаз\" внася до 10 юни искане за поскъпване на газа от юли"}
{"url": "http://www.focus-news.net/news/2018/05/31/2528380/ministar-krasen-kralev-otkri-sreshtata-na-sportnite-ministri-na-es-v-parizh.html", "text": "Министърът на младежта и спорта Красен Кралев изнесе основната встъпителна реч по време на откриването на неформалната среща на министрите на спорта от държавите-членки на ЕС, която се провежда в Париж, Франция. Това съобщиха от пресцентъра на Министерството на младежта и спорта. Срещата се организира по инициатива на френския министър на спорта Лора Флесел във връзка с предстоящите Летни олимпийски и паралимпийски игри в Париж 2024 г. Събитието се провежда с подкрепата на България като председателстваща Съвета на ЕС държава. На срещата присъстваха еврокомисарят по спорта, младежта, образованието и културата Тибор Наврачич, президентът на Европейският олимпийски комитет Янеш Косианчич и президентът на Френския паралимпийски комитет Емануел Асман.\r\n“Kато председател на Съвета на ЕС България беше първата държава, изразила подкрепа за инициативата на Франция да превърне Олимпийските и Паралимпийските игри през 2024 г. не само на Франция, но на целия Европейски съюз”, заяви Красен Кралев. По думите му, Европейският съюз е люлка на най-значимото спортно събитие в света - Олимпийските игри. Българският спортен министър обясни, че един от основните приоритети в сектор „Спорт“ по време на Българското председателство на Съвета на ЕС е именно утвърждаването на европейските ценности чрез спорта. В тази връзка по време на Съвета на министрите на ЕС бяха приети заключения, в които държавите-членки се приканват „да утвърждават общите ценности на ЕС във връзка с големи спортни прояви, организирани от спортното движение, често в сътрудничество с публични органи“.\r\nСпоред министър Кралев споделянето на големи домакинства между няколко държави е интересен начин за споделяне на икономическата тежест и преодоляване на серия от предизвикатества, като в същото време се предоставя възможност на по-широк спектър от зрители да се докоснат до спорт на най-високо ниво. “България вече има опит в тази насока, като през 2015 г. организирахме съвместно с Италия Европейско първенство по волейбол за мъже, а през септември тази година отново заедно ще реализираме Световно първенство по волейбол за мъже”, коментира той. Страната ни ще продължи да участва в съвместната организация на големи спортни прояви.\r\nПред колегите си спортни министри Кралев изрази убедеността си, че те също полагат сериозни усилия в организирането на спортни състезания. “Така, всеки един от нас пряко и косвено във всекидневната си дейност на спортен министър работи за промотирането на ЕС като водещо място за провеждане на големи спортни събития. А когато всички заедно работим целенасочено и в синхрон, резултатите ще бъдат още по-добри. Това гласи и мотото на българското председателство на Съвета на ЕС: United We Stand Strong. И ние трябва да бъдем обединени, защото държавите от ЕС срещат все по-силна конкуренция за домакинства на големи състезания”, подчерта министърът на младежта и спорта.\r\nКрасен Кралев отчете факта, че според редица международни статистически проучвания туризмът се облагодетелства най-вече от спорта, с внушителните между 12 и 15 милиона пътувания, извършени по цял свят ежегодно с главна цел гледане на спортни събития. “Tова определено доказва ролята и приноса на спорта за утвърждаването на Европейския съюз като водеща туристическа дестинация и общност богата със своята история и културно многообразие”, заяви българският министър.\r\nМинистър Кралев завърши изказването си на Стад дьо Франс с думите на основателя на Международния олимпийски комитет Пиер дьо Кубертен, който поставя началото на организираното спортно движение: „За всеки човек спортът е потенциален източник на вътрешно самоусъвършенстване“. И допълни: “Нека продължим да развиваме ЕС като едно по-добро място за спорта!”\r\nВ края на срещата бе приета декларация, която ще послужи като една здрава основа за целенасочената работа за утвърждаването на ЕС като водещ регион за домакинство на спортни събития.", "date": "2018.05.31", "title": "Министър Красен Кралев откри срещата на спортните министри на ЕС в Париж"}
{"url": "http://www.focus-news.net/news/2018/05/31/2528377/rossiyskaya-gazeta-balkansko-razklonenie-turski-potok-mozhe-da-dostigne-do-balgariya.html", "text": "Руският президент Владимир Путин прие българския министър-председател Бойко Борисов. Една от основните теми на разговора им бе сътрудничеството в търговско-икономическата сфера и енергетиката. Но основната новина е друга, напомня руското издание „Российская газета“.\r\n\"Винаги сме обсъди с турските ни партньори въпроса за възможностите за изход на „Турският поток“ в Европа, включително и през България. И вчера президентът на Турция Реджеп Тайип Ердоган Ердоган в нашия телефонен разговор отново потвърди това“, заяви  руският президент.\r\nЕстествено на срещата бе невъзможно да не се припомни  тъжната съдба на „Южен поток\". \r\n\"Българската страна изразява съжаление за провала на проекта „Южен поток“, изпълнението му щеше да бъде много полезно за България“, обясни руският лидер.\r\n„Много съм благодарен, че не сте злопаметни по този повод, но старшите винаги са големи и винаги и прощават“, заяви Борисов на свой ред.\r\n„Смущава ме кой е по-стар, кой е по-млад, имайки предвид, че старшият винаги трябва да плаща“, парира го Путин и припомни, че загубите на „Газпром“ са около 800 млн. евро. Виктор Турмаков", "date": "2018.05.31", "title": "„Российская газета“ : Балканско разклонение – „Турски поток“ може да достигне до България"}
{"url": "http://www.focus-news.net/news/2018/05/31/2528381/veliko-tarnovo-s-polagane-na-osnovite-na-pametnik-na-hristo-botev-shte-zapochnat-chestvaniyata-na-denya-na-zaginalite-za-svobodata-na-balgariya-v-grada.html", "text": "С полагане на основите на паметник на Христо Ботев ще започнат честванията на Деня на загиналите за свободата на България във Велико Търново, съобщиха от пресцентъра на Общината. Това ще се случи в 11.30 часа, а новият монумент ще е разположен в градинката пред сградата на Български пощи. Минути преди 12.00 часа ще бъдат поставени часови пред паметниците на Васил Левски, на Стефан Стамболов, Паметника на обесените, „Велчова завера“ и Паметната плоча на загиналите. Ще бъде отдадена чест и ще бъдат положени цветя. След едноминутния сиренен вой в 12.00 часа на паметник „Майка България“ по повод 142 години от гибелта на Христо Ботев ще бъде представена литературна композиция под надслов „Прекланям се пред гения на Ботев!“, изпълнена от Белослава Маринова, Ивана Петрова и Михаил Георгиев - ученици на ПМГ „Васил Друмев”. Заупокойна молитва ще отслужи свещеноиконом Славчо Иванов. След това ще се състои военен ритуал по поднасяне на венци и цветя на признателност и ще прозвучи химнът на България. \r\nОрганизатори на честванията са Община Велико Търново, Национален военен университет „Васил Левски”, Общонародна фондация „Христо Ботьов” - клуб Велико Търново, Общински комитет „Васил Левски“ и Великотърновска Света митрополия.", "date": "2018.05.31", "title": "Велико Търново: С полагане на основите на паметник на Христо Ботев ще започнат честванията на Деня на загиналите за свободата на България в града"}
{"url": "http://www.focus-news.net/news/2018/05/31/2528368/rossiyskaya-gazeta-turski-potok-mozhe-da-dostigne-do-balgariya.html", "text": "Русия и Турция работят по вариант за разширяване на газопровода \"Турски поток\" в България. Това стана известно след пресконференцията на руския президент Владимир Путин и българския премиер Бойко Борисов, пише „Российская газета“.\r\n„Винаги сме обсъждали с нашите турски партньори въпроса за възможността на турския поток към Европа, включително през България, а вчера турският президент Реджеп Тайип Ердоган потвърди това в нашия телефонен разговор“, заяви руският президент.\r\n„Ние разбираме, а от българска страна е наясно, че за изпълнението на мащабните проекти са нужни най-вече финансови гаранции, които да бъдат изразени или в държавни гаранции за българското правителство, или в съответните решения на Европейската комисия. Друго нещо, което е всеки знае, никой не иска да повтори някакво разочарование, всеки иска, напротив, да продължи напред“, допълни  Путин.\r\n„Разбирам и аз го виждам - българската страна изразява съжаление за провала на проекта „Южен поток\" , защото изпълнението му ще бъде много полезно за България“, смята  руският лидер. Той също така припомни, че загубите на „Газпром“ във връзка с отхвърлянето на \"Южен поток“  възлизат на приблизително 800 милиона евро. \r\n„Поемам част от вината за развитието на ситуацията“,  кимна Бойко Борисов. „Благодарим ви, че не показвате никаква злопаметност и не определяте степента на вината на всеки политик,. Ние мислим за бъдещото развитие на икономиката на нашите две страни“, обясни той\r\n„Путин ни информира, че е говорил вчера с турския президент и никой не възразява срещу това тръбопровода „Турски поток“ да продължи към България\", съобщи Борисов. \r\n„В крайна сметка всеки се интересува от създаването на благоприятно положение на енергийния пазар на Европа в интерес на всички - продавачи и купувачи“, допълни Путин.  \"Въпросът за обема на доставките и транзита трябва да бъде решен в общия комплекс от доставки на нашите енергийни носители на европейския пазар“, подчерта Путин.  Виктор Турмаков", "date": "2018.05.31", "title": "„Российская газета“ : „Турски поток може да достигне до България"}
{"url": "http://www.focus-news.net/news/2018/05/31/2528379/mkd-makedoniya-spored-edi-rama-velika-albaniya-e-bila-opravdanie-za-etnichesko-prochistvane.html", "text": "Албанският премиер Еди Рама заяви, че Косово има най-високи стандарти за правата на малцинствата и че отношението към сърбите в Косово и албанците в Прешево са несравними, предава македонската медия  „МКД“.\r\n„Косово днес е блестящ пример за зачитане на правата на малцинствата. Не може да се сравнява как се третират сърбите в Косово и албанците в Прешево. Косово има най-високи стандарти, следвани от останалите“, убеден е Рама\r\nСъщевременно той зачеркна темата за  „Велика Албания“, казвайки, че е време всички да разберат, че не съществува никакъв план за албанците с изключение на това Албания и Косово да влязат в Европейския съюз. „Това се използва като оправдание за етническо прочистване“, заяви албанският премиер. Виктор Турмаков", "date": "2018.05.31", "title": "„МКД“ (Македония): Според Еди Рама „Велика Албания“ е била оправдание за етническо прочистване"}
{"url": "http://www.focus-news.net/news/2018/05/31/2528372/moskovskiy-komsomolets-vladimir-putin-potvardi-po-vreme-na-pregovorite-si-s-balgarskiya-premier-gotovnost-da-prodalzhi-tranzita-na-gaz-prez-ukrayna.html", "text": "Президентът на Русия Владимир Путин заяви след преговорите си с министър-председателя на България Бойко Борисов, че Русия е готова да запази газовия транзит през Украйна, пише „Московский Комсомолец“.\r\nРуският президент напомни, че въпросът за строителството на „Северен поток -2“ остава злободневна тема в Европа.- Според него все още не е ясно какви обеми на гориво ще де доставят по него на европейските потребители.\r\n„Въпрос е доколко ще запазим транзита през Украйна“, допълни Путин.  Виктор Турмаков", "date": "2018.05.31", "title": "„Московский Комсомолец“ : Владимир Путин потвърди по време на преговорите си с българския премиер готовност да продължи транзита на газ през Украйна"}
{"url": "http://www.focus-news.net/news/2018/05/31/2528385/bdzh-podaryava-na-detsa-v-neravnostoyno-polozhenie-patuvane-s-paren-lokomotiv-do-bankya-po-sluchay-1-yuni.html", "text": "За шеста поредна година „БДЖ–Пътнически превози” ЕООД ще подари на деца в неравностойно положение едно незабравимо пътуване с парен локомотив. Инициативата е по случай Международния ден на детето – 1 юни. Тазгодишното пътуване ще бъде до Банкя, където от местната община ще се погрижат за приятния престой на малчуганите в градчето. Събитието ще се осъществи със съдействието на Дирекция „Социални дейности” към Столична община. Това ъсобщиха от пресцентъра на БДЖ.\r\nВ специалния влак ще пътуват деца заедно с техните придружители от Центрове за настаняване от семеен тип „Любен Каравелов”, „Сава Филаретов”, „Екзарх Йосиф”, „Христо Ботев, „Георги Бенковски”, „Георги Раковски”, „Патриарх Евтимий”, „Райна Княгиня” и „Баба Тонка Обретенова”.\r\nНа 1 юни детският влак, теглен от парен локомотив, ще посрещне своите гости на първи перон на Централна гара София в 10:15 ч. Влакът ще потегли в 10:45 ч. и ще се движи по маршрут София – Банкя – София. \r\nАтракционният влак ще пристигне в гара Банкя в 11:15 ч. По време на престоя на ретро композицията за децата ще бъде изнесена специална програма от малчуганите от местната детска градина, а след нея всички ще се забавляват и играят с аниматори. На връщане влакът ще потегли от Банкя в 13:45 ч. и ще пристигне на Централна гара София в 14:15 ч.\r\nДетският празник, организиран от „БДЖ–Пътнически превози” ЕООД, ще завърши с обяд и подаръци по време на пътуването на влака към София.\r\nПредставителите на медиите, които проявяват интерес да отразят събитието, могат да заповядат в 10:15 ч. на първи перон на Централна гара София.\r\nПарният локомотив от серия 01.23 е произведен в локомотивната фабрика SLM Winterthur, Швейцария през 1935 г. и е представител на най-масовата серия бързоходни локомотиви в историята на българските железници. През 1979 г. локомотив 01.23 (последната машина от локомотивите от серия 01) е определен за музеен локомотив и става един от експонатите от музейната колекция „Железопътно наследство”. По случай 100-годишнината на ЖП тракция и депо София през 1988 г., 01.23 е възстановен като действащ музеен локомотив на БДЖ. На 20-и септември 1989 г. локомотивът обслужва влака „Ориент експрес” при преминаването му през България.\r\nПрез 2003 г. локомотивът е възстановен отново за движение и към настоящия момент се използва за атракционни, юбилейни и туристически пътувания, както и за участия във филмови продукции.", "date": "2018.05.31", "title": "БДЖ подарява на деца в неравностойно положение пътуване с парен локомотив до Банкя по случай 1 юни"}
{"url": "http://www.focus-news.net/news/2018/05/31/2528382/moskovskiy-komsomolets-vladimir-putin-prosti-na-balgariya-800-miliona-evro-zagubeni-ot-rusiya-za-provala-na-yuzhen-potok.html", "text": "Руският президент Владимир Путин прости на българския премиер Бойко Борисов 800 милиона евро, загубени от Русия заради провала на проекта „Южен поток“. На преговорите им в Кремъл е решено България да участва в новия газов проект, който Москва осъществява съвместно с Анкара. Второто разклонение на „Турски поток“ ще премине през България, което ще позволи на Кремъл да се отблагодари на Сърбия и Унгария, които са били редом дори в трудните времена, коментира „Московский Комсомолец“.\r\nОт последното заседание на руските и българските лидери изминаха осем години. През това време много неща се промениха - и самият Бойко Борисов, и Владимир Путин, и на руско-българските отношения, усложнени от натиска от страна на САЩ, да не говорим за кученцето каракачанска овчарка, която бе подарена на Путин в София. Пухкавото пале се е превърнало в голямо куче пазач.\r\nИ само темата на преговорите остана същата: както преди 8 години, лидерите на Русия и България се срещнаха, за да обсъдят сътрудничеството в газовия сектор, за което се появиха атрактивни перспективи.\r\nВ началото на разговорите Владимир Путин не пропусна да напомни, че отношенията с България през последните години не се развиват по най-добрия начин - дълго време не е имало контакти. \r\nПутин заяви на Борисов, че очаква да се възобнови сътрудничеството, което отговаря на интересите на двете страни. „Русия винаги е имала съответното влияние в нашия регион. Ние сме готови да обсъдим всички аспекти на нашите отношения“, се съгласи премиерът.\r\nПодобни помирителни изявления на лидерите на двете страни бяха предизвикани от новата ситуация на газовия пазар. Турция изгражда второто разклонение на газопровода „Турски поток“ на нейна територия. \r\nСлед 2014-15 г., разгневена от провала на „Южен поток“ в България, Русия имаше склонност да си сътрудничи с Гърция и Италия. Но този маршрут би изключил от списъка на транзитните държави верни съюзници на Москва като Сърбия и Унгария, които също искаха да получат гаранции за доставките на газ и възможността да развият собствена инфраструктура за транспортиране на газ. Следователно, когато страстите се понижиха, Кремъл реши да се върне към предишната версия на проекта, която предвижда участието на България. Виктор Турмаков", "date": "2018.05.31", "title": "„Московский Комсомолец“ : Владимир Путин прости на България 800 милиона евро, загубени от Русия за провала на „Южен поток“"}
{"url": "http://www.focus-news.net/news/2018/05/31/2528362/spetsializiraniyat-apelativen-sad-otlozhi-za-sledvashtiya-vtornik-deloto-na-desislava-ivancheva-i-bilyana-petrova.html", "text": "Специализираният апелативен съд отложи за следващия вторник делото на Десислава Иванчева и Биляна Петрова, предаде БНР. Специализираният апелативен съд днес трябваше да реши ще бъдат ли отстранени от длъжност задържаните за подкуп – кметицата на „Младост“ и нейната заместничка. Десислава Иванчева и Биляна Петрова обаче поискаха време да четат материалите по делото и съдът пренасрочи заседанието за другия вторник. А Иванчева използва медиите, за да каже: „Няма такава държава, няма такова правосъдие… Абсолютно е нагласено, както каза Марковски – Ако има правосъдие, ние сме китайци“. \r\nТя поиска на мястото ѝ Столичния общински съвет да сложи пиарът ѝ Петър Кържилов, защото щял да продължи каузата \"Зелен Младост\".\r\nДесислава Иванчева, Биляна Петрова и бившият районен кмет Петко Дюлгеров вече повече от месец са в ареста по обвинение в искане и получаване на подкуп.\r\nПрокуратурата поиска временното прекратяване на правомощията им, след като стана ясно, че от килията си в Националното следствие Иванчева е издала заповед за уволнението на заместник-кмета на „Младост“ Румен Русев, който е един от основните свидетели срещу нея. Във факта, че иска да управлява общината, макар и „под стража“, прокуратурата видя опасен прецедент, но и предупреждение към свидетелствалите срещу нея хора от общинската администрация.\r\nНаблюдаващите прокурори разчетоха в уволнението на Русев опит да бъде притиснат, за да оттегли показанията си. Иванчева обаче твърди, че кадровите ѝ решения са в синхрон със закона, а действията на прокуратурата целели „политическото ѝ унищожение\".\r\nСъщата е позицията и на заместничката ѝ. За Биляна Петрова държавното обвинение не разполага с конкретни документи, но има подозрение, че уволнението на Русев целяло тя да бъде назначена от Десислава Иванчева – пак от ареста, за изпълняващ длъжността кмет на „Младост“. И така Иванчева, макар с обвинение в подкуп, да продължи фактически да управлява столичния район. Петрова е сочена за съучастник на Иванчева в изнудването на бизнесмена Александър Ваклин.", "date": "2018.05.31", "title": "Специализираният апелативен съд отложи за следващия вторник делото на Десислава Иванчева и Биляна Петрова"}
{"url": "http://www.focus-news.net/news/2018/05/31/2528384/ministar-krasimir-karakachanov-balgariya-e-chast-ot-obshtata-politika-za-sigurnost-i-otbrana-na-es-i-e-otgovorna-za-prinosa-v-osashtestvyavaneto-na-tazi-politika.html", "text": "За да гарантирана своята национална сигурност, България днес се стреми да постигне ново качество в изграждането и развитието на Въоръжените ни сили и да продължи да се утвърждава като ефективен и уважаван съюзник в НАТО и участник в Общата политика за сигурност и отбрана на Европейския съюз. Това заяви заместник министър-председателят по обществения ред и сигурността и министър на отбраната Красимир Каракачанов днес при откриването на девета международна научна конференция \"Научните изследвания, иновации и индустриално сътрудничество в интерес на общата Европейска отбрана и сигурност\", съобщиха от пресцентъра на Министерство на отбраната. Конференцията се организира от Института по отбрана „Професор Цветан Лазаров“ и Фондация „Хемус’95” и е под патронажа на Министерството на отбраната на Република България. Събитието е част от официалния календар на българското председателство на Съвета на Европейския съюз.\r\n„Политиката на Европейския съюз за научни изследвания и технологии има ясно определени цели, стабилно финансиране и е дългосрочно гарантирана. Тя е насочена към изграждането на интегрирано европейско изследователско пространство за постигането на дълготраен и устойчив икономически растеж“, заяви министър Каракачанов. Той подчерта, че в национален план европейската интеграция на страната ни открива възможности за нови перспективи и в същото време за нови отговорности на българското общество и ръководство. „България е част от Общата политика за сигурност и отбрана на Европейския съюз и е отговорна за приноса в осъществяването на тази политика“, подчерта министърът на отбраната. „Важен приоритет за Българската армия е модернизацията на Въоръжените сили с нова бойна техника за повишаване на военния потенциал на Сухопътните войски, с нов тип боен самолет за Военновъздушните сили и с нов тип многофункционален модулен патрулен кораб за Военноморските сили. Целта е да се постигне изграждане на технологично развити, балансирани, оперативно съвместими, мобилни и експедиционни Въоръжени сили, отговарящи на водещите световни концепции и стандарти в областта на отбраната“, каза в заключение министър Каракачанов.\r\n„Всички европейски граждани искат по-сигурна Европа. През 2016 г. приехме Плана за европейска отбрана. Миналата година за пръв път европейският бюджет беше използван, за да се финансират колаборативни проекти в областта на отбраната. Първата стъпка беше подготвителни действия в областта на изследванията. Това беше малка стъпка, но важна за нас, за да използваме средствата от сегашния европейски бюджет“, посочи Елжбета Биенковска, еврокомисар по вътрешен пазар, промишленост, предприемачество и малки и средни предприятия. Тя подчерта, че 500 милиона евро са отделени от европейския бюджет за Програмата за развитие на европейската отбранителна промишленост за  2019 – 2020 г. „Програмата е насочен към съвместно финансиране на дейности, свързани с подготвителната фаза на Програмата за общ капацитет на страните–членки“, каза още еврокомисар Биенковска и допълни, че има огромна възможност българските фирми да се интегрират в европейската производствена верига и да се възползват от Програмата.\r\n„Ние в Европа трябва не само да сме заедно, а да сме кохерентни“, заяви в своето изказване Хорхе Домек, главен изпълнителен директор на Европейската агенция по отбрана. Той подчерта, че следва да се търсят конкретни мерки и работещ подход за постигане на свързаност и съгласуваност при планиране на отбранителните способности на европейско ниво и кохерентност със съответните планове на НАТО. \r\nЗаместник-министърът на отбраната Атанас Запрянов акцентира на огромното политическо усилие, което Европейският съюз полага, за да изгради собствените си отбранителни способности и да постигне стратегическа автономия и подчерта, че това е усилие, което изисква както интегрирането на политическите структури на ЕС, така и на европейските индустрии.\r\nПо време на конференцията бяха дискутирани още въпроси, свързани с научните изследвания, технологии и системи за сигурност и отбрана, както и възможностите за иновации и индустриално сътрудничество на европейската програма за развитие на отбранителната индустрия.", "date": "2018.05.31", "title": "Министър Красимир Каракачанов: България е част от Общата политика за сигурност и отбрана на ЕС и е отговорна за приноса в осъществяването на тази политика"}
{"url": "http://www.focus-news.net/news/2018/05/31/2528383/boris-tsvetkov-bsp-iskam-da-predizvikam-rakovodstvoto-na-stolichna-obshtina-da-otstoi-interesite-na-grazhdanite-v-sada-othvarlyayki-5-godishniya-plan-na-sofiyska-voda.html", "text": "Искам да предизвикам ръководството на Столична Община да отстои интересите на гражданите в съда, отхвърляйки 5-годишния план на „Софийска вода“. Това каза за Агенция „Фокус“ общинският съветник в Столичния общински съвет от БСП и зам.-председател на постоянната комисия по устройство на територията, архитектура, достъпна среда и жилищна политика Борис Цветков. „През годините има неизгодна концесия за водата в столицата. В цялата тази работа сега ще има 5-годишно увеличение на цената на водата според регулаторния период, при който ВиК операторите подават своите 5-годишни планове и предложения за цени. Моето питане беше: „Г-жа Фандъкова смята ли да ангажира Столична община като се яви в съда. В момента битката за правата на гражданите се води от Прокуратурата, а от другата страна се явяват „Софийска вода“ и КЕВР, които са на другата позиция. Столичният общински съвет имаше ясно становище, че този бизнес план – 5-годишният и предвидените в него увеличения на цената на водата не защитават интересите на столичани, а единствено защитават интереса на концесионера „Софийска вода“, допълни той. „Огромна част от столицата е без канализация и в тези 5 години не се предвижда да се изгради тавка. Тоест няма да се спази през целия 5-годишен период обещаното още в началото на концесията преди 20-ина години – намаляване на загубите, а те са над 43%. Цената предвижда да бръкне по-дълбоко в джоба на столичани без част от тях да имат канализация. Аз искам да поздравя усилията на Прокуратурата, която заведе дело срещу решението на КЕВР за приемането на 5-годишния бизнес план и решението за първото увеличение на цената на водата“, каза още той. „Скандално за мен е, че 14 месеца Административен съд – София не насрочи първо заседание. Чак миналата седмица се проведе първото заседание. Виждате как половината от 5-годишния период ще мине още на първа инстанция. Моят апел към кмета днес е по най-бързия начин юридическият екип да види възможностите и да се конституира СОС и Столична Община като страна по това дело на страната на гражданите, защото те се защитават само от прокуратурата“, каза още Цветков. „За миналогодишното увеличение на водата на столичани им беше бръкнато по-дълбоко в джоба с 20 млн. лева. Това доведе до увеличаване на печалбата на „Софийска вода“ с 5 млн. лева. Не беше изпълнен бизнес планът  с 900 000 куб./м. Тоест обещаното, за да ни вдигнат тази цена за доставено количество вода, те не си го изпълниха. В 3-4 много важни показателя на собствения си бизнес план – те не го изпълниха. С по-дълбокото бъркане в джоба на столичаните се получиха 5 млн. повече печалба на „Софийска вода“; вдигнаха се заплатите на служители и са се увеличили парите за външни услуги. Тоест една частна фирма е получила един бонус от това увеличение, столичани са получили по-дълбоко бъркане в джоба“, допълни още той. \r\nЦветелин ДИМИТРОВ", "date": "2018.05.31", "title": "Борис Цветков, БСП: Искам да предизвикам ръководството на Столична община да отстои интересите на гражданите в съда, отхвърляйки 5-годишния план на „Софийска вода“"}
{"url": "http://www.focus-news.net/news/2018/05/31/2528389/varna-52-godishen-mazh-e-zadarzhan-za-poboy-i-grabezh-v-rayona-na-ul-sekvoya.html", "text": "След оперативно-издирвателни действия е установен и задържан 52-годишен осъждан мъж от с. Кипра. Това съобщиха от ОДМВР-Варна. Установено е, че на 24 май 2018 г., около 12:30 ч., в района на ул. „Секвоя“ във Варна, след нанасяне на побой над 59 г. мъж му е извършил грабеж на 12 лв. от джоба на панталона му. 52-годишният мъж е задържан за срок до 24 часа, води се досъдебно производство, след отпадане на основанието за задържане лицето е освободено.", "date": "2018.05.31", "title": "Варна: 52-годишен мъж е задържан за побой и грабеж в района на ул. „Секвоя“"}
{"url": "http://www.focus-news.net/news/2018/05/31/2528386/narodniyat-predstavitel-ot-gerb-manoil-manev-predstavi-knigata-si-ordenat-na-orazhieto-v-sofiya.html", "text": "Народният представител от ГЕРБ-Стара Загора Маноил Манев представи в София своя първи роман „Орденът на оръжието“. Това съобщиха от пресцентъра на ПП ГЕРБ. Събитието се проведе в Централния военен клуб и събра на едно място народни представители от ПГ на ГЕРБ, зам.-министъра на вътрешните работи Красимир Ципов, главния секретар на МВР Младен Маринов, депутата от БСП Васил Антонов, астроложката Светлана Тилкова - Алена, великия приор на тамплиерите в България проф. Румен Ралчев, както и много любители литературата.\r\nКнигата разказва стара легенда за създаването на Ордена на тамплиерите, което се случва някъде тук, на Балканите. Тя е пътешествие във времето и пространството, пътешествие сред рицарска история, съвременни шпионски игри, политика, геополитика, древни и съвременни битки и сражения. От Перперикон, през Царичина дупка, до Крим и древен Йерусалим.\r\nПред всички присъстващи Маноил Манев разказа как е протекъл творческият процес по написването на книгата и обясни, че в романа има за всекиго по нещо. „Макар и написаното в книгата да е фикция, то почива на сериозни изследвания и факти. Тя е подходяща както за любители на фактите, така и за почитателите на вълнуващите драматични сюжети“, уточни той.\r\nНа свой ред великия приор на тамплиерите в България проф. Румен Ралчев призна, че в книгата се съдържа реалната история на древния и съвременния орден на тамплиерите.", "date": "2018.05.31", "title": "Народният представител от ГЕРБ Маноил Манев представи книгата си „Орденът на оръжието“ в София"}
{"url": "http://www.focus-news.net/news/2018/05/31/2528393/plovdiv-detsa-ot-rayon-severen-se-vklyuchiha-v-kampaniyata-za-svetovniya-den-na-okolnata-sreda.html", "text": "Възпитаници от ДГ „Весела“ в район „Северен“ се включиха в кампанията за отбелязване на Световния ден на околната среда – 5 юни, съобщиха за Радио „Фокус“-Пловдив от пресцентъра на Регионалната инспекция по околната среда и водите (РИОСВ)-Пловдив. Експерти от РИОСВ-Пловдив, кметът инж. Ральо Ралев и замeстник-кметовете на района припомниха на децата, че отпадъците трябва да се изхвърлят разделно в обособените за това контейнери в различни цветове.\r\nНа открития урок кметът Ральо Ралев подчерта, че пластмасовите изделия са навсякъде около нас и са основният замърсител на планетата, защото се разграждат между 500 и 1000 години. Той призова децата да избягват използването на пластмасови продукти за еднократна употреба като сламки, лъжички, чашки и вилички, за да се намали замърсяването на околната среда.\r\nДецата от подготвителната група разказаха на гостите как събират разделно отпадъците вкъщи и навън в парковете и след това ги изхвърлят в кофите за смет. Те обещаха, че през следващата седмица ще събират пластмасови опаковки и в детската градина и ще ги изхвърлят в жълтите контейнери в района. Гостите приканиха децата и родителите им да използват при пазаруване в магазините торбички от плат и да избягват найлоновите торбички, които са сред основните замърсители на природата. Според статистиката ежегодно се изхвърлят над 500 милиарда пликове за еднократна употреба.\r\nВсички деца получиха книжки за оцветяване със защитени видове животни, които са често срещани в Пловдивска област. Те обещаха, че ще се грижат за опазването на околната среда и за чистотата на планетата.\r\nТази година инициативите по повод Световния ден на околната среда минават под мотото: „Да победим замърсяването с пластмаси“.", "date": "2018.05.31", "title": "Пловдив: Деца от район „Северен“ се включиха в кампанията за Световния ден на околната среда"}
{"url": "http://www.focus-news.net/news/2018/05/31/2528388/liderat-na-bsp-korneliya-ninova-vazhno-e-otnosheniyata-mezhdu-balgariya-i-kitay-da-se-razvivat-v-polozhitelna-posoka.html", "text": "„Вярваме, че вашето посещение ще препотвърди традиционно добрите отношения между България и Китай и нашите две партии. Благодаря за усилията на Китай в издирването на нашия алпинист Боян Петров. Пожелаваме успехи на срещата 16+1 и подкрепяме усилията на всички равнища за засилването на диалога между ЕС и Китай”. Това каза председателят на НС на БСП Корнелия Нинова по време на среща с делегация на Китайска комунистическа партия (ККП), водена от Йу Хунцю – зам.-министър на Организационния департамент на ЦК на ККП, съобщиха от пресцентъра на НС на БСП. Тя добави, че за България е изключително важно като страна – мост между Европа и Китай, заради географското положение, отношенията между двете държави да се развиват в положителна посока. „Важно е идеите и проектите за свързаност в морската, транспортната и енергийната инфраструктура да получат своето практическо развитие. Важно е да се задълбочат нашите отношения в туризма и образованието – размяната на студенти между нашите две страни”, каза още Нинова. По време на срещата бяха дискутирани още отношенията между БСП и ККП, приноса на двете партии за развитието и прогреса на икономиките и обществата на България и Китай, активното участие на България в инициативата „Един пояс, един път” и сътрудничеството „16+1”, както и усилията, които двете страни полагат за борба с корупцията и корупционните практики.", "date": "2018.05.31", "title": "Лидерът на БСП Корнелия Нинова: Важно е отношенията между България и Китай да се развиват в положителна посока"}
{"url": "http://www.focus-news.net/news/2018/05/31/2528387/argumenti-i-fakti-spored-vladimir-putin-vtoroto-razklonenie-na-turski-potok-mozhe-da-dostigne-do-evropa-prez-balgariya.html", "text": "Президентът на Русия Владимир Путин заяви след преговорите си с българския министър-председател Бойко Борисов, че „Газпром“ разглежда възможността да прокара второто разклонение на „Турски поток“ към Европа през България, предава „Аргументи и факти“.\r\n„Обсъдихме това в практически план с турските ни приятели, с българските“, заяви руският президент. Той отбеляза, че развитието на сътрудничеството между Москва и София в сферата на транзита на руски газ ще засили европейската енергийна сигурност. Той допълни, че Русия е готова отново да участва в  проекта за строителството на АЕЦ „Белене“ в България.\r\nПри това Путин разказа, че след провала на проекта „Южен поток“ загубите на „Газпром“ са възлезли на около 800 млн. евро.  Виктор Турмаков", "date": "2018.05.31", "title": "„Аргументи и факти“ : Според Владимир Путин второто разклонение на „Турски поток“ може да достигне до Европа през България"}
{"url": "http://www.focus-news.net/news/2018/05/31/2528391/d-r-temenuzhka-lyubenova-obsnv-blagoevgrad-pri-bremennite-zheni-sled-edna-izpushena-tsigara-nikotinat-uskoryava-pulsa-na-zarodisha-i-povishava-tsirkulatsiyata-v-kravonosnite-sadove.html", "text": "При бременните жени, след една изпушена цигара никотинът ускорява пулса на сърцето на зародиша и повишава циркулацията в кръвоносните съдове, пъпните кръвоносни съдове, както и кръвното налягане на плода и на майката. Това каза за Радио „Фокус“-Пирин д-р Теменужка Любенова, председател на Общински съвет по наркотичните вещества (ОбСНВ)-Благоевград. Тя посочи, че учени от Бристолския университет установиха, че в 9 от 10 случая, пушенето на майката е причина за т. нар. внезапна смърт на детето или „смърт в люлката“. „Рискът от смърт се увеличава с всеки нов час, прекаран от детето, в пасивно пушене. Например ако пушат до детето по 8 часа на ден, неговите шансове за смърт веднага нарастват 8 пъти. Затова не трябва да се пуши пред детето“, отбеляза д-р Любенова. \r\nТя допълни, че учени от университета на Мериленд и елитното висше училище на Лион, са установили наличие на широк спектър потенциално опасни 15 класа бактерии в цигарите – клостридиум, клепсиела, псевдомонас, протеус, стафилококос, ентерококос, които могат да предизвикат инфекции на различни органи, като тези бактерии са установени в 90% от цигарите. „Според едно изследване, проведено в Колумбийския университет, тинейджърките, чиито майки са пушили по време на бременността, са 4 пъти по-склонни да развият този вреден навик, отколкото останалите. Според изследователи никотинът преминава през плацентата и стимулира рецепторите на плода за допамин – химично съединение, свързано с пристрастяването към наркотиците. Това по-късно може да доведе до предразположение към никотинова или друга зависимост“, каза още д-р Теменужка Любенова.\r\nНатали СТЕФАНОВА", "date": "2018.05.31", "title": "Д-р Теменужка Любенова, ОбСНВ-Благоевград: При бременните жени, след една изпушена цигара никотинът ускорява пулса на зародиша и повишава циркулацията в кръвоносните съдове"}
{"url": "http://www.focus-news.net/news/2018/05/31/2528390/perviy-kanal-rusiya-balgariya-promenya-vektora-na-otnosheniyata-si-s-rusiya.html", "text": "Съдейки се по последните събития България променя вектора на отношенията си с Русия. Днес на срещата между президента Владимир Путин и министър-председателя Бойко Борисов се говори именно за въпросите, които някога охлаждат отношенията между страните и водят до прекратяването на проекта „Южен поток“, предава руският  „Первий канал“.\r\nРусия няма злопаметна позиция и това бе отбелязано от министър-председателя на България. А президентът на Русия на свой ред заяви, че страната му е готова да се върне към преговори по всички въпроси, които могат да донесат взаимна изгода.\r\nОтдавна не е имало толкова интензивни контакти на най-високо ниво между Русия и. Само преди седмица, президентът Румен Радев отлетя за Сочи, а на 30 юни в Кремъл за първи път пристигна министър-председателят Бойко Борисов, който има почти цялата реална власт в страната, тъй като България е  парламентарна република.\r\nПутин и Борисов се поздравиха помежду си. Те имаха какво да обсъдят. Наистина, през последните няколко години, сътрудничеството между двете страни с дълга история на приятелство, не само нямаше пробиви, но и много от планираните проекти бяха  замразени.\r\nВажно е, че от съветските времена Русия е единственият доставчик на газ за България. Това е енергия, която може да стане основа за развитието на сътрудничеството. \r\nОчевидно е, че сега в София си е помислила за собствените си интереси, след като е изчислила загубите от неосъществяването на „Руски поток“. В крайна сметка, само заради на провала на \"Южен поток\", България е загубила три милиарда долара от преки инвестиции, 400 милиона евро годишно за транзита на газ и хиляди потенциални работни места.\r\nЗагубите за една от най-бедните страни на Европейския съюз огромни, а компенсация от Брюксел или Вашингтон за участието в антируските санкции в София не са е чакали. И президентът Радев наскоро предложи възстановяването на проекта „Южен поток“ на дъното на Черно море. Вярно - под друго име – „Български поток“. И в сряда министър-председателят Борисов обсъди с Путин удължаването на „Турски поток“. Анкара не възразява срещу това.\r\nМежду другото, наскоро в София бяха предприети и други мерки за подобряването на отношенията: българските власти се противопоставиха на румънската идея за създаване на черноморска флотилия на НАТО, съгласи се да поправи авиацията си в Русия и да не гони руски дипломати заради случая „Скрипал“. Виктор Турмаков", "date": "2018.05.31", "title": "„Первий канал“ (Русия): България променя вектора на отношенията си с Русия"}
{"url": "http://www.focus-news.net/news/2018/05/31/2528394/veliko-tarnovo-s-nova-elektrobusna-liniya-optimizirat-gradskiya-transport-i-trafika.html", "text": "С нова линия, която ще бъде обслужвана от електрически автобуси, във Велико Търново ще бъде оптимизирана системата на градския транспорт. Това заяви кметът на Старата столица Даниел Панов по време на днешното заседание на Общинския съвет, съобщиха от пресцентъра на Общината. Закупуването на електробуси е предвидено като мярка в проект за интегриран градски транспорт, който Община Велико Търново подготвя по ОП „Региони в растеж” 2014-2020. \r\nДруга от планираните дейности е свързана с изграждането на буферни паркинги. Планираните локации са в района на бившето сержантско училище и в подножието на Балдуиновата кула. Електрическите автобуси ще свързват двата паркинга с основните туристически забележителности и с централната част на града. „Това е съвременната европейска практика за ограничаване на трафика”, подчерта Даниел Панов.\r\nПроектиране на нова транспортна схема, създаване на оптимални връзки между различните части на Велико Търново, предвид нуждите на пътникопотока, нова конфигурация на част от действащите маршрути на градските линии са също заложени в бъдещия проект. Съвременна информационна система ще дава информация в реално време за движението на автобусите и ще намали чакането по спирките. Изграждане на пешеходен надлез над улица „Магистрална”, преустройство на кръстовищата край Беляковско шосе и Летния театър, преасфалтиране на бул. „България”, модернизация на четири светофарни уредби и внедряване на информационна система за паркиране са също сред предвидените компоненти. „Предвид размера на финансирането, проверяваме и възможността за включване на кръстовищата край Съдебната палата и на входа на кв. „Бузлуджа” в проекта”, коментира още Даниел Панов. \r\nГрадоначалникът подчерта, че Община Велико Търново работи и по други актуални проекти за подобряване на организацията на движението и оптимизиране на трафика. Сред тях е строителството на Северен пътен възел в подножието на крепостта Трапезица, с който е запознат и регионалният министър Николай Нанков. До месец се очаква да бъде възложено техническото проектиране. „Надявам се, че МРРБ ще възложи строителството през следващата година, а съоръжението ще намали трафика в Стария град с между 4000 и 6000 автомобила на ден”, посочи кметът Панов. Предстои също проектиране и изграждане на нова пътна връзка към кварталите „Бузлуджа” и „Зона В”. В процес на обследване за изграждане на нови паркинги са четири парцела.\r\nВ одобрената инвестиционна програма на Община Велико Търново по ОП „Региони в растеж”2014-2020 е заложен индикативен размер на финансирането за интегриран градски транспорт в размер на 10,8 милиона лева.", "date": "2018.05.31", "title": "Велико Търново: С нова електробусна линия оптимизират градския транспорт и трафика"}
{"url": "http://www.focus-news.net/news/2018/05/31/2528398/nad-675-000-falshivi-i-kontrabandni-detski-stoki-sa-zadarzhani-ot-agentsiya-mitnitsi-prez-poslednite-18-mesetsa.html", "text": "Над 675 000 детски артикули, сред които играчки, дрехи и други стоки, използвани от и предназначени за деца, задържаха митническите служители през последните 18 месеца. Това съобщиха от пресцентъра на Агенция \"Митници\". При 68% от артикулите основанието за задържане е нарушение на нормативната база, свързана със защитата на правата по интелектуална собственост. В останалите 32% от случаите става дума за контрабандни стоки, които не са били декларирани пред българските митници по съответния ред.\r\nСред задържаните стоки най-много са детските играчки - близо 340 000 артикули, за 94% от които фирмите, притежатели на търговски марки, са заявили, че са фалшиви. На второ място в задържаните детски стоки е групата на дрешките и други текстилни изделия - близо 87 000 броя, от които 82% са били фалшиви. \r\nНай-често митническите служители задържат имитации на популярни играчки - детски мобилни телефони, конструктори, фигурки, кукли и други. Често задържана стока са и комплектите от тениска и къси панталонки, които имитират екипите на известни световни играчи.\r\nДруга тенденция е върху всякакви стоки, включително текстилни кърпи, лампи, обувки, палатки, опаковки за бонбони, канцеларски материали и ученически пособия за малките класове и други, да се поставят образите на популярни анимационни герои. По този начин се цели детето да бъде привлечено от точно от тези продукти, а не от по-евтините алтернативи без илюстрации.\r\nЗадържаните детски фалшиви стоки пристигат предимно от Китай и Турция.\r\nНаред с фалшивите и контрабандни стоки, през последните месеци, съвместно с органите на Държавна агенция за метрологичен и технически надзор, Агенция „Митници\" е предотвратила също така реализацията на над 263 000 несъответстващи и опасни играчки. Най-голямо количество сред тях са спинърите (251 900 бр.), както и топки за софтбол (115 732 бр.), както и в по-малки количества детски тротинетки, ховърборди и антистрес кубчета.", "date": "2018.05.31", "title": "Над 675 000 фалшиви и контрабандни детски стоки са задържани от Агенция „Митници“ през последните 18 месеца"}
{"url": "http://www.focus-news.net/news/2018/05/31/2528397/kardzhali-nad-74-000-kasa-kontrabandni-tsigari-sa-otkriti-pri-savmestna-aktsiya-na-politseyski-i-mitnicheski-sluzhiteli-v-rayona-na-gkpp-makaza.html", "text": "При съвместна акция за противодействие на разпространението на акцизни стоки, проведена от служители на ОДМВР-Кърджали, Зоналното жандармерийско управление и Агенция „Митници  са задържани 74 440  къса цигари без акцизен бандерол. Това съобщиха от пресцентъра на МВР. В хода на операцията  на ГКПП „Маказа“ тази сутрин, около 04.00 часа, мобилен екип спира за проверка лек автомобил „Фиат“ с чужда регистрация, управляван от 50-годишен български гражданин. В автомобила са открити 3722 кутии (74 440 къса) цигари без акцизен бандерол от две марки. Тютюневите изделия са иззети. Образувано е досъдебно производство, което се води от разследващ митнически инспектор от Митница Пловдив под наблюдението на Районна прокуратура Момчилград.", "date": "2018.05.31", "title": "Кърджали: Над 74 000 къса контрабандни цигари са открити при съвместна акция на полицейски и митнически служители в района на ГКПП „Маказа“"}
{"url": "http://www.focus-news.net/news/2018/05/31/2528392/gazetaru-vladimir-putin-i-boyko-borisov-obsadiha-vazmozhnostta-da-prodalzhat-turski-potok-do-balgariya.html", "text": "„Турският поток“ може да достигне България. Това е най-важното от преговорите в Кремъл между руския президент Владимир Путин и българския министър-председател Бойко Борисов, предава „Газета.ру“.\r\nБорисов увери, че сега София изразява съжаление за решението си да се спре сътрудничеството с Москва. Не става въпрос само за газопровода „Южен поток“, но и за изграждането на АЕЦ „Белене“\r\nБойко Борисов, който преди бе готов на всичко, за да гарантира, че проектът „Южен поток“ е провален, а българската АЕЦ никога да не бъде завършена, показа в Кремъл, че си е „научил урока“. Сега България поиска от Русия да разшири второто разклонение на  \"Турски\" поток до територията ѝ, за да бъде страна, през който природната газ да минава към другите европейски страни.\r\nМетаморфозите, които се случват с българското ръководство, едва ли могат да се смятат за неочаквани. Всичко е много ясно. През последните години, следвайки сигналите и напътствията от ръководството на ЕС, България се самонаранява.  Вредите в крайна сметка са огромни, но от ЕС няма компенсации. \r\nСътрудничеството между Русия и България може да бъде подновявано по отношение на АЕЦ \"Белене\". Ситуацията около нея по-рано беше доведена до абсурд от българската страна. Виктор Турмаков", "date": "2018.05.31", "title": "„Газета.ру“ :Владимир Путин и Бойко Борисов обсъдиха възможността да продължат „Турски поток“ до България"}
{"url": "http://www.focus-news.net/news/2018/05/31/2528395/libertas-makedoniya-zoran-zaev-obyavi-che-imeto-ilindenska-makedoniya-veche-ne-se-obsazhda.html", "text": "Македонският министър-председател Зоран Заев заяви, че името „Илинденска Македония“ вече не се разглежда като вариант за разрешаването на спора за името с Гърция, предава македонската медия  „Либертас“.\r\n„Така стана, защото гръцката опозиция отхвърли предложението „Република Илинденска Македония“. Вече не говорим за това предложение“ отговори Зоран Заев на въпрос на депутат от опозиционната партия  ВМРО-ДПМНЕ в парламента.\r\n„Ние сме близо до възможното решение на спора за името с Гърция. Трябва да внимаваме да не навредим на процеса“, уточни той. Виктор Турмаков", "date": "2018.05.31", "title": "„Либертас“ (Македония): Зоран Заев обяви, че името „Илинденска Македония“ вече не се обсъжда"}
{"url": "http://www.focus-news.net/news/2018/05/31/2528396/alyosha-dakov-bsp-nastoyavam-za-mnogo-po-seriozen-kontrol-varhu-remontnite-deynosti-v-uchilishtata-i-detskite-gradini-ot-strana-na-stolichna-obshtina.html", "text": "Настоявам за много по-сериозен контрол върху ремонтните дейности в училищата и детските градини от страна на Столична община. Това каза за Агенция „Фокус“ общинският съветник от БСП в Столичния общински съвет Альоша Даков. „През месец март 2018 г. една значителна част от външната изолация на 138 СУЗИЕ „Проф. Васил Златарски“ е паднала. Аз направих питане до кмета на Столична Община г-жа Йорданка Фандъкова за това какви мерки са взети по случая и какви действия са предприети за недопускане на подобни случаи. Отговорено ми беше, че проблемът в 138-о училище е възстановен за сметка на общинското предприятие „Софинвест“ ЕООД. Ремонтът е продължил един месец. А отговорът на въпроса „какви мерки са взети за недопускане на такива инциденти\", е само едно изречение“, каза още Даков. „Още 8 училища са ремонтирани по този проект, финансиран с европейски средства от ОП „Регионално развитие“. Не съм доволен от това, което е отговорила г-жа Фандъкова. Настоявам за сериозни проверки качеството на извършените ремонтни дейности и в останалите училища, които да бъдат публично оповестени. Настоявам за много по-сериозен контрол върху ремонтните работи в училищата и детските градини. Необходим е постоянен контрол и то от специалисти в сферата на строителството, които да подпомогнат директорите на училища и детски градини да обследват състоянието на тези сгради“, допълни още той. „Предполагам, че има притеснения, за качеството на извършения ремонт. За да падне такава голяма част от фасадата на училището означава ниско качество на строителните работи. Според мен срокът от 5 години гаранция от страна на фирмата изпълнител не е достатъчен. Това е минимален срок за осигуряване на гаранция по законовата уредба за строителство. Но все пак говорим за училище и би следвало да има по-сериозна гаранция и отговорност“, каза още Альоша Даков.\r\nЦветелин ДИМИТРОВ", "date": "2018.05.31", "title": "Альоша Даков, БСП: Настоявам за много по-сериозен контрол върху ремонтните дейности в училищата и детските градини от страна на Столична община"}
{"url": "http://www.focus-news.net/news/2018/05/31/2528399/kardzhali-74440-kasa-tsigari-bez-aktsizen-banderol-sa-ustanoveni-ot-politseyski-sluzhiteli-zonalnoto-zhandarmeriysko-upravlenie-i-agentsiya-mitnitsi.html", "text": "74440 къса цигари без акцизен бандерол са установени при съвместна операция на ОДМВР-Кърджали, Зоналното жандармерийско управление и агенция „Митници“. Това съобщиха от ОДМВР-Кърджали. В хода на операцията мобилен екип спрял за проверка в района на ГКПП „Маказа“ тази сутрин около 4 часа лек автомобил „Фиат“ с чужда регистрация, управляван от 50-годишен български гражданин. В автомобила, в тайници под седалките, били намерени цигари от две марки. Безакцизните стоки са иззети. Образувано е досъдебно производство, което се води от разследващ митнически инспектор от Митница-Пловдив под наблюдението на Районната прокуратура в Момчилград.", "date": "2018.05.31", "title": "Кърджали: 74440 къса цигари без акцизен бандерол са установени от полицейски служители, Зоналното жандармерийско управление и агенция „Митници“"}
{"url": "http://www.focus-news.net/news/2018/05/31/2528403/ministar-valentin-radev-otkrivane-na-renovirani-sgradi-na-politsiyata-kakto-i-sreshtite-s-kmetove-i-oblastni-upraviteli-v-stranata-sa-chast-ot-merkite-za-povishavane-na-doverieto-v-mvr.html", "text": "Откриване на реновирани сгради на полицията, както и срещите с кметове и областни управители в страната са част от мерките за повишаване на доверието в МВР. Това каза Министър Валентин Радев на месечен брифинг в МВР, съобщиха от пресцентъра на министерството. На брифинга присъстваха още заместник-министрите Стефан Балабанов, Красимир Ципов и Милко Бернер, главният секретар на МВР гл. комисар Младен Маринов и директорът на ГДНП главен комисар Христо Терзийски. Вътрешният министър припомни, че през месеца бяха проведени редица международни срещи. В рамките на календара на Българското председателство на Съвета на Европа на 4 май Министерството на вътрешните работи бе домакин на Първо заседание на УС на ЕВРОПОЛ, по време на което министър Радев се срещна с новия изпълнителен директор на европейската агенция Катрин де Бол. На нея бе изказано признание за много добрата работа между МВР и Европол, бяха  дискутираните теми, свързани с противодействието на тежката и организирана престъпност и тероризма. По време на състоялата се в Солун четиристранна среща на министрите на външните и на вътрешните работи на България – Гърция – Албания – Македония, министър Радев проведе двустранни разговори с колегите си. Част от дискутираните въпроси по време на формата бяха трансгранична престъпност, миграционен натиск и терористични заплахи. Сигурността на границите, резултатите в борбата с организираната престъпност и предприетите мерки за сигурност във връзка с летния туристически сезон бяха част от темите на проведената работна среща с посланици на страни от ЕС, Швейцария и САЩ. Министър Радев се спря и на двустранната среща с еврокомисаря по въпросите на миграцията, вътрешните работи и гражданството Димитрис Аврамопулос. Той поясни, че акцент в разговора са били въпроси, свързани с трансатлантическия диалог, засиленото сътрудничество в борбата с тероризма и организираната престъпност. Доброто сътрудничество между българските служби и САЩ бе оценено по време на срещата на Радев със зам.-секретаря по вътрешна сигурност на САЩ Клеър Грейди, която даде висока оценка за Българското председателство на Съвета на ЕС. Министърът посочи и организираната в Одрин конференция „Гранична сигурност и сътрудничество“, в рамките на която проведе среща с министъра на вътрешните работи на Турция Сюлейман Сойлу. На нея бе изтъкната ролята на създадения Съвместен контактен център - България - Гърция - Турция за полицейско и митническо сътрудничество на ГКПП „Капитан Андреево“, като ефективен инструмент за противодействие на трансграничната престъпност и укрепване на сигурността в региона. Не на последно място министър Радев се спря и на проведената координационна среща в МВнР заради зачестилите съдебни дела в Гърция срещу българи. \r\n\"Откриване на реновирани сгради на полицията и на пожарната в Сандански, Поморие и Долна Митрополия, продължаващите срещи с кметове и областни управители в страната са част от мерките за повишаване на доверието в МВР\", изтъкна министър Радев. Той още веднъж потвърди, че подобряването на материалната база, мотивирането на служителите и провеждането на адекватна социална политика са водещи приоритети за ръководството на МВР. \r\nМинистър Радев припомни и повода за посещението си в Плевен и с. Гривица. Той посочи, че е създадена организация за оптимално подпомагане за възстановяване на щетите от стихията  в Плевенска област. \r\nВътрешният министър отбеляза, че до този момент не са отчетени сериозни нарушения на обществения ред и на Закона за движение по пътищата във връзка с абитуриентски балове тази година. По думите му предприетата превантивната дейност и разпространените видеоклипове в интернет пространството дават резултати. Със 17 % са намалели загиналите при тежките пътнотранспортни произшествия, наблюдава се минимално нарастване на пострадалите, са обобщените данните за пътния травматизъм през месеца. \r\n\"153 са сигналите за корупция за служители на МВР от януари до май\", съобщи министър Радев. По думите му МВР е може би единствената институция, която сама се бори със своите служители – открива ги и ги наказва. Той посочи и резултатите от социологическо проучване на ТРЕНД за месеца. Според данните 44% от анкетираните оценяват положително работата на полицията, с 5% по-висок резултат от февруари 2018 г.", "date": "2018.05.31", "title": "Министър Валентин Радев: Откриване на реновирани сгради на полицията, както и срещите с кметове и областни управители в страната са част от мерките за повишаване на доверието в МВР"}
{"url": "http://www.focus-news.net/news/2018/05/31/2528402/metodi-popov-ruo-blagoevgrad-1-zrelostnik-se-yavi-na-darzhavniya-zrelosten-izpit-po-fizika-i-astronomiya-v-oblastta.html", "text": "1 зрелостник се яви на Държавния зрелостен изпит по физика и астрономия в Благоевградска област. Това каза за Радио „Фокус“-Пирин Методи Попов, началник на отдел „Инспектиране и организационно-методическа дейност“ към Регионално управление на образованието (РУО)-Благоевград. Той посочи, че матурата днес е проведена в Професионалната гимназия по архитектура, строителство и геодезия „Васил Левски“ в областния център. По думите му в момента се изпращат към Министерството на образованието и науката изпитните материали от трите дни за държавни зрелостни изпити по желание.\r\nМетоди Попов подчерта, че на 6 юни предстои да се проведат Държавните изпити за придобиване на степен за професионална квалификация, като 829 зрелостници в областта са избрали да се явят на този изпит вместо на Втори Държавен зрелостен изпит.\r\nНатали СТЕФАНОВА", "date": "2018.05.31", "title": "Методи Попов, РУО-Благоевград: 1 зрелостник се яви на Държавния зрелостен изпит по физика и астрономия в областта"}
{"url": "http://www.focus-news.net/news/2018/05/31/2528405/veliko-tarnovo-narodniyat-predstavitel-stanislava-stoyanova-organizira-priemna-za-zhitelite-na-selo-mihaltsi-i-selo-karaisen-na-4-yuni.html", "text": "На 4 юни 2018 г. от 9.30 часа в село Михалци ще се проведе приемна за граждани на народния представител Станислава Стоянова и общински съветници от ГЕРБ - Павликени. Това съобщиха от пресцентъра на ПП ГЕРБ. От 11.00 часа народният представител Стоянова и общински съветници ще проведат приемна и за жителите на село Караисен.", "date": "2018.05.31", "title": "Велико Търново: Народният представител Станислава Стоянова организира приемна за жителите на село Михалци и село Караисен на 4 юни"}
{"url": "http://www.focus-news.net/news/2018/05/31/2528401/petar-paunov-kmet-na-kyustendil-nablyudavat-se-vandalski-proyavi-po-izgrazhdashtite-se-novi-parkove-v-grada.html", "text": "Наблюдават се вандалски прояви по изграждащите се нови паркове в града. Това каза пред общинските съветници в Кюстендил по време на днешното им заседание кметът Петър Паунов, предаде репортер на Радио „Фокус“ – Кюстендил. Кметът каза, че в момента се работи по отношение на разширяване на системата за видеонаблюдение с цел опазване на обществения ред в парка покрай река Банщица и в парка пред градската художествена галерия. Част от младите колоездачи приемат района за място за екстремно каране, а вече има и няколко наранени. Кметът каза, че ще се работи с училищата, с децата. Органите на Областна дирекция на МВР и „Общинска охрана“ ще осъществяват контрол. В началото на заседанието бяха приети няколко допълнителни докладни записки, касаещи корекции в годишната програма за управление на отпадъците, кандидатстване на проект, представителство на Община Кюстендил в годишно събрание на газовото дружество, както и за отпускане на финансова помощ на местния футболен клуб – детските школи.\r\nВенцеслав ИЛЧЕВ", "date": "2018.05.31", "title": "Петър Паунов, кмет на Кюстендил: Наблюдават се вандалски прояви по изграждащите се нови паркове в града"}
{"url": "http://www.focus-news.net/news/2018/05/31/2528406/varna-33-godishna-zhena-poluchi-osaditelna-prisada-za-prichinyavane-smartta-na-sapruga-si-v-katastrofa.html", "text": "Предадената на съд с обвинителен акт на Окръжната прокуратура във Варна 33-годишна жена от Провадия, която по непредпазливост причинила смъртта на съпруга си в пътнотранспортно произшествие, получи осъдителна присъда. Това съобщиха от пресцентъра на Апелативна прокуратура - Варна. Състав на Варненския окръжен съд й наложи наказание 1 година и 2 месеца лишаване от свобода, чието изтърпяване е било отложено с тригодишен изпитателен срок. Съдебният акт е постановен при проведено съкратено съдебно следствие. \r\nПроизшествието, при което загинал съпругът на подсъдимата, станало на 25 август 2017 г. Мъжът отишъл на риболов с мотоциклет. На връщане моторът му се повредил. Обадил се на съпругата си да дойде и да го тегли със семейния им автомобил. С въже повреденият мотоциклет бил завързан за теглича на колата. Въжето било дълго 3,90 м, което било под изискващия се от Закона за движение по пътищата размер за гъвкава връзка. \r\nАвтомобилът и мотоциклетът потеглили без подадени аварийни светлини. По третокласния път в насрещното движение се движела кола, управлявана от свидетел по делото. Водачът забелязал отдалеч движещия се в другото платно зелен автомобил, но от купето му не се виждало, че тегли  мотоциклет зад себе си. \r\nШофиралата колата превключила от първа на втора предавка, при което се получило придърпване на закаченото въже към мотоциклета. Мъжът залитнал наляво и бил ударен от насрещно движещия се автомобил. Пострадалият  паднал на асфалта. Лекарите от повиканата на произшествието с пострадал линейка установили смъртта му от причинените две тежки травми. \r\nПрисъдата на Варненския окръжен съд подлежи на обжалване пред Апелативния съд.", "date": "2018.05.31", "title": "Варна: 33-годишна жена получи осъдителна присъда за причиняване смъртта на съпруга си в катастрофа"}
{"url": "http://www.focus-news.net/news/2018/05/31/2528404/kyustendil-obshtinskiyat-savet-prie-chetirigodishna-programa-za-opazvane-na-okolnata-sreda.html", "text": "Общинският съвет в Кюстендил прие на днешната си сесия четиригодишна програма за опазване на околната среда, предаде репортер на Радио „Фокус” – Кюстендил. Програмата съдържа и план за действие, в който са разписани конкретни мерки за опазване на околната среда в региона. Един от приоритетите е изграждане на регионален център за третиране на неопасни отпадъци на територията на Община Дупница и общинска претоварна площадка. В същото време ще се извършва постоянен контрол на състоянието на депото край село Радловци и реализиране на поредица от мероприятия за подобряване състоянието му според изискванията на нормативните документи за съществуващи сметища. В мерките е залегнало закупуване на нова съвременна техника за обслужване на претоварната площадка към регионалното депо. Включено е и  предприемане на мерки за подобряване качеството на атмосферния въздух. В програмата е записано, че да да се постигне желаният успех за създаване на цялостна съвременна система за опазване на околната среда, преди всичко трябва да се създаде необходимата организационна структура. Малкият брой специалисти, които са ангажирани с тези дейности, е недостатъчен и следва да бъде увеличен. Следващата стъпка е засилване на контрола от страна на компетентните лица и строго изискване за спазването на разпоредбите на законовата уредба. Особено важен момент за постигане на желаните положителни резултати е информираността на цялото население, тъй като в процеса на дейностите по опазване на околната среда на практика участва всеки жител на общината.\r\nВенцеслав ИЛЧЕВ", "date": "2018.05.31", "title": "Кюстендил: Общинският съвет прие четиригодишна програма за опазване на околната среда"}
{"url": "http://www.focus-news.net/news/2018/05/31/2528400/zam-ministar-aleksandar-manolev-realiziraniyat-iznos-na-produkti-ot-otbranitelnata-industriya-za-2018-godina-nadhvarlya-sumata-ot-12-miliarda-evro.html", "text": "Реализираният износ на продукти от отбранителната индустрия за 2018 година надхвърля сумата от 1.2 милиарда евро. Това каза по време на Международната изложба „Хемус 2018” зам.-министърът на икономиката Александър Манолев, предаде репортер на Радио „Фокус”-Пловдив. „Това са постижения на българската отбранителна индустрия, които ни дават сериозни основания да се гордеем. Секторът се развива устойчиво през годините, а българските продукти са търсени на пазари, с които работим от десетилетия. В сектора са заети близо 15000 души. „Преди седмица в България беше разкрито производство на бронирани автомобили, а инвестицията в това производство е в размер на 5 милиона лева”, посочи Манолев. Според него, компаниите в сектора отделят значителни средства за модернизация на производството и внедряване на иновации.\r\n„Непрекъснато се усъвършенства и нормативната уредба у нас, като се опростяват процедурите и правилата при които работят компаниите в тази индустрия”, каза още Манолев. Той посочи, че е увеличен срокът на валидност на лицензите и регистрациите за работа в сектора от 3 на 5 години. Редуциран е значително и броят на изискуемите документи за издаване на разрешителни и лицензи. По отношение на трансферите на страна от ЕС се премина на регистрационен режим.\r\nСпоред Манолев български фирми от тази индустрия могат ефективно да участват в проектите за модернизация на армията. По този начин голяма част от дейностите могат да се извършват в страната ни.\r\n„България има традиции не само в производството на такива продукти, но и в подготовката на такива кадри“, каза още Александър Манолев. Затова държавата трябва да продължи да търси ефективни средства за иновации в сектора.\r\nЦветана ТОНЧЕВА", "date": "2018.05.31", "title": "Зам.-министър Александър Манолев: Реализираният износ на продукти от отбранителната индустрия за 2018 година надхвърля сумата от 1.2 милиарда евро"}
{"url": "http://www.focus-news.net/news/2018/05/31/2528408/veliko-tarnovo-50-dushi-ot-grada-tragnaha-po-patya-na-botevata-cheta-kozloduy-okolchitsa.html", "text": "50 души от Велико Търново тръгнаха „По пътя на Ботевата чета – Козлодуй-Околчица“, съобщиха от Туристическо дружество „Трапезица 1902“. Във великотърновската група са включиха ученици от ПМГ „Васил Друмев“,ПГСАГА „Ангел Попов“,ЕГ „Асен Златаров“  с ръководители Сашка Петрова и Диана Паришева , както и членове на  Туристическо дружество „Трапезица – 1902″. Групата е сформирана с подкрепата на народния представител Цветан Цветанов и кмета на Велико Търново инж. Даниел Панов.\r\n72-ри Национален туристически поход „По пътя на Ботевата чета – Козлодуй-Околчица“ се провежда от 27 май – 02 юни. Той е под патронажа на Председателя на Народното събрание Цвета Караянчева и се посвещава на 142-та годишнина от подвига на Христо Ботев и неговата чета.", "date": "2018.05.31", "title": "Велико Търново: 50 души от града тръгнаха „По пътя на Ботевата чета – Козлодуй-Околчица“"}
{"url": "http://www.focus-news.net/news/2018/05/31/2528413/nina-chaneva-gerb-mnogo-ot-stolichnite-uchilishta-savmestno-s-rayonnite-administratsii-izgrazhdat-pravila-za-prosledyavane-na-sgradata.html", "text": "Много от столичните училища, съвместно с районните администрации изграждат правила за проследяване на сградата. Това каза за Агенция „Фокус“ Нина Чанева от Политическата група на ГЕРБ в СОС, член на постоянната комисия по образование и директор на 23-то СУ в район „Слатина“ по повод внесеното питане от страна на общинския съветник от БСП Альоша Даков и получения отговор за проблем при изпълнение на ремонтните дейности в столичното училище 138 СУЗИЕ „Проф. Васил Златарски“ и липсата на регулация, по думите на г-н Даков, от страна на Столична Община за извършени ремонтни дейности и в други училища. „Грижата за всяка сграда е на хората, които работят там. Преди повече от 5 години е направен този ремонт. След бурята се получиха доста проблеми и на други места – нещо, което е природно бедствие. Това, което се случва в момента е изработване на правила и процедури, за които да следят хората, които работят в училище, защото не се очаква специалистите да бъдат навсякъде“, каза още тя. „Това, което е констатирано при проверката на 138-о училище след бурите са си заминали подпрозоречните первази и никой не го е констатирал това, защото не за всяко нещо трябва да се търси Общината. Училището има ресурс и може само да реши проблема. Поради тази причина тези правила ще помогнат на всички директори и екипите в училища да гледат по-щателно на базата. Това, което виждаме в отговора на г-жа Фандъкова е, че фирмата, изградила целия проект всъщност е отремонтирала в рамките на 30 дни повредите за своя сметка, което е добрия вариант“, каза още Нина Чанева. \r\nЦветелин ДИМИТРОВ", "date": "2018.05.31", "title": "Нина Чанева, ГЕРБ: Много от столичните училища, съвместно с районните администрации изграждат правила за проследяване на сградата"}
{"url": "http://www.focus-news.net/news/2018/05/31/2528410/kyustendil-72-000-leva-se-otpuskat-ot-byudzheta-na-obshtinata-za-zakupuvane-na-transportni-sredstva-i-mashini-za-smetosabirane.html", "text": "72 000 лева се отпускат от бюджета на Община Кюстендил за закупуване на транспортни средства и машини за сметосъбиране. Това става възможно с гласуваните от общинските съветници вътрешни компенсирани промени по годишния общински бюджет, предаде репортер на Радио „Фокус” – Кюстендил. 32 000 лева се отделят за транспортни средства за нуждите на общината, а другите 32 000 лева са за покупка на сметосъбираща техника. Средствата се пренасочват от параграфите „Материали” за „Чистота” и за „Общинска администрация”. Към момента Общинско предприятие „Чистота” разполага със седем машини за сметосъбиране, но техниката е стара, често се разваля, а това води до скъпи ремонти. Във връзка с това и за подобряване на дейността по сметосъбиране ще бъдат закупени още два специализирани автомобила – втора употреба, с което значително трябва да се подобри ефективността на изградената система за събиране и транспортиране на отпадъците.\r\nОбщинският съвет отпусна и 3 700 лева за ремонт на черквата „Свети Теодор Тирон” в село Соволяно, по предложение на кмета на Община Кюстендил Петър Паунов, след отправена молба от страна на църковното настоятелство към православния храм. 10 000 лева за ремонт са отпуснати от страна на Дирекцията по вероизповеданията, а за спешния ремонт, съгласно изготвените количествено-стойностни сметки, са необходими общо 13 700 лева. Сумата е необходима за ремонт на покрива и на външната мазилка на православния храм. Черквата представлява еднокорабна, едноапсидна постройка, вкопана на три стъпала в земята. Построена е през 1834 година върху основите на по-стар храм със съдействието на митрополитския наместник в Кюстендил Авксентий Велешки. По-късно към храма е пристроена нова част от западната страна, а недалеч от черквата, през 1887 година е издигната камбанария. Иконите в храма са изписани през 1860 година.\r\nВенцеслав ИЛЧЕВ", "date": "2018.05.31", "title": "Кюстендил: 72 000 лева се отпускат от бюджета на Общината за закупуване на транспортни средства и машини за сметосъбиране"}
{"url": "http://www.focus-news.net/news/2018/05/31/2528411/sled-iskaneto-na-makedonskata-tsarkva-za-priznavane-ot-konstantinopol-zaformya-li-se-nov-skandali-obzor.html", "text": "„Вселенската патриаршия пое отговорността за въпроса за МПЦ“ – под това заглавие скопските телевизии „Канал 5“ и „Сител“, електронните издания „Нова Македония“  и A1 On, и електронната медия Press 24 съобщиха за писмото, което МПЦ-ОА е изпратила до Вселенската патриаршия. И трите цитират официалното изявление, в която се стига до заключението, че Светият и Свещен Синод „решава да предприеме необходимите стъпки в съответствие с неприкосновените права на историческите и каноничните правомощия и привилегии на Първия свещеник на Вселенската патриаршия\".„Плюс Инфо“ също акцентира върху отговора на Вселенската патриаршия, която уверява, че „ще направим всичко, за да може МПЦ да стане ОА“. \r\nВ авторска статия за „Плюс Инфо“ , озаглавена И това дочакахме – МПЦ реши първа да обезимени и обезличи народа на Македония Бранко Геровски търси ясен и недвусмислен отговор от епископите на МПЦ кой ги е накарал да се откажат от името „македонски“. „Кой и защо? И кой ви е упълномощил да направите такова нещо? Бог лично? Признайте, смирено се покайте и се молете на Бога, че народът ще ви прости този ужасен грях!“, призовава той. \r\n„Премиерът Зоран Заев изпрати писмо до Вселенската патриаршия и го помоли да помогне да разпознае нашата църква, но в писмото не помоли МПЦ да промени името си. От една страна, наистина не разбирам по какъв начин министър-председателят на една светска държава, като Македония, се обръща към Вселенската патриаршия и се опитва да посредничи при решаването на църковния спор. От друга страна, писмото на Заев съвпада с скандалното писмено обръщение на МПЦ-ОА, в което нашата църква се отказва от името „Македония\", в замяна на признаване от другите православни църкви“, коментира Геровски.\r\n„Съвпада? Съвпада ли? Възможно ли е Заев да не знае за писмото на МПЦ до Вселенската патриаршия? За да бъда честен, ми е трудно да повярвам ... В противен случай, аз се извинявам, че след този безпрецедентен скандал използвах прилагателното „наше“ за МПЦ, уважавани читатели. Аз съм атеист, а много от вас са вярващи. Уважавам религиозните ви чувства, но за мен една църква, която се отказва от името и своя народ, не може да бъде нито „наша\", нито моя, нито църква, а опасна схизматична организация!“, категоричен е авторът.\r\nВодещото електронно издание МКД извежда в заглавие: „МПЦ и Заев поискаха от Вселенската патриаршия македонската църква да бъде преименувана на Охридска архиепископия“.\r\nВ отделна статия по темата МКД алармира за настроенията на македонците в Австралия, които предупреждават: „Пазаренето с идентичността на МПЦ ще донесе разкол“. На същото обръщат внимание и от редакцията на изданието „Република“.\r\n„Новината, че МПЦ-ОА ще се преименува на Охридска архиепископия и на Юстиниана Прима бързо се разпространи в обществото, но това е още една от поредицата отровни посегателства към македонския народ, държава и църква“, пишат от редакцията на „Нова Македония“, като изразяват увереност, че МПЦ-ОА никога няма да промени името си и да заличи определението \"македонска\".„За да бъде призната, МПЦ-ОА предлага да се заличи „македонска?!, питат в редакцията на електронното издание „Локално“. Материал по темата с почти същото заглавие е публикуван и във „Вечер“. „Слободен печат“ привежда думите на  дебърско-кичевския митрополит Тимотей, който призна пред редакцията за изпращането на писмото. Съгласно думите му, текстът съдържа единствено искане за признаване на автокефален статут на МПЦ-ОА – и нищо повече. „Ние сме наясно, че гърците много трудно ще ни признаят под името МПЦ, но Охридска архиепископия представлява една история и за нас е достойно име. Аз не знам какво писмо е изпратил премиера Заев“, обясни духовникът. \r\nТелевизия „Телма“ акцентира на изявление от МПЦ-ОА, в което се уверява: „Не искаме от Вселенската патриаршия да заличи термина „македонска“.\r\nСкопското електронно издание „Фактор“ публикува статия под заглавие: „Правителството потвърди, че е поискано признаване от Константинопол“. \r\nГоляма част от водещите медии в Македония, сред които МКД, „Локално“, македонския „Фокус“, „Стандард“, електронната медия „Плюс Инфо“, „Кайгана“ и др. обръщат внимание на реакцията на гръцкото правителството на писмото от МПЦ-ОА: „Договор все още няма, но има решение от Патриаршията за църквата на северния съсед“.\r\nКоментари не липсват в гръцките медии. „Македонската църква призова Вселенската патриаршия да я приеме в лоното си в ход, който се смята за важен за продължаващите преговори между Скопие и Атина за името на бившата югославска република, пише електронното издание на гръцкия вестник Kathimerini, като коментира, че изглежда МПЦ-ОА планира да се откаже от своята идентичност като църква на Македоня. \r\nСпоред съобщение Светият синод на Вселенската патриаршия обмисля искането на ръководството на църквата на Македония да бъде приета под името „Архиепископия на Охрид\". Заявката идва с писмо от премиера на Македония Зоран Заев, адресирано до Вселенския патриарх Вартоломей, предстоятел на православните християни в света.\r\nТози ход се смята за значителен, тъй като идва вследствие на реакциите на Вселенската патриаршия на молба от Македонската църква за присъединяване към Българската православна църква, която от своя страна подкрепи искането й. Този инцидент (определение на редакцията) доведе до силна реакция от страна на вселенския патриарх, която заяви, че „действието на църквата в България е грешно\", отбелязват от редакцията.Тереза Герова", "date": "2018.05.31", "title": "След искането на Македонската църква за признаване от „Константинопол“ – заформя ли се нов скандал? (ОБЗОР)"}
{"url": "http://www.focus-news.net/news/2018/05/31/2528407/turski-potok-se-razklonyava-kam-balgariya-obzor-na-ruskite-medii.html", "text": "В Москва преминаха първите за последните няколко години преговори между президента на Русия Владимир Путин и премиера на България Бойко Борисов. Лидерите проявиха интерес към продължаването на газопровода „Турски поток“ в България, но експертите смятат, че е рано да се говори за стопляне на отношенията, коментира руското електронно издание  РБК.  То представя мнението на водещия експерт Максим Саморуков.\r\n„Срещите между високопоставените държавни служители през последните дни показват затопляне на отношенията, в сравнение с периода на изключване“, смята  експертът от центъра „Карнеги“ в Москва за Източна Европа Максим Саморуков. \r\n„Отдалечаването между Русия и България се дължи основно на натиска на Запада. Това се случи скоро след като България се присъедини към НАТО и Европейския съюз и прие  правила на играта в тези организации“, обяснява Саморуков. Особено болезнено в България се възприема „Южен поток“, от който ръководството на страната се отказва, защото Германия може да изгради „Северен поток-2“. Всичко това е причинила сериозни неудовлетвореност във външната политика на последните десет години по отношение на Русия, а сега България се опитва да направи своята позиция по-прагматична и да действа по модела на водещите европейски сили, които, въпреки цялостната конфронтация с Русия, продължават да се обсъждат важни за тях въпроси“, посочва Саморуков.\r\n***\r\nОтмененият заради уклончивата позиция на България „Южен поток“ отново се появи на дневен ред в руско-българските отношения. Страните сериозно разглеждат въпроса да прехвърлят второто разклонение на газопровода „Туски поток“ в България пряко през Черно море, пише „Новие Известия“. Изданието отбелязва, че прессекретарят на Кремъл Дмитрий Песков стана новинар на очакваната, но не ставаща по-малко фантастична новина за възобновяването на плановете за строителството на „Южен поток“.\r\n***\r\nРуският президент Владимир Путин заяви след преговорите си с министър-председателя на Република България Бойко Борисов, че „Газпром“, „работи от практическа гледна точка“ при  полагането на второто разклонение на  „Турски поток“ от Турция към България. Ето защо, най-логичният от гледна точка на маршрут за тръбопровода  България, Сърбия, Унгария е одобрен на политическо равнище, въпреки болезнените спомени за провала на „Южен поток“, коментира „Коммерсант“. Вторият маршрут, както отбелязват пред изданието експерти от отрасъла, винаги е бил по-привлекателен, защото позволява осигуряването с газ на всички клиенти на „Газпром“ в региона, в рамките му може да се използват вече наличните мощности на газопроводите и местните хранилища за газ, в които „Газпром“ е акционер. Но, тъй като именно след решението на България през 2014 г. проектът „Южен поток“ е отменен, политическото ръководство на Русия изпитва недоверие към българския маршрут.\r\n***\r\nРуският президент Владимир Путин прости на българския премиер Бойко Борисов 800 милиона евро, загубени от Русия заради провала на проекта „Южен поток“. На преговорите им в Кремъл е решено България да участва в новия газов проект, който Москва осъществява съвместно с Анкара. Второто разклонение на „Турски поток“ ще премине през България, което ще позволи на Кремъл да се отблагодари на Сърбия и Унгария, които са били редом дори в трудните времена, коментира „Московский Комсомолец“.\r\nОт последното заседание на руските и българските лидери изминаха осем години. През това време много неща се промениха - и самият Бойко Борисов, и Владимир Путин, и на руско-българските отношения, усложнени от натиска от страна на САЩ, да не говорим за кученцето каракачанска овчарка, която бе подарена на Путин в София. Пухкавото пале се е превърнало в голямо куче пазач, отбелязва изданието. И само темата на преговорите остана същата: както преди 8 години, лидерите на Русия и България се срещнаха, за да обсъдят сътрудничеството в газовия сектор, за което се появиха атрактивни перспективи.\r\n***\r\nСъдейки се по последните събития България променя вектора на отношенията си с Русия. Днес на срещата между президента Владимир Путин и министър-председателя Бойко Борисов се говори именно за въпросите, които някога охлаждат отношенията между страните и водят до прекратяването на проекта „Южен поток“, предава руският  „Первий канал“. Русия няма злопаметна позиция и това бе отбелязано от министър-председателя на България. А президентът на Русия на свой ред заяви, че страната му е готова да се върне към преговори по всички въпроси, които могат да донесат взаимна изгода. Отдавна не е имало толкова интензивни контакти на най-високо ниво между Русия и. Само преди седмица, президентът Румен Радев отлетя за Сочи, а на 30 юни в Кремъл за първи път пристигна министър-председателят Бойко Борисов, който има почти цялата реална власт в страната, тъй като България е  парламентарна република.\r\nПутин и Борисов се поздравиха помежду си. Те имаха какво да обсъдят. Наистина, през последните няколко години, сътрудничеството между двете страни с дълга история на приятелство, не само нямаше пробиви, но и много от планираните проекти бяха  замразени. Важно е, че от съветските времена Русия е единственият доставчик на газ за България. Това е енергия, която може да стане основа за развитието на сътрудничеството, допълва телевизионният канал.\r\n***\r\nКоментарът на  Газета.ру е по-рязък. Бойко Борисов, който преди бе готов на всичко, за да гарантира, че проектът „Южен поток“ е провален, а българската АЕЦ никога да не бъде завършена, показа в Кремъл, че си е „научил урока“. Сега България поиска от Русия да разшири второто разклонение на  \"Турски\" поток до територията ѝ, за да бъде страна, през който природната газ да минава към другите европейски страни. Метаморфозите, които се случват с българското ръководство, едва ли могат да се смятат за неочаквани. Всичко е много ясно. През последните години, следвайки сигналите и напътствията от ръководството на ЕС, България се самонаранява.  Вредите в крайна сметка са огромни, но от ЕС няма компенсации. \r\n***\r\nИзданието  „Взгляд“. също коментира срещата. То цитира руския президент Владимир Путин, който заяви, че страната му може да се върне към проекта за строителството на АЕЦ „Белене“ в България при условие, че София вземе решение за съоръжаването на централата. „Ако България вземе решение за съоръжаването на АЕЦ „Белене“, Русия е готова да се върне към проекта за строителство“, заяви Путин. Виктор Турмаков", "date": "2018.05.31", "title": "\"Турски поток\" се разклонява към България (Обзор на руските медии)"}
{"url": "http://www.focus-news.net/news/2018/05/31/2528412/blagoevgrad-muzikata-na-vienskite-klasitsi-zvucha-v-golemiya-salon-na-chitalishteto-na-bansko.html", "text": "В навечерието на Международния ден на детето в Банско се състоя уникален клавирен концерт „Виенски класици“. Това съобщиха от прецентъра на Община Банско. Шансът за културното оцеляване на българския народ е уникалното му творение – читалището, заяви специалният гост на концерта доц. Даниела Дикова. Изпълнители на вечните творби на европейските класици бяха възпитаниците на музикалните педагози Марина Иванова и Христина Кадева, а специален гост на събитието беше доц. Даниела Дикова – преподавател в Националната музикална академия, концертиращ партниращ пианист, създател на трио „Арденца” и на международния конкурс за непрофесионални пианисти Vivapiano. Организираният от Марина Иванова и нейни съмишленици концерт респектира участници и публика с вдъхновението, красотата, усърдието, старанието и таланта на малките пианисти от Банско. Те свириха на роял произведения на Хайдн, Моцарт и Бетовен, а вълнението им от допира с класиката се предаваше от сцената към публиката в залата. \r\nЗапомнящо за всички ще остане изпълнението на доц. Дикова и Марина Иванова на Моцарт – Соната ре мажор за два рояла. Клавирният концерт е знаменателен за културния живот на Банско. Той показа, че у децата ни, а чрез тях и у техните близки, вече трайно е установено едно качествено ново и различно като ниво възприемане на класическата музика. Това беше особено видимо преди концерта в почти двучасовата среща на малките пианисти с доц. Даниела Дикова. Тя ги завладя с непринудения разказ за своя музикален живот и кариера. С чувство за хумор и с огромно уважение към децата, към които се обръщаше с „колеги”, тя им разказа за нелекия, но пълноценен и дълбоко удовлетворяващ труд на професионалния музикант. Доц. Дикова насърчи интереса им към пианото и музикалното образование в профилираните училища. Голямата изненада обаче отново сътвориха децата – те засипаха с въпроси специалния си гост. Зададените по детски, но смислени и интелигентни питания показаха, че интересът и любовта им към музиката са намерили място в техния млад живот, в период, когато се изграждат и установяват житейските ценности. Срещите на децата с Даниела Дикова продължават и днес. Известната ни пианистка организира мастър клас за младите музиканти от Банско. Те ще имат възможност да получат ценни напътствия и съвети, докато свирят на най-добрите инструменти, любезно предоставени от читалището.", "date": "2018.05.31", "title": "Благоевград: Музиката на виенските класици звуча в големия салон на читалището на Банско"}
{"url": "http://www.focus-news.net/news/2018/05/31/2528414/haskovo-okrazhnata-prokuratura-privleche-kato-obvinyaem-zadarzhaniya-za-dvoynoto-ubiystvo-v-selo-kozlets.html", "text": "По разпореждане на Окръжна прокуратура-Хасково бе привлечен като обвиняем български гражданин за това, че на 30.05.2018 г. в землището на с. К., обл. Хасково, умишлено умъртвил повече от едно лице– престъпление по чл. 116 ал.1 т.4 във връзка с чл.115 от Наказателния кодекс. Това съобщиха от пресцентъра на Апелативна прокуратура-Пловдив.\r\nНа 30 май 2018 г. в с. К, обл. Хасково, след възникнал битов скандал, провокиран от ревност, обвиняемият възпроизвел изстрели със законно притежаваното от него огнестрелно оръжие, по двама български граждани. Вследствие на това двете лица са починали.\r\nПо случая е било образувано досъдебно производство, в хода на което към настоящия момент са били извършени оглед на местопроизшествие, иззети са веществени доказателства, разпитани са свидетели, като са били назначени и съдебномедицински, химическа и съдебнопсихиатрична експертизи. \r\nОбвиняемият е бил задържан от органите на МВР за срок от 24 часа, а днес, 31.05.2018 г., по отношение на него е било постановено и задържането му за срок до 72 часа с постановление на наблюдаващия прокурор. \r\nПредстои Окръжна прокуратура-Хасково да внесе искане в съда за вземане на мярка за неотклонение „задържане под стража“ спрямо обвиняемия.", "date": "2018.05.31", "title": "Хасково: Окръжната прокуратура привлече като обвиняем задържания за двойното убийство в село Козлец"}
{"url": "http://www.focus-news.net/news/2018/05/31/2528409/ministar-valentin-radev-e-varnal-proverkata-za-pusnatite-bez-kontrol-patnitsi-na-letishte-sofiya.html", "text": "Вътрешният министър Валентин Радев е върнал проверката за случая, при който гранични полицаи пропуснаха близо 50 пътници на летище София без контрол, предаде БНР. Според него има дисбаланс в наказанията и заради това документът трябва да бъде повторно прегледан. \r\n\"Има уволнения, има много тежки наказания, но има дисбаланс. Някъде един почти го освобождават. Да не казвам кой е сега, защото ги върнах. И да кажа още нещо – проверката първо е дисциплинарна. Дисциплинарна проверка се прави и от ръководството на Главна дирекция \"Гранична полиция\". Те са го направили и предлагат нещо. След това аз го давам на Дирекция \"Човешки ресурси\", които проверяват това нещо. Тяхната проверка – и двете ги събрахме всичките заедно и видяхме, че има разминаване\", поясни министърът на вътрешните работи.\r\nОсем служители на Граничната полиция са с предложения за наказания. Проверката е установила, че действията им не са били умишлени.", "date": "2018.05.31", "title": "Министър Валентин Радев е върнал проверката за пуснатите без контрол пътници на летище София"}
{"url": "http://www.focus-news.net/news/2018/05/31/2528418/dha-masirana-aktsiya-na-politsiyata-v-istanbul-za-kontrol-na-trafika-pod-kodovoto-naimenovanie-valchi-kapan-17-ot-14-do-16-chasa.html", "text": "Полицията извършва масов контрол на всички превозни средства в града, предаде информационната агенция Догу хабер ажансъ (ДХА). Привлечени са различни полицейски части, включително от летищата и от пристанищата, в операция под кодовото наименование „Вълчи капан – 17”. Оборудвани са 150 различни пунктове за контрол, ангажирани са над 2 000 полицаи. Акцията започна в 14.00 ч. и ще продължи до 16.00 ч. Целта й е предотвратяване на евентуални терористични атаки и опити за нарушаване на обществения ред и спокойствие. На бул. „Миллет” в квартал „Фатих” полицаите спират за проверка съмнителните автомобили и извършват претърсване на пътуващите и на самите автомобили. Прави се и проверка в базата данни на полицията, посочва още ДХА.\r\nПревод и редакция: Георги Димов", "date": "2018.05.31", "title": "ДХА: Масирана акция на полицията в Истанбул за контрол на трафика под кодовото наименование „Вълчи капан – 17” - от 14 до 16 часа"}
{"url": "http://www.focus-news.net/news/2018/05/31/2528416/evropeyskata-komisiya-predlaga-finansova-pomosht-za-balgariya-za-vazstanovyavane-ot-prirodni-bedstviya-prez-2017-g.html", "text": "Европейската комисия (ЕК) предлага 34 млн. евро от фонд „Солидарност“ на Европейския съюз на четири страни от ЕС, засегнати от природни бедствия през 2017 г. — Гърция, Полша, Литва и България. Това съобщиха от пресцентъра на Представителството на ЕК в България.\r\nСъс средствата от фонд „Солидарност“ на Европейския съюз може да се подпомогне възстановяването и да се покрият част от разходите за спешно реагиране, временно настаняване, почистване и опазване на културното наследство, за да се намали финансовата тежест за националните органи в резултат от природните бедствия. \r\nСумата от 34 млн. евро е разпределена между четирите страни, като 2,2 млн. евро са за България – за възстановяване след бурите и наводненията през октомври 2017 г. \r\nНа 25 и 26 октомври 2017 г. в района на Бургас, Югоизточна България, имаше силни бури и проливни дъждове, в резултат на които бяха повредени мостове и пътища, а също училища и болници. Предоставените от фонд „Солидарност“ на ЕС 2,2 млн. евро ще допринесат за намаляване на разходите на държавата за възстановяването на основна обществена инфраструктура. \r\nДнешното предложение за помощ от фонд „Солидарност“ на ЕС трябва да бъде одобрено от Европейския парламент и Съвета. Скоро след това четирите страни членки ще получат финансирането.", "date": "2018.05.31", "title": "Европейската комисия предлага финансова помощ за България за възстановяване от природни бедствия през 2017 г."}
{"url": "http://www.focus-news.net/news/2018/05/31/2528417/71-proverki-na-sadilishta-prokuraturi-i-sledstveni-sluzhbi-sa-izvarsheni-ot-inspektorata-kam-vss-prez-2017-g.html", "text": "71 проверки на съдилища, прокуратури и следствени служби - 50 планови, 4 тематични, 7 контролни и 10 инцидентни по сигнали, възлагане от други органи и по самосезиране, проверени 563 заявления от граждани за бавно правосъдие, проверка на имуществото на 10 487 лица - магистратите, техните съпрузи, лицата, с които се намират във фактическо съжителство на семейни начала и непълнолетните им деца, 17 предложения до Висшия съдебен съвет (ВСС) за образуване на дисциплинарни производства срещу магистрати – това са част от дейностите, извършени от Инспектората към ВСС (ИВСС) през 2017 г. и включени в годишния доклад на институцията, съобщиха от ИВСС. \r\nПодробният и аналитичен доклад, изготвен от главния инспектор Теодора Точкова, бе представен днес пред пленума на ВСС, който ще го внесе в Народното събрание заедно с годишния доклад за своята дейност.\r\nПрез 2017 г. Инспекторатът към ВСС е извършил 50 комплексни планови проверки – в 17 съдилища по граждански и търговски дела, в 2 съдилища по административни дела, в 12 съдилища и 19 прокуратури и окръжни следствени отдели в окръжни прокуратури по наказателни дела и прокурорски преписки. Броят на комплексните планови проверки през миналата година е по-малък в сравнение с 2016 г. поради новите видове проверки, които Инспекторатът към ВСС извършва от 1 януари 2017 г. – на имуществото и интегритета на магистратите.\r\nСред четирите тематични проверки, извършени от Инспектората към ВСС през миналата година, се открояват две - за спазването на принципа на случайното разпределение на делата в най-натоварените съдилища (СРС, СГС, Административен съд София-град, районните и окръжните съдилища във Варна и Пловдив),  и за причините за неизготвянето в срок на експертни заключения по досъдебни производства, които са довели до продължителност на разследванията.\r\nОт общо 10-те инцидентни проверки, извършени през 2017 г., 7 са по сигнали от други органи и институции за нарушения в СРС, СГС, Административен съд София-град, РС – Козлодуй и Окръжен съд – Враца. По самосезиране Инспекторатът към ВСС провери спазването на принципа на случайното разпределение при делата по мерките за неотклонение в Апелативния специализиран наказателен съд. \r\nДве инцидентни проверки Инспекторатът към ВСС извърши след възлагане от ВСС. Едната е в СГС и СРС по образуването и движението на незавършени наказателни дела както в досъдебната, така и в съдебната фаза. Другата е за образуването, движението и приключването на делата по несъстоятелност, образувани в периода 1 януари 2014 – 31 декември 2016 г. във всичките 28 окръжни съдилища. Тази проверка попада в два отчетни периода – 14 окръжни съдилища са проверени през 2017 г., останалите ще бъдат проверени тази година.\r\nВ резултат на извършените проверки бяха установени както системни проблеми – например липсата на действащ механизъм за реален контрол върху случаите на масово отвеждане на съдиите в отделни съдилища, така и оформили се през годините неправилни практики – например изписването на съдебни актове ръкописно, без да съдържат необходимото съдържание, постановяване на немотивирани отводи. Бяха констатирани и редица пропуски в работата на конкретни съдии.\r\nПри проверките на органите на съдебната власт бяха установени и редица положителни практики - например създадените, без наличие на нормативно задължение, регистри на обжалваните съдебни актове и обсъждането между съдиите от съответния съд на обезсилените и отменени решения с цел правилното прилагане на закона занапред. Констатирани бяха и положени от отделни съдии и прокурори усилия за образцово изпълнение на служебните им задължения. \r\nВ резултат на проверките по чл.54, ал. 1, т. 1-3 от Закона за съдебната власт и установените нарушения в работата на конкретни магистрати през 2017 г. Инспекторатът към ВСС е отправил 14 предложения до ВСС за образуване на дисциплинарно производство за налагане на дисциплинарно наказание и 3 препоръки до административни ръководители за налагане на дисциплинарно наказание на съдии. Освен това Инспекторатът към ВСС е отправил до административни ръководители 7 сигнала с препоръки за преценка за налагане на дисциплинираща мярка или на дисциплинарно наказание и 32 сигнала с препоръки за налагане на дисциплинираща мярка на съдии и прокурори.\r\nПрез 2017 г. Инспекторатът към ВСС за първи път извърши проверка на декларациите за имущество и интереси на 4288 съдии, прокурори и следователи в страната. По тях бе извършена проверка на имуществото на 10 487 лица – магистратите, техните съпрузи или лицата, с които се намират във фактическо съжителство на семейни начала и непълнолетните им деца.\r\nПрез отчетния период Инспекторатът към ВСС за първи път извърши проверки и на интегритета на магистрати. По три от приключилите през 2017 г. проверки институцията внесе във ВСС предложения за образуване на дисциплинарно производство срещу проверяваните магистрати.\r\nПрез 2017 г. в Инспектората към ВСС са постъпили общо 1975 сигнала за допуснати нарушения от съдебните органи. 1253 от тях са нови – 1229 от граждани и 24 от институции. Постъпили са и 722 допълнения по сигнали от предходен период и 129 възражения по приключили преписки, на които има отговор от главния инспектор.\r\nПрез отчетния период е приключила работата по 1195 сигнала. Със становище е отговорено на 1073 от тях. По 7 от сигналите проверката е завършила с акт за резултати. 115 от сигналите са изпратени по компетентност до други органи и институции.\r\n563 заявления от граждани за нарушаване на правото им на разглеждане и решаване на делата в разумен срок е проверил Инспекторатът към ВСС през 2017 г.  361 от заявленията са основателни – 153 по наказателни дела и 208 по граждански, търговски и административни дела.  По информация на Министерството на правосъдието през миналата година са сключени 220 споразумения, като за обезщетения са изплатени общо 550 900 лв.\r\nКрайният извод е, че Инспекторатът към ВСС изпълни Програмата за дейността си за 2017 г. и е изградил необходимия в организационно и административно отношение капацитет. Но трябва да се положат още усилия за повишаване и укрепване на административния капацитет, особено във връзка с правомощията по проверки за интегритет на съдиите, прокурорите и следователите, така че Инспекторатът към ВСС да може ефективно да изпълнява ролята си на основен гарант за функциониране на съдебната власт при спазване на принципа за върховенството на закона. Именно в тази посока са и изведените в доклада ключови приоритети за работа на Инспектората към ВСС през 2018 г.\r\nДокладът за дейността на  Инспектората към ВСС за 2017 г. е достъпен на интернет страницата на институцията - http://www.inspectoratvss.bg/bg/page/16.", "date": "2018.05.31", "title": "71 проверки на съдилища, прокуратури и следствени служби са извършени от Инспектората към ВСС през 2017 г."}
{"url": "http://www.focus-news.net/news/2018/05/31/2528420/mzhg-konstatirani-krazhbi-na-voda-za-napoyavane-shte-badat-predavani-na-prokuraturata.html", "text": "Във връзка със стартиране на активния поливен сезон, „Напоителни системи” ЕАД уведомява всички граждани и ползватели на услугата „доставка на вода за напояване”, че при констатирана кражба на вода или наличие на съмнение за кражба, дружеството ще подава сигнал до прокуратурата за всеки отделен случай. Това съобщиха от пресцентъра на Министерството на земеделието, храните и горите (МЗХГ).\r\nСигнали могат да се подават в съответния клон, на чиято територия е извършена кражбата. Адресите и телефоните на клоновата мрежа може да намерите на интернет сайта на „Напоителни системи” ЕАД - . Анонимни сигнали няма да бъдат разглеждани.", "date": "2018.05.31", "title": "МЗХГ: Констатирани кражби на вода за напояване ще бъдат предавани на Прокуратурата"}
{"url": "http://www.focus-news.net/news/2018/05/31/2528421/ministar-temenuzhka-petkova-prezidentat-putin-i-premierat-borisov-razgovaryaha-v-duh-na-konstruktiven-dialog-dogovorenostite-za-turski-potok-shte-se-postignat-v-sledvashtite-mesetsi.html", "text": "Разговорът беше в дух на конструктивен диалог. Имаше изключително прагматичен подход и от двете страни. Това каза пред журналисти в парламента министърът на енергетиката Теменужка Петкова за срещата между президента Владимир Путин и премиера Бойко Борисов, предаде репортер на Агенция „Фокус“. „Оттук нататък договореностите за „Турски поток“ ще се постигнат в следващите месеци“, посочи тя. „На такова високо ниво няма как президента Путин и премиера Борисов да седнат да разпишат всички договорености“, коментира Теменужка Петкова. Попитана има ли страната ни финансова възможност да участва в един такъв проект тя уточни: „Булгартрансгаз“ е в много добро финансово състояние. БЕХ също. Отчетната 2017 година ще реализираме печалба от малко над 100 млн. лева“. „Финансовото състояние на българската енергетика наистина е добро. Разполагаме с инфраструктура, която би могла да бъде използвана в такъв проект. По всяка вероятност ще трябва да се изгражда и нова“, каза още енергийният министър.\r\nБиляна ИВАНОВА", "date": "2018.05.31", "title": "Министър Теменужка Петкова: Президентът Путин и премиерът Борисов разговаряха в дух на конструктивен диалог, договореностите за „Турски поток“ ще се постигнат в следващите месеци"}
{"url": "http://www.focus-news.net/news/2018/05/31/2528422/kyustendil-teatralni-trupi-i-hora-s-ostri-zdravoslovni-problemi-shte-badat-podpomognati-sas-sredstva-ot-obshtinskiya-byudzhet.html", "text": "Театрални трупи и хора с остри здравословни проблеми ще бъдат подпомогнати със средства от бюджета на Община Кюстендил. Това стана ясно по време на заседанието на Общинския съвет, предаде репортер на Радио „Фокус” – Кюстендил. Театралната школа към Обединен детски комплекс – Кюстендил ще получи 500 лева за участие в предстоящ Национален ученически театрален фестивал в град Русе. Кюстендилските театрали ще се представят с постановката „Съкровището на Силвестър”. За участието си в театралния фестивал младите актьори са провели и кампания „Смет за пътуващ театър”, чрез която са събрани 1 124 лева, а 900 лева са постъпили под формата на дарения. 1 000 лева се отпускат за подпомагане и на сдружението „Арт студио Трупата”, с цел участието на театралната трупа в Международен младежки театрален фестивал в град Албена. Съветниците одобриха отпускане на средства за подпомагане на жители на Община Кюстендил, имащи остри здравословнии социални причини.  Отделените средства са в размер на 2 800 лева.\r\n12 000 лева се отпускат от общинския бюджет и като помощ за футболен клуб „Велбъжд”. Сумата се предоставя като финансово подпомагане, необходимо за покриване на транспортни разходи за участието на отбори – деца и юноши в първенствата на Българския футболен съюз, през есенния полусезон. Във внесената докладна записка е посочено, че през спортно- състезателна 2017/ 2018 година в община Кюстендил не е постъпвало предложение, включително не са отпускани и парични средства, необходими за заплащане на транспорт, свързан с участие на децата в срещи извън Кюстендил.\r\nВенцеслав ИЛЧЕВ", "date": "2018.05.31", "title": "Кюстендил: Театрални трупи и хора с остри здравословни проблеми ще бъдат подпомогнати със средства от общинския бюджет"}
{"url": "http://www.focus-news.net/news/2018/05/31/2528424/ombudsmanat-maya-manolova-startira-kampaniyata-bez-taksa-v-detskite-gradini-na-1-yuni.html", "text": "Утре, 1 юни 2018 г., по повод Международния ден на детето, омбудсманът Мая Манолова ще даде старт на националната кампания „Без такса в детските градини“. Това съобщиха от пресцентъра на Омбудсмана на Република България.\r\nСъбитието ще се състои от 11.00 часа в институцията на обществения защитник – гр. София, ул. „Георг Вашингтон“ № 22.\r\nЦелта на инициативата е да осигури равен достъп до качествено предучилищно образование на децата в България чрез отпадане на таксите за детските градини.\r\nМанолова ще представи законодателно предложение за промяна в Закона за предучилищното и училищно образование за премахване изискването родителите да заплащат такса храна за задължителното предучилищното обучение, която да бъде за сметка на държавния бюджет. \r\nСтатистиката показва, че децата между 3 и 6 години у нас за учебната 2017/2018 г. са 220 887, от тях между 5 и 6 години са 112 615 малчугани. Според социологическо изследване 73% от анкетираните родители са на мнение, че детската градина трябва да бъде безплатна.\r\nНа събитието ще бъде направена оценка на въздействието, изготвена от Световната банка и Тръста за социална алтернатива. Общественият посредник на гр. Шумен Иван Капралов ще представи своята практика по темата. Ученици от столичната професионална гимназия „Ломоносов“ ще прожектират два няколкоминутни техни филма – „София – дом на бездомници“ и „Момичето зад бутилката“ и ще разкажат за работата си в сферата на ученическото самоуправление, подкрепа на семейството и бездомните хора. \r\nУчастие при старта на инициативата ще вземат още представители на институции, родители, неправителствени организации и др.", "date": "2018.05.31", "title": "Омбудсманът Мая Манолова стартира кампанията „Без такса в детските градини“ на 1 юни"}
{"url": "http://www.focus-news.net/news/2018/05/31/2528415/ministar-temenuzhka-petkova-vazmozhnostta-turski-potok-da-minava-prez-balgariya-e-nay-golyamata-novina-ot-sreshtata-v-rusiya-ottuk-natatak-predstoi-ekspertna-rabota.html", "text": "Най-голямата новина от срещата между премиера Бойко Борисов и президента Владимир Путин беше възможността трасето от „Турски поток“, свързано с доставките на природен газ за Европа, да минава през България. Това каза пред журналисти в парламента министърът на енергетиката Теменужка Петкова, предаде репортер на Агенция „Фокус“. „Това е най-добрата новина, на която станахме свидетели вчера“, заяви тя. „Няма как на среща на такова ниво президентът Путин и премиерът Борисов да извадят по един бял лист и да започнат да чертаят трасета. Това е работа на експертите“, коментира Теменужка Петкова. „Оттук нататък предстои работа на експертно ниво. На нас министрите беше поставена подобна задача“, изтъкна тя. „Започваме работа по конкретните детайли на възможността за реализация на проекта при спазване на всички европейски изисквания“, обясни енергийният министър. В отговор на въпрос от какво зависи проектът да се реализира Теменужка Петкова коментира: „Зависи от двете страни по проекта. От ясно заявената воля на България да запази стратегическото си място на газовата карта на Европа“.\r\nБиляна ИВАНОВА", "date": "2018.05.31", "title": "Министър Теменужка Петкова: Възможността „Турски поток“ да минава през България е най-голямата новина от срещата в Русия, оттук нататък предстои експертна работа"}
{"url": "http://www.focus-news.net/news/2018/05/31/2528425/veliko-tarnovo-kmetat-daniel-panov-prisastva-na-otkrivaneto-na-nov-stroitelen-hipermarket.html", "text": "Кметът на Велико Търново Даниел Панов уважи церемонията по откриването на новия строителен хипермаркет „Практис“, който се намира срещу градския мол. Търговският обект бе построен за по-малко от година. Това съобщиха от пресцентъра на Общината. Водосвет бе отслужен от отец Петър, а лентата прерязаха Даниел Панов и собственикът на веригата Любен Милчев.\r\n„Новият строителен хипермаркет е поредната голяма инвестиция във Велико Търново, която подобрява бизнес-климата и влияе положително върху икономическото развитие, а и върху пазара на труда с разкритите 100 нови работи места“, подчерта Даниел Панов. Той посочи, че реализираното инвестиционно намерение отразява големия икономически потенциал на Старата столица. „Неслучайно Велико Търново е сред седемте града в България, които са генератори на икономически растеж и сред петте, които увеличават населението си. Всичко това е още по-силна мотивация да продължаваме да подобряваме градската среда и да превръщаме Велико Търново във все по-добро и атрактивно място за живеене, за туризъм, за реализация на младите хора, за инвестиции и бизнес“, каза още Панов. Той подари на Любен Милчев икона с изображението на Св. Николай Чудотворец.\r\nИнвеститорът благодари на Даниел Панов, на общинската администрация и на областния управител проф. Любомира Попова за създадените за бизнеса в старопрестолния град добри условия.\r\nНовият строителен хипермаркет е със застроена площ от 6500 кв. метра, разполага с паркинг за 100 автомобила и предлага над 50 000 артикула.", "date": "2018.05.31", "title": "Велико Търново: Кметът Даниел Панов присъства на откриването на нов строителен хипермаркет"}
{"url": "http://www.focus-news.net/news/2018/05/31/2528419/angela-merkel-es-shte-otgovori-tvardo-i-edinno-na-na-amerikanskite-tarifi.html", "text": "Страните-членки на Европейския съюз ще реагират по „твърд и единен\" начин за решението на САЩ за налагане на допълнителни тарифи за стомана и алуминий спрямо европейските производители. Това увери канцлерът на Германия Ангела Меркел, предава AFP.\r\n„Искаме да бъдем освободени от тези тарифи\", които са „несъвместими\" с правилата на Световната търговска организация, подчерта Меркел на съвместна пресконференция с португалския премиер Антонио Коща в Лисабон.Тереза Герова", "date": "2018.05.31", "title": "Ангела Меркел: ЕС ще отговори твърдо и единно на на американските тарифи"}
{"url": "http://www.focus-news.net/news/2018/05/31/2528426/turtsiya-shokirashto-uvelichenie-na-vanshnotargovskiya-defitsit-samo-za-edin-mesets-skacha-s-nad-35-a-ot-nachaloto-na-godinata-s-nad-55.html", "text": "През април износът на Турция се е увеличил с 7.8% в сравнение със същия месец на миналата година и е на стойност близо 13.9 млрд ЩД, информира телевизионният канал NTV. Вносът обаче е скочил с 15.5 и е за над 20.5 млрд. ЩД. По този начин външнотърговският дефицит през април възлиза на над 6.6 млрд. ЩД, или има увеличение с 35.6% спрямо данните за април 2017-та. Съотношението износ-внос е намаляло от 72.3% през април м.г., на 67.5% през този април.\r\nЗа първите четири месеца на годината износът на Турция се е увеличил с 8.6% в сравнение със същия период на миналата година и е за над 55 млрд. ЩД, а увеличението на вноса е с цели 20.8% и възлиза общо на близо 82.5 млрд. ЩД. Следователно външнотърговският дефицит възлиза на близо 27.5 млрд. ЩД, или с 56.2% в повече от първите четири месеца на 2017-та. А съотношението износ-внос е паднало на 66.7%.\r\nТова са официални данни на Статистическия институт на Турция, уточнява NTV. Георги Димов", "date": "2018.05.31", "title": "Турция: Шокиращо увеличение на външнотърговския дефицит – само за един месец скача с над 35%, а от началото на годината – с над 55%"}
{"url": "http://www.focus-news.net/news/2018/05/31/2528428/dobrich-epizootichnata-komisiya-pri-obshtinata-predprie-merki-za-nedopuskane-na-razprostranenieto-na-influentsa-po-ptitsite.html", "text": "Проведе се заседание на Общинска епизоотична комисия при Община град Добрич за набелязване на мерки срещу недопускане на разпространението на инфлуенца А (грип) по птиците. Това съобщиха от пресцентъра на Общинаъа. Комисията е свикана във връзка с констатирано огнище на болестта в животновъден обект на територията на с.Стефаново, Община Добричка. Обявено е първично огнище на Инфлуенца А (грип) по птиците, щам H5N8. \r\nПриетите превантивни мерки включват осъществяване на постоянен ветеринарномедицински контрол в птицевъдните обекти за спазване на мерките за биосигурност. Държавните лесничейства и ловно-рибарските сдружения да контролират за наличие на болни или умрели диви мигриращи птици и при наличие на такива, да ги предават на най-близката ветеринарна служба.\r\nСобствениците на домашни кокошки и кокошоподобни (гъски, патици), отглеждани на закрито, също трябва да спазват противоепидемични мерки - да не допускат излизането на птиците извън дворовете на обектите, контакт между птици живеещи в дивата природа и домашни птици. Фуражът трябва да се съхранява в закрити помещения. В птицевъдните обекти трябва да се създадат необходимите условия за разделно отглеждане на домашни кокошки и кокошоподобни (гъски, патици) от другите видове домашни птици. Забранява се движението на домашни или други птици и продажбата им на нерегламентирани пазари на територията на Общината. \r\nПри отклонение в здравословното състояние на отглежданите птици или завишена смъртност, стопаните са длъжни да уведомят незабавно обслужващия обекта ветеринарен лекар.", "date": "2018.05.31", "title": "Добрич: Епизоотичната комисия при Общината предприе мерки за недопускане на разпространението на инфлуенца по птиците"}
{"url": "http://www.focus-news.net/news/2018/05/31/2528427/blagoevgrad-ot-7-8-godini-horata-ot-gotsedelchevskiya-region-pochti-ne-se-zanimavat-s-tyutyunoproizvodstvo.html", "text": "От 7-8 години хората от Гоцеделчевския регион почти не се занимават с тютюнопроизводство, сочи репортерска проверка на Радио „Фокус“-Пирин. Така например, ако до преди 5 години в село Лъжница основният поминък на населението е бил отглеждането на тютюн, то вече в населеното място има около 4-5 текстилни цеха, където основно работят хората. С тютюн се занимават около 10 семейства, което е един много малък процент, сравнявайки го с преди, когато това е бил поминъка на 90% от населението. В село Господинци пък са останали около 8 семейства, които се занимават с тютюн, докато в миналото 100%  от местните са се занимавали с това. \r\nСега една част от местните жители работят в шивашката промишленост, друга част пътуват за работа до Гоце Делчев, а има и хора, които се занимават със зеленчукопроизводство. Местните от село Корница са се отказали от тютюнопроизводството, заради ниските изкупни цени и неблагоприятните условия за отглеждане на тютюн. В село Брезница пък тютюнът стои на последно място в момента. Местните се занимават основно с лека промишленост. В село Мусомище ситуацията е подобна, като по-голямата част от населението е заета в шивашката промишленост.\r\nНатали СТЕФАНОВА", "date": "2018.05.31", "title": "Благоевград: От 7-8 години хората от Гоцеделчевския регион почти не се занимават с тютюнопроизводство"}
{"url": "http://www.focus-news.net/news/2018/05/31/2528430/dobrich-xxi-natsionalna-sreshta-na-finansistite-ot-obshtinite-se-provezhda-v-albena.html", "text": "XXI Национална среща на финансистите от общините се провежда от днес до 2 юни в Курортния комплекс „Албена“. Това съобщиха от пресцентъра на Община град Добрич. В рамките на Срещата общинските финансисти, счетоводители, данъчни експерти, вътрешни одитори и финансови контрольори и партньорите от централната власт водят дискусии по откритите въпроси и проблеми свързани с развитието на местните финанси. Модератор на първия панел от програмата бе зам.-кметът на Добрич с ресор „Финанси и общинска собственост“ и зам.-председател на Постоянната комисия по бюджет и финанси към Националното сдружение на общините в Република България Елка Димова. Тя представи основни изводи и препоръки от анализа на изпълнението на общинските бюджети през 2017 г. Бе проведена и дискусия  по актуални въпроси за Бюджет’2018.  \r\nДругите дискусии, предвидени в програмата са с акцент върху:\r\n- Подобряване на разпределителните механизмите между централния и общинските бюджети, в т.ч. изравнителна субсидия, стандарти за делегирани от държавата дейности и капиталова субсидия;\r\n- Актуализиране на данъчното законодателство с цел подобряване администрирането и повишаване събираемостта на местните приходи;\r\n- Такса битови отпадъци –минимизиране на рисковете при преминаването към нов модел за изчисление и администриране на приходите за дейностите по чистота.\r\nВ паралелни работни групи общинските съветници, финансистите, данъчните експерти, одиторите и счетоводителите ще имат възможност да дискутират и специфични за съответната професионална общност казуси и проблеми.", "date": "2018.05.31", "title": "Добрич: XXI Национална среща на финансистите от общините се провежда в Албена"}
{"url": "http://www.focus-news.net/news/2018/05/31/2528431/yambol-s-podnasyane-na-ventsi-i-tsvetya-pred-pametnika-na-hristo-botev-v-grada-shte-bade-otbelyazan-denyat-na-botev-i-na-zaginalite-za-svobodata-na-balgariya.html", "text": "С поднасяне на венци и цветя пред паметника на Христо Ботев в Ямбол ще бъде отбелязан 2 юни - Денят на Ботев и на загиналите за свободата на България. Това съобщиха от пресцентъра на Община Ямбол. Церемонията ще започне в 10.00 часа в двора на Професионалната гимназия по земеделие, носеща името на великия български поет и революционер.\r\nВ 12.00 часа в града ще бъде пуснат сиренен сигнал, при който с двуминутно мълчание ще отдадем почит на загиналите за свободата на България.", "date": "2018.05.31", "title": "Ямбол: С поднасяне на венци и цветя пред паметника на Христо Ботев в града ще бъде отбелязан Денят на Ботев и на загиналите за свободата на България"}
{"url": "http://www.focus-news.net/news/2018/05/31/2528429/yambol-broeni-chasove-ostavat-do-kontserta-na-yuraya-hiyp-v-grada.html", "text": "По-малко от 48 часа остават до концерта на „Юрая Хийп“ в Ямбол. Култовата британска група ще забие на централния площад в града на 2 юни вечерта. Това съобщиха от пресцентъра на Общината. Концертът е по повод празника на Ямбол е с вход свободен за жителите и гостите на града. \r\nЗа изявата си тук „Юрая Хийп“ пристигат със специален екип, включително тон-режисьор, специалист по сценичното осветление, тур-мениджъра на групата и др. За обезпечаването на перфектен звук по време на концерта към България вече пътуват два буса с апаратура от Великобритания.\r\nЧаст от състава и специализираният екип пристигат още утре, а самият основател на групата Мик Бокс ще акустира в Ямбол в деня на концерта. Събитието е с начален час 20.00. „Ще бъде фантастично шоу!“, сподели легендата преди няколко дни в специално видео. „Юрая Хийп“ са подготвили едни от най-емблематичните парчета, превърнали групата в класика в историята на рока. Easy Livin, Wizard, Gipsy, Sunrise, Look at Yourse и разбира се, мега-хитът July Morning, са сред селекцията за концерта в Ямбол.\r\nПреди „Юрая Хийп“ на сцената ще излязат „СТЕНЛИ Live“. Станислав Сланев – Стенли (вокали), Иво Чалъков (китара), Стефан Попов (ударни) и Димитър Ковачев – Фънки (бас-китара) ще представят емблематични хитове на една от най-обичаните български групи – „Тангра“, както и авторски парчета. „Бъди какъвто си“, „Жулиета“, „Любовта, без която не можем“, „Нашият град“ са сред култовите родни класики, които формацията е подготвила от репертоара на „Тангра“. В програмата на СТЕНЛИ Live са включени още любими хитове като „Обсебен“, „Пътят към храма“, „Да летим над града“ и др.\r\nДесетки хиляди фенове от цяла България се очаква да пристигнат за мега-концерта в Ямбол. За улесняване достъпа до централния площад и ефективно използване на паркинг-зоните, е въведена специална организация за насочване идващите на събитието.\r\nКонцертът на „Юрая Хийп“ в Ямбол на 2 юни се реализира с медийното партньорство на радио Z-Rock и Радио 1 Рок.", "date": "2018.05.31", "title": "Ямбол: Броени часове остават до концерта на „Юрая Хийп“ в града"}
{"url": "http://www.focus-news.net/news/2018/05/31/2528423/georgi-ivanov-prezident-na-makedoniya-tseliyat-protses-izglezhda-kato-lichno-sporazumenie-mezhdu-zoran-zaev-i-aleksis-tsipras.html", "text": "Президентът на Македония Георги Иванов прие за разговор министъра на външните работи на Никола Димитров, който устно е информирал държавния глава за последните събития, свързани с преговорите за преодоляване на спора за името, без обаче да му представи какъвто и да било писмен документ, отбелязва скопската електронна медия „Плюс Инфо“, като се позовава на съобщение от кабинета на Иванов. \r\nСъгласно разпространената информация, в рамките на срещата македонският президент е подчертал, че с оглед на неспазването на законовите разпоредби за сключване на международни договори, целият процес изглежда като лично споразумение между двамата министър-председатели. \r\n„Целият процес наподобява лично споразумение между премиерите Заев и Ципрас, за което не е осигурен национален консенсус в Република Македония. Моята позиция е, че не приемам решение на проблема с името за обща употреба или erga omnes“, категоричен бе македонският президент.\r\nИванов подчерта, че сключването на международно споразумение следва да бъде в съответствие с Конституцията на Република Македония, вместо да предвижда нейното изменение.Тереза Герова", "date": "2018.05.31", "title": "Георги Иванов, президент на Македония: Целият процес изглежда като лично споразумение между Зоран Заев и Алексис Ципрас"}
{"url": "http://www.focus-news.net/news/2018/05/31/2528432/kmetat-na-sofiya-yordanka-fandakova-shte-se-vklyuchi-v-kragla-masa-na-tema-nyama-dobra-droga-na-1-yuni.html", "text": "Дискусията се организира от сдружение Екопрограма и се осъществява  със съдействието на Министерството на младежта и спорта по Програма за изпълнение на младежки дейности. Това съобщиха от пресцентъра на Столична община. Събитието  ще се проведе от 13.00 часа на 1 юни в 13.00 часа в зала Витоша“ на хотел Маринела.   \r\nВ дискусията ще се включат възпитаници на столични училища, спортисти и представители на институциите.", "date": "2018.05.31", "title": "Кметът на София Йорданка Фандъкова  ще се включи в кръгла маса на тема „Няма добра дрога“ на 1 юни"}
{"url": "http://www.focus-news.net/news/2018/05/31/2528434/stara-zagora-20-godini-ot-svoeto-sazdavane-otbelyaza-dom-za-stari-hora-n3-v-kazanlak.html", "text": "20 години от своето създаване отбеляза Дом за стари хора N3 в Казанлък, предаде кореспондент на Радио „Фокус“. Сред официалните гости на тържеството бяха кметът на община Казанлък Галина Стоянова, зам.-кметът Цветолина Цветкова, Радка Арнолд, представители на Дирекция „Социално подпомагане“ и др. Детски състави от НЧ „Възродена Искра“ в Казанлък и Народно читалище „Цвятко Радойнов“ в Крън отправиха своя поздрав по повод юбилея.\r\nПрез 1998 година Общинският съвет в Казанлък е взел решение бившата детска градина д бъде реконструирана и превърната в дом за стари хора. Това е плод на съвместните усилия на Община Казанлък и редица дарители от Германия, на доброволци и най – вече на госпожа Радка Арнолд, която след като става ясно, че ще бъде разкрит дом за стари хора е организирала хуманитарно дарение от Германия, с което са били оборудвани помещенията, в които и към момента се намира Дом за стари хора N3.\r\nВъв всички години, в които е извършена промяна на социалните дейности в странат, Общината винаги е водила активна политика. Последната придобивка за дома е дълго чаканият ремонт на покрива и на водопроводната инсталация, който е благодарение на личните усилия на кмета Галина Стоянова. От тях зависи качеството на живот на хората, които са настанени в дома.\r\nКъм момент акапацитетъ на дома е 62 потребители, за които се грижи персонал от 30 души. \r\nСлавяна ГАЙДАРОВА", "date": "2018.05.31", "title": "Стара Загора: 20 години от своето създаване отбеляза Дом за стари хора N3 в Казанлък"}
{"url": "http://www.focus-news.net/news/2018/05/31/2528435/zapochva-lyatnata-zanimalnya-v-detskiya-tsentar-na-stolichnata-biblioteka.html", "text": "За трета поредна година Детският център на Столичната библиотека организира лятна занималня три пъти седмично – вторник, четвъртък и събота, от 4 юни 2018 г. до 31 юли 2018 г. Това съобщиха от пресцентъра на Столична община. Заниманията ще се провеждат всеки вторник и четвъртък от 10:00 до 13:00 часа, а в събота от 11:00 до 14:00 часа децата ще могат да се включат и в Арт ателие с художника Христо Кърджилов. \r\nВ програмата са предвидени литературни четения, арт работилници, интерактивни игри и прожекции на анимационни филми. \r\nВсяка седмица ще бъде тематична, посветена на разнообразни персонажи, приказни герои и популярни детски автори, като целта е малчуганите да се запознаят с богатия фонд на Детския център и да провокира любопитството им към литературата и четенето. Участниците могат да проявят своето въображение като се маскират или изработят костюм, съобразен с темата на седмицата. \r\nПрограмата за месец включва следните инициативи: \r\n- 4-8 юни 2018 г. – Седмица на Роалд Дал; \r\n- 11-15 юни 2018 г. – Седмица на чудовищата – ще се запознаем с най-страшните чудовища и герои-злодеи в детските книги; \r\n- 18-22 юни 2018 г. – Седмица на пиратите – представяме книгите за пирати; \r\n- 25-29 юни 2018 г. – Седмица на детективските романи – за почитателите на напрегнатия сюжет и дълбоко скритите тайни; \r\nЗанималнята е подходяща за деца от 3 до 12 години с придружител. Входът свободен. През юни и юли Детският център ще продължи да работи с обичайното работно време.", "date": "2018.05.31", "title": "Започва лятната занималня в Детския център на Столичната библиотека"}
{"url": "http://www.focus-news.net/news/2018/05/31/2528439/varna-dvama-balgari-izdirvani-vav-frantsiya-za-trafik-na-hora-i-svodnichestvo-sa-zadarzhani-ot-okrazhniya-sad.html", "text": "Състав на Варненския окръжен съд задържа двама българи. Те са обявени са международно издирване с Европейска заповед за арест (ЕЗА) на Публичната прокуратура към Окръжния съд в град Bobidny, Република Франция. Това съобщиха от Апелативна прокуратура-Варна. Причина за издирването на двамата българи – 28-годишния О.С. и 29-годишния Р.Р., е участието им организирана престъпна група, трафик на хора и сводничество. В издаващата ЕЗА държава престъпленията се наказват с лишаване от свобода с максимален срок до 10 години. Деянията на двамата млади мъже са наказуеми и по българското законодателство.", "date": "2018.05.31", "title": "Варна: Двама българи, издирвани във Франция за трафик на хора и сводничество, са задържани от Окръжния съд"}
{"url": "http://www.focus-news.net/news/2018/05/31/2528440/sofiya-vazstanoveno-e-dvizhenieto-po-tramvayni-linii-1-6-i-7-v-rayona-na-pette-kyosheta.html", "text": "Възстановено е движението по трамвайни линии 1, 6 и 7 в района на кръстовище „Петте кьошета“ в София. Това съобщиха от пресцентъра на Столична община.", "date": "2018.05.31", "title": "София: Възстановено е движението по трамвайни линии 1, 6 и 7 в района на „Петте кьошета“"}
{"url": "http://www.focus-news.net/news/2018/05/31/2528433/radio-svobodna-evropa-makedoniya-pravitelstvoto-v-skopie-publikuva-pismoto-na-zoran-zaev-do-vselenskiya-patriarh.html", "text": "Правителството на Македония разпространи писмото, изпратено от премиера Зоран Заев до Вселенския патриарх Вартоломей, предава Радио „Свободна Европа“ в местната си редакция. \r\nПо-рано Заев от трибуната на парламента в Скопие увери, че не поискал „да бъде изтрито определението „,македонска“ от името на МПЦ-ОА“. \r\n„Никой нито е искал, нито някой може да промени името на македонската православна църква. Името й не е предмет на дилема или дебат\", увери министър-председателят на Македония в отговор на отправен въпрос. \r\nЗаев добави, че в писмо до Вартоломей е  поискал помощ, съгласно думите му - за окончателното уреждане на църковния спор, който съществува след обновяването на Охридската архиепископия на 17 юли 1967 г.Тереза Герова", "date": "2018.05.31", "title": "Радио „Свободна Европа“ (Македония): Правителството в Скопие публикува писмото на Зоран Заев до Вселенския патриарх"}
{"url": "http://www.focus-news.net/news/2018/05/31/2528436/enver-hodzhay-vitsepremier-na-kosovo-podyalba-na-kosovoi-ne-blagodarya.html", "text": "Коментирайки изявлението на руския посланик в Белград, вицепремиерът на Косово Енвер Ходжай заяви, че разделянето на Косово изобщо не стои като въпрос, отбелязва скопското електронно издание „Курир“.\r\n„Разсъждението на посланика на подялбата е опит да се внесе руски подход за разделяне от Евразия до Балканите. Границите на Балканите са неизменни и всяка идея за разделение е източник на конфликт. Не, благодаря!“, написа Ходжай в профила си в социалната мрежа „Туитър“. \r\nВ сряда посланикът на Руската федерация в Белград Александър Чепурин заяви, че Москва би приела подялба на Косово, ако Сърбия прецени, че това е най-доброто решение за нея. \r\nСъответният коментар руският дипломат направи във връзка с изявление на министъра на външните работи на Сърбия Ивица Дачич, че „албанците са съгласни на подялба на Косово и че тя е в техен интерес“. \r\n„Ние уважаваме позицията на Сърбия и това решение, и ако според нея е най-доброто, ще я подкрепим\", увери Чепурин, като подчерта, че „Русия ще подкрепи всяко сръбско решение“.\r\n„Все още е валидно мотото: Това, което е добро за Сърбия, е добро и за Русия'', подчерта посланикът. „За Москва е важно единствено решението, което се предлага, да е в интерес на Сърбия аз не се съмнявам, че правителството на Сърбия, президентът (Александър) Вучич и (Ивица) Дачич правят най-доброто за страната\", отбеляза Чепурин и допълни, че Белград ще продължи да има добър партньор в лицето на Кремъл, независимо от вътрешните промени в Русия. Тереза Герова", "date": "2018.05.31", "title": "Енвер Ходжай, вицепремиер на Косово: Подялба на Косово? Не, благодаря!"}
{"url": "http://www.focus-news.net/news/2018/05/31/2528438/nikola-chanev-oblasten-upravitel-na-kardzhali-hristo-botev-e-geniy-v-poeziyata-no-i-v-borbata-za-osvobozhdenie.html", "text": "Христо Ботев е гений в поезията, но и такъв в борбата за освобождение. Това каза в дневния блок „Добър ден“ на Радио „Фокус“ областният управител на Кърджали Никола Чанев по повод предстоящия национален празник 2 юни – Ден на Христо Ботев и загиналите за свободата на България. Той поясни, че традиционно градът ще почете деня на Ботев с тържествена заря-проверка вечерта на 1 юни от 20.30 часа. „На самия ден пред паметника на Освободителя ще бъдат положени венци и цветя, а шествието тази година ще бъде с портрети на Христо Ботев и загиналите за свободата на България“, обясни Никола Чанев. \r\n„Надявам се всички жители на Кърджали, на цялата област, да присъстват на тържествената заря-проверка, да отдадем почит на загиналите, защото без тях нямаше да го има нашето бъдеще, нямаше да я има и България. На това трябва да възпитаме децата“, уточни областният управител.  „За мен Христо Ботев е един гений. Гений в поезията, но и гений в борбата за освобождение. Примерът, който ни дава, трябва да е в сърцата на всеки от нас. България трябва да бъде на първо място, да бъде в сърцата на всички нас“, каза още Никола Чанев. Според него в минутата мълчание в памет на Ботев трябва да гледаме с оптимизъм в бъдещето, но да не забравяме и миналото.", "date": "2018.05.31", "title": "Никола Чанев, областен управител на Кърджали: Христо Ботев е гений в поезията, но и в борбата за освобождение"}
{"url": "http://www.focus-news.net/news/2018/05/31/2528443/haskovo-vazstanoveno-e-dvizhenieto-po-pat-iii-506-gorski-izvor-petelovo-v-rayona-na-selo-karamantsi-kakto-i-v-dvete-lenti-po-pat-i-1-sandanski-novo-delchevo.html", "text": "Възстановено е движението по път III-506 Горски Извор - Петелово в района на село Караманци, както и в двете ленти по път I-1 Сандански - Ново Делчево. Това съобщиха от пресцентъра на Агенция \"Пътна инфраструктура\".", "date": "2018.05.31", "title": "Хасково: Възстановено е движението по път III-506 Горски Извор - Петелово в района на село Караманци, както и в двете ленти по път I-1 Сандански - Ново Делчево"}
{"url": "http://www.focus-news.net/news/2018/05/31/2528442/plenumat-na-vss-uvelichi-byudzhetite-na-organi-na-sadebnata-vlast-po-iskane-na-administrativnite-im-rakovoditeli.html", "text": "Пленумът на Висшия съдебен съвет (ВСС) даде съгласие за увеличение по бюджетите на органите на съдебната власт за 2018 г. с цел осигуряване на средства за изплащане на обезщетения по КТ и ЗСВ. Това съобщиха от ВСС. Увеличени бяха бюджетите на Специализирания наказателен съд за авариен текущ ремонт на климатична инсталация; на Районен съд – Самоков за авариен ремонт на канализацията в сградата на съда, на Районен съд – Горна Оряховица за закупуване на пожаротехнически средства и самозатваряща се негорима врата; на Районен съд – Варна за изработване на проект за пожароизвестителна система и авариен ремонт на канализационен щранг; на Районен съд – Свиленград за осигуряване на средства за демонтаж на негоден ел. котел; Районен съд – Котел за неотложен текущ ремонт; Районен съд – Чирпан за текущ ремонт и обзавеждане на помещения; Административен съд – Силистра за текущи ремонти, обзавеждане и разкриване на регистратура по ЗЗКИ; Районен съд – Червен бряг за текущ ремонт. С цел възлагане на услуга за изготвяне на документация за провеждане на обществена поръчка с предмет „Основен ремонт на вътрешна отоплителна инсталация в сградата на Районен съд – Лом“ бе увеличен бюджетът на районния съд.\r\nПленумът извърши и корекции по бюджетите на ВСС и Районен съд – Попово, Районен съд – Брезник, Районен съд – Казанлък, Районен съд - Радомир, Районен съд – Пирдоп за изплащане на облекло на новоназначен съдебен служител; Окръжен съд – Разград за закупуване на стълбищен робот; Районен съд – Кула за закупуване на работни столове.\r\nОсигурени са средства за доставка и монтаж на климатични системи; основен ремонт на външно стълбище и входна врата, закупуване на система за звукозапис и видеонаблюдение в реално време в специализираното помещение за разпити и изслушвания на деца Районен съд – Горна Оряховица.\r\nУтвърдена бе корекция по бюджета на Окръжен съд – Пазарджик с цел осигуряване на средства за възстановяване на извършени разходи за командироване на магистрат, за участие в изпитни комисии за младши съдии в окръжните съдилища и гражданско право и процес на кандидатите за младши съдии в края на обучението им в НИП.\r\nПленумът на ВСС даде съгласие за корекции по бюджета на Административен съд – Благоевград, с цел осигуряване на средства за заплащане на дължими такси към експлоатационните дружества, и такси, свързани със съгласуване и одобряване на инвестиционен проект за обект „Проектиране на основен ремонт и преустройство и пристройка с асансьор на сграда, за нуждите на Административен съд – Благоевград и Районна прокуратура – Благоевград.\r\nПленумът на ВСС утвърди промени по бюджета на съдебната власт за 2018 г. на основание чл. 110, ал. 4 от Закона за публичните финанси и във връзка с писмо от министъра на финансите. Бюджетът на съдебната власт е коригиран с размера на получените трансфери през първото тримесечие на 2018 г. от Министерство на труда и социалната политика, във връзка със сключени договори между органи на съдебната власт и МТСП, дирекция „Бюро по труда“ по програма „Заетост и професионално обучение на хора с трайни увреждания“.\r\nВъв връзка с решение на ВСС по протокол № 10/04.03.2009 г. и с цел осигуряване на средства за изплащане на разликата в работната заплата на командировани съдии, Пленумът намали бюджета на Софийски районен съд и увеличи бюджетите на Районен съд - Червен бряг и на Районен съд – Сливен. Извършена бе корекция на бюджета на Районен съд – Русе с цел осигуряване на средства за изплащане на разликата в работната заплата на възстановен съдия, на основание чл. 231, ал. 1 от ЗСВ, съгласно протокол № 13/24.04.2018 г. на Съдийската колегия на ВСС за периода 15.02.2015 г. – 30.04.2018 г.\r\nВ изпълнение на изискванията на чл. 37 от ПМС № 332 от 22.12.2017 г. за изпълнението на държавния бюджет на Република България за 2018 г. и указанията относно изпълнението на бюджета на съдебната власт бяха извършени вътрешно компенсирани промени на бюджета на органите на съдебната власт във връзка с предстоящи разходи за данъци, такси, административни санкции, придобиване на недълготрайни активи и др.\r\nСредствата са за сметка на наличностите по сметки от предходни години, както и на резерва за неотложни и непредвидени разходи по бюджета на съдебната власт за 2018 г.", "date": "2018.05.31", "title": "Пленумът на ВСС увеличи бюджетите на органи на съдебната власт по искане на административните им ръководители"}
{"url": "http://www.focus-news.net/news/2018/05/31/2528444/plenumat-na-vss-aktualizira-zaplatite-v-sadebnata-vlast-s-98-leva-za-magistratite-i-s-25-za-sadebnite-sluzhiteli.html", "text": "Пленумът на Висшия съдебен съвет (ВСС) утвърди Таблица № 1 на ВСС за определяне на максималните основни месечни работни заплати на съдии, прокурори и следователи и Класификатора на длъжностите в администрацията на ВСС, НИП, ИВСС, на основание чл. 341, ал. 3 от ЗСВ, в сила от 1 април 2018 г. Това съобщиха от ВСС.\r\nПленумът препрати на Съдийската и на Прокурорската колегии за утвърждаване Класификаторите на длъжностите в администрацията на съдилищата и на Прокуратурата на Република България.\r\nАдминистративните ръководители на органите на съдебната власт ще бъдат уведомени, че необходимите допълнителни средства за актуализирането на трудовите възнаграждения ще бъде извършено служебно чрез корекции по бюджетите им след приключване на деветмесечието на 2018 г.\r\nСпоред данните от касовия отчет за изпълнението на бюджета на съдебната власт към 30.04.2018 г. е реализирана икономия по параграф „Заплати“ в размер на 4,2 млн. лв. При запазване на тази тенденция в годишен аспект се очаква икономия в размер на 8,1 млн. лв., които са достатъчни за актуализирането на заплатите в рамките на бюджета на съдебната власт.\r\nСлед актуализацията на трудовите възнаграждания, определената основна месечна заплата на младшите магистрати е 2 044 лв, при спазване изискванията на чл. 218, ал. 2 от ЗСВ.\r\nЗа всички останали магистрати актуализацията в абсолютна сума e в размер на 98 лв. – сумата, с която се актуализират и заплатите на младшите магистрати.", "date": "2018.05.31", "title": "Пленумът на ВСС актуализира заплатите в съдебната власт с 98 лева за магистратите и с 2,5% за съдебните служители"}
{"url": "http://www.focus-news.net/news/2018/05/31/2528446/ministarat-na-obrazovanieto-i-naukata-krasimir-valchev-shte-se-vklyuchi-v-otbelyazvaneto-na-mezhdunarodniya-den-na-deteto.html", "text": "Утре, 1 юни 2018 г., в 10.00 часа пред Националния дворец на децата (бул. „Александър Стамболийски“ №191) министърът на образованието и науката Красимир Вълчев ще се включи в отбелязването на Международния ден на детето. Това съобщиха отр пресцентъра на министерството. По-късно министърът ще участва в кръгла маса на тема „Образование 4.0“, посветена на дигиталното обучение и новите технологии, които навлизат в образованието. Форумът започва в 11.00 часа в зала “София” на хотел “Маринела”.", "date": "2018.05.31", "title": "Министърът на образованието и науката Красимир Вълчев ще се включи в отбелязването на Международния ден на детето"}
{"url": "http://www.focus-news.net/news/2018/05/31/2528447/dimitar-nikolov-kmet-na-burgas-dnes-e-nay-pokazatelniyat-den-zashto-burgas-ima-nuzhda-ot-infrastuktura-kato-nauchno-izsledovatelski-tsentar-za-kontrol-i-izsledvane-na-cherno-more.html", "text": "Днес е най-показателният ден защо Бургас има нужда от  инфрастуктура като Конресен, научно-изследователски център за контрол и изследване на Черно море. Това каза пред медии кметът на Община Бургас Димитър Николов по време на официалната първата копка за изграждането на центъра на „Пристанище – Бургас“, предаде репортер на Радио „Фокус“ – Бургас.\r\nПо думите му, ако тази сграда съществуваше днес, тя щеше да е най-подходящото място за провеждане на събитие от мащаба на Европейския морски ден.\r\n„На един град с перспективи, град с визия за бъдеще му е необходима такава сграда, за да могат да се провеждат международни и местни събития.  сградата ще има научен център, който да се занимава с опазването на Черно море и всички връзки между Бургас и останалите Черноморски градове, ще се осъществяват тук“, каза още Николов.\r\nТази сграда е нужна не само на Бургас, а на цялото Южно Черноморие за привличане на нови интересни събития и личности. Бургас да бъде много по-отворени и комуникативен, с  възможност да предоставя база, която да се предоставя целогодишно.\r\nНа събитието присъстваха вицепремиерът Валери Симеонов, Областният управител на Област Бургас Вълчо Чолаков, министри, депутати и общественици.\r\nВеселина НИКОЛОВА", "date": "2018.05.31", "title": "Димитър Николов, кмет на Бургас: Днес е най-показателният ден защо Бургас има нужда от  инфрастуктура като научно-изследователски център за контрол и изследване на Черно море"}
{"url": "http://www.focus-news.net/news/2018/05/31/2528449/nikola-chanev-oblasten-upravitel-na-kardzhali-2-yuni-e-den-za-pochit-na-tezi-koito-se-boriha-predi-poveche-ot-140-godini-balgariya-da-vazkrasne-ot-pepelta.html", "text": "2 юни е ден за почит на тези, които се бориха преди повече от 140 години България да възкръсне от пепелта. Това каза в дневния блок „Добър ден“ на Радио „Фокус“ областният управител на Кърджали Никола Чанев. Той заяви, че по стара традиция в Кърджали се организира тържествена заря-проверка в памет на Христо Ботев и загиналите за свободата на България. „Наши гости ще са председателят на Народното събрание Цвета Караянчева, която ще приеме зарята, и Негово високопреосвещенство пловдивският митрополит Николай. Зарята се организира от 68-ма бригада Специални сили и бригаден генерал Матеев – мой добър приятел, който за поредна година идва в Кърджали. Ще вземат участие и представителният оркестър на Военновъздушните сили и ученически блокове, начело с Първи ученически гвардейски отряд при СОУ „Христо Ботев“, каза още Никола Чанев. \r\nТой допълни, че в Кърджали традиционно ще има шествие, което тази година ще бъде съпътствано и с портрети на Христо Ботев и загиналите за свободата на България. На 2 юни пред Паметника на освободителя в града ще бъдат положени венци и цветя.", "date": "2018.05.31", "title": "Никола Чанев, областен управител на Кърджали: 2 юни е ден за почит на тези, които се бориха преди повече от 140 години България да възкръсне от пепелта"}
{"url": "http://www.focus-news.net/news/2018/05/31/2528451/zavarshi-planoviyat-godishen-remont-na-peti-blok-na-aets-kozloduy.html", "text": "На 31 май завърши плановият годишен ремонт на пети блок на АЕЦ “Козлодуй” за 2018 г. В 14 ч. и 26 мин. 1000-мегаватовата мощност бе включена в електроенергийната система на страната, след направена проверка и получено одобрение от Агенцията за ядрено регулиране. Това съобщиха от пресцентъра на АЕЦ “Козлодуй”.\r\nПо време на плановия престой, започнал на 21 април, е извършено презареждане на реактора със свежо ядрено гориво за следващата 25-та поред горивна кампания. Всички ремонтни дейности, както и необходимата профилактика на системите и оборудването на блока, са изпълнени съгласно утвърдения график.\r\nДругият 1000-мегаватов енергиен блок на АЕЦ “Козлодуй” – шести, работи с натоварване от 104%.", "date": "2018.05.31", "title": "Завърши плановият годишен ремонт на пети блок на АЕЦ “Козлодуй”"}
{"url": "http://www.focus-news.net/news/2018/05/31/2528452/sport-uayt-byaga-ot-boy-s-pulev-ukrainetsat-dimitrenko-e-rezerven-variant.html", "text": "Дългоочакваната битка между Кубрат Пулев и британеца Дилиън Уайт, за определяне на задължителния претендент на Международната боксова федерация срещу световния шампион в тежка категория Антъни Джошуа, е възможно изобщо да не се състои. Според медиите на Острова има голяма вероятност 30-годишният Уайт да откаже да дойде в София. Роденият в Ямайка боксьор има опцията да стигне до бой с Антъни Джошуа през мач на Световния боксов съвет, където вече бе посочен заедно с кубинеца Луис Ортис, като втори кандидат за пояса на Дионтей Уайлдър.\r\nЕвентуалният резервен съперник за Кубрат Пулев е 35-годишният украинец Александър Димитренко.", "date": "2018.05.31", "title": "Спорт: Уайт бяга от бой с Пулев, украинецът Димитренко е резервен вариант"}
{"url": "http://www.focus-news.net/news/2018/05/31/2528450/ministar-neno-dimov-razrabotvame-reglament-za-sabirane-i-retsiklirane-na-plastmasite-zamarsyavashti-morskite-vodi.html", "text": "Говорихме за морето като възможност за туризъм, за почивка, като източник на суровини, като път, който ни свързва. Но за морето трябва да се грижим и да го опазваме, за да можем да използваме всичко това. С този апел се обърна министърът на околната среда и водите Нено Димов към участниците в конференция в рамките на Европейския морски ден ‘2018, който се провежда днес и утре в Бургас. Това съобщиха от пресцентъра на министерството. \r\nМинистърът посочи, че един от основните проблеми в глобален мащаб е замърсяването на морето са пластмаси. Според проучвания на ЕК около 80% от замърсяването от пластмаса идва брега, от плажовете и от заведенията край морето. „В тази посока са насочени усилията ни в момента. На среща с представители на държавните институции, на местната власт, на бизнеса, включително концесионерите и преработващите организации предложихме на доброволен принцип още през сезон 2018 да се опитаме да събираме разделно пластмасите от българските плажове, да поставим информационни табели, да предпазим доколкото е възможно морето от замърсяването“, съобщи Нено Димов. Целта е на базата на опита от този сезон да се предложи регламент, така че от следващата година това да стане задължение на стопаните на плажовете, за да може да се върви към рециклиране, а не към изхвърляне на пластмасите, обясни министърът. \r\nПо линия на Европейското икономическо сътрудничество (ЕИП) в  периода 2009-2014 г. в страната бяха разработени над 12 проекта, свързани с опазването на Българското Черноморие. Основният и най-важният от тях е приемането на новите индикатори за качество на водата. По този начин България стана една от първите държави в ЕС, която приложи новия подход на ЕК в тази посока, отбеляза министър Димов. „В дейностите, които ще продължим през следващия период в работата на ЕИП Черно море ще бъде наш приоритет“, категоричен беше той. \r\nКонференцията в Бургас се организира от Генерална дирекция „Морско дело и рибарство“ на ЕК в партньорство с Министерството на транспорта, информационните технологии и съобщенията и община Бургас. В официалното откриване участваха комисарят по околна среда, морско дело и рибарство Кармену Вела, вицепремиерът Валери Симеонов, министърът на транспорта, информационните технологии и съобщенията Ивайло Московски. \r\nЕвропейският морски ден се организира всяка година в различна европейска държава и на него се обсъждат и инициират съвместни действия в сферата на морското дело. В бургаския форум участваха представители на пристанищната и корабоплавателната индустрия, на местни, регионални, национални и европейски власти, държавни ведомства, НПО, научни и изследователски институции.", "date": "2018.05.31", "title": "Министър Нено Димов: Разработваме регламент за събиране и рециклиране на пластмасите, замърсяващи морските води"}
{"url": "http://www.focus-news.net/news/2018/05/31/2528448/afp-sasht-obyaviha-nalaganeto-na-dopalnitelni-taksi-za-vnosa-na-aluminiy-i-stomana-ot-es-kanada-i-meksiko.html", "text": "САЩ ще наложат допълнителни такси за вноса на алуминий и стомана от държави от Европейския съюз, Канада и Мексико, считано от полунощ на 1 юли. Това обяви министърът на търговията на САЩ Уилбър Рос, предава AFP.\r\nРос заяви пред репортери, че преговорите с ЕС не са довели до постигането на задоволително споразумение, което да убеди Вашингтон да освободи държавите от организацията от тарифите, наложени през март.\r\nМеждувременно преговорите с Канада и Мексико за преразглеждане на Северноамериканското споразумение за свободна търговия (НАФТА) „отнемат повече от очакваното\" и няма „точна дата\" за тяхното приключване, така че освобождаването на двете страни от таксите също ще бъде премахнато, допълни Рос.\r\nПо-рано в четвъртък канцлерът на ФРГ, която е на посещение в Португалия, увери, че страните-членки на ЕС ще реагират по „твърд и единен\" начин на решението на САЩ за налагане на допълнителни тарифи за стомана и алуминий спрямо европейските производители. \r\n„Искаме да бъдем освободени от тези тарифи\", които са „несъвместими\" с правилата на Световната търговска организация, подчерта Меркел на съвместна пресконференция с португалския премиер Антонио Коща в Лисабон.Тереза Герова", "date": "2018.05.31", "title": "AFP: САЩ обявиха налагането на допълнителни такси за вноса на алуминий и стомана от ЕС, Канада и Мексико"}
{"url": "http://www.focus-news.net/news/2018/05/31/2528445/alsat-m-makedoniya-prezidentat-na-makedoniya-ne-mozhe-da-se-namesi-ako-pravitelstvoto-sklyuchi-dogovor-s-gartsiya-tvardi-bivsh-konstitutsionen-sadiya.html", "text": "Позицията на президента Иванов срещу erga omnes не би трябвало да има въздействие, ако окончателното решение на спора за името бъде постигнато на масата за преговори. Това заяви бившият конституционен съдия Трендафил Ивановски, който припомня, че съгласно Основния закон на страната сключването на международни и двустранни споразумения е задължение на Иванов, но и право на правителството, предава скопският телевизионен канал „Алсат-М“.\r\n„Президентът, като отговорен орган за прилагане на Конституцията и законите, трябва да зачита интересите на държавата. В конкретния случай той може официално да отхвърли договора, но не може да отхвърли международно споразумение, ако бъде сключено от правителството. Той нито може, нито трябва да отмени  такова международно споразумение\", поясни Ивановски.\r\n„Ако президентът иска да предотврати или да продължи играта, като не подпише заповедта за обнародване на закона, то тя ще бъде безотговорна и ще представлява нарушаване на правния ред. Ако го допуснем като държава – международни договори да „падат“ по такъв формален начин като отказ от подписване на указ за обнародването им, мисля, че никой няма да ни приеме в международната общност като отговорен правен субект или като държава\", коментира още Ивановски.\r\nТой изрази надежда, че държавният глава няма да спре процеса на разрешаване на десетилетния спор с Гърция за името на Македония.Тереза Герова", "date": "2018.05.31", "title": "„Алсат-М“ (Македония): Президентът на Македония не може да се намеси, ако правителството сключи договор с Гърция, твърди бивш конституционен съдия"}
{"url": "http://www.focus-news.net/news/2018/05/31/2528437/afp-pregovorite-mezhdu-sasht-i-severna-koreya-prodalzhavat-v-nyu-york.html", "text": "Държавният секретар на САЩ Майк Помпео възобновява разговорите в Ню Йорк с високопоставен представител на Северна Корея, предава AFP. Двамата ще работят за спасяването на срещата на върха между американския президент Доналд Тръмп и лидера на Пхенян Ким Чен-ун, планирана за 12 юни в Сингапур. \r\nКим Йонг-чол, смятан за дясната ръка на лидера на севернокорейския лидер, е най-високопоставеният политик на Пхенян, посещавал САЩ за последните 18 г. \r\nРазговорите в Ню Йорк са започнали малко след 9:00 часа местно време (15:00 часа българско), с четирима представители от всяка страна. Тереза Герова", "date": "2018.05.31", "title": "AFP: Преговорите между САЩ и Северна Корея продължават в Ню Йорк"}
{"url": "http://www.focus-news.net/news/2018/05/31/2528441/donald-tramp-ochakvam-s-netarpenie-novo-pismo-ot-kim-chen-un.html", "text": "Държавният глава на САЩ Доналд Тръмп заяви, че очаква да получи писмо от севернокорейския лидер Ким Чен-ун на фона на усилията на двете страни да спасят провеждането на срещата на върха помежду им, насрочена по-рано за 12 юни в Сингапур, предава AFP.\r\n„Очаквам с нетърпение да видя какво има в писмото. Вероятно ще дойдат във Вашингтон в петък, за да донесат писмото, така че аз чакам с нетърпение\", сподели Тръмп преди отпътуването си за Тексас. \r\nАмериканският президент също така подчерта, че срещата в Ню Йорк между държавния секретар Майк Помпео и Ким Йонг-чол, които бяха възобновени рано в четвъртък, вървят „много добре\".Тереза Герова", "date": "2018.05.31", "title": "Доналд Тръмп: Очаквам с нетърпение ново писмо от Ким Чен-ун"}
{"url": "http://www.focus-news.net/news/2018/05/31/2528453/zam-predsedateyat-na-pp-gerb-tsvetan-tsvetanov-shte-prisastva-na-tarzhestveniya-miting-zarya-vav-vratsa-v-pamet-na-zaginalite-za-svobodata-na-balgariya.html", "text": "Председателят на ПГ на ГЕРБ и зам.-председател на партията Цветан Цветанов ще присъства на концерт, посветен на 142 години от подвига на Христо Ботев и неговата чета. Той ще се проведе в Драматично-кукления театър във Враца на 1 юни 2018 г. (петък) от 19:30 часа. Това съобщиха от пресцентъра на ПП ГЕРБ.\r\nВ 21.00 часа на площад „Христо Ботев“ Цветанов ще присъства и на тържествения митинг-заря в памет на загиналите за свободата на България.", "date": "2018.05.31", "title": "Зам.-председатеят на ПП ГЕРБ Цветан Цветанов ще присъства на тържествения митинг-заря във Враца в памет на загиналите за свободата на България"}
{"url": "http://www.focus-news.net/news/2018/05/31/2528454/kmetat-na-sofiya-yordanka-fandakova-shte-podnese-nagradi-na-detsata-chast-ot-proekta-sotsialen-tsirk-na-1-yuni.html", "text": "На 1 юни, от 14.00 часа кметът на София Йорданка Фандъкова ще връчи наградите на децата от социални домовете, включени в проекта Социален цирк. Това съобщиха от пресцентъра на Столична община. Събитието ще се проведена лятната сцена пред НДК. В продължение на три месеца децата на изучавали дисциплините акробатика и шонгльорство. Изпълнител на проекта е  Фондация Мини арт в партньорство с програма „Европа“ на Столичната община, Френския институт и сдружение „Деца и родители“ и район Надежда“.", "date": "2018.05.31", "title": "Кметът на София Йорданка Фандъкова ще поднесе награди на децата, част от проекта „Социален Цирк“, на 1 юни"}
{"url": "http://www.focus-news.net/news/2018/05/31/2528456/haskovo-po-povod-denya-na-botev-i-zaginalite-za-svobodata-na-balgariya-obshtina-haskovo-organizira-prozhektsiya-na-filma-osvoboditelyat-na-balgariya-na-1-yuni.html", "text": "По повод 2 юни, Ден на Ботев и загиналите за Свободата на България, Община Хасково организира прожекция на филма „Освободителят на България“ на 1 юни, от 14,30 часа в залата на Младежки център-Хасково. Това съобщиха от пресцентъра на Общината.\r\nНа 2 юни, от 12,00 часа започва ритуал по поднасяне на венци и цветя пред паметника на Христо Ботев пред читалище “Заря“, с участието на  представителна рота от Хасковския гарнизон и Духов оркестър-Хасково", "date": "2018.05.31", "title": "Хасково: По повод Деня на Ботев и загиналите за Свободата на България Община Хасково организира прожекция на филма „Освободителят на България“ на 1 юни"}
{"url": "http://www.focus-news.net/news/2018/05/31/2528461/api-zavarshi-remontat-na-uchastak-ot-22-km-na-am-trakiya-v-platnoto-za-burgas-vednaga-zapochva-rabotata-v-posoka-sofiya.html", "text": "Завърши ремонтът на 22 км в платното за Бургас на АМ „Тракия“ в участъка между Пловдив и Стара Загора. Това съобщиха от пресцентъра на Агенция \"Пътна инфраструктура\" (АПИ). Движението между 134-ти и 156-ти километър на автомагистралата се прехвърля двупосочно в ремонтираното платно за Бургас и веднага започва работата в посока София. Целта е строителните дейности да завършат колкото се може по-скоро, преди началото на активния туритически сезон, и по АМ „Тракия“ да се пътува удобно и безопасно.\r\nСредно на денонищие в участъка между Пловдив и Стара Загора преминават по 23 952 моторни превозни средства. От тях 18 370 са леките автомобили, 5 209 са товарните камиони, а 210 са автобусите.\r\n22-километровата отсечка не е ремонтирана от въвеждането й в експлоатация през 1995 г. Строителните работи предвиждат ремонт на настилката, отводнителни дейности, нова хоризонтална маркировка, ограничителни системи, възстановяване на пътни знаци и др. \r\nВ момента движението на леките автомобили в ремонтирания участък е прехвърлено двупосочно в платното в Бургас, а тежкотоварните превозни средства преминават по обходен маршрут: от пътен възел „Пловдив Изток“ при 133-ти км на АМ „Тракия“ по път I-8 и II-66 до пътен възел „Плодовитово“ при 165-ти км и обратно.", "date": "2018.05.31", "title": "АПИ: Завърши ремонтът на участък от 22 км на АМ „Тракия“ в платното за Бургас, веднага започва работата в посока София"}
{"url": "http://www.focus-news.net/news/2018/05/31/2528458/premiera-na-kniga-sabira-dzhaz-i-pop-zvezdi-v-stolichnata-biblioteka-na-4-yuni.html", "text": "Столичната библиотека съвместно с JAZZ FM Radio и издателство „Медиатех” ще представят на 4 юни 2018 г., от 18:30 ч. в мраморното фоайе на Столичната библиотека „Живея за музиката. Автобиографията на един джазмен” - книга на един от корифеите на българската поп и джаз музика, ръководител на легендарния оркестър „София”, Димитър Симеонов – Мончо. Това съобщиха от пресцентъра на Столична община. Син на световно известната българска цигуларка проф. Недялка Симеонова, той отдава целия си живот на музиката като саксофонист, композитор, диригент и преподавател в Консерваторията. \r\nСпомени и музика на живо ще споделят Йорданка Христова, Камелия Тодорова, Мими Николова, Мими Иванова и Развигор Попов, Богдана Карадочева и Стефан Димитров, Нели Рангелова, Симеон Щерев, Венци Мицов, Христо Кидиков, Емануил Манолов – Бадема, Михаил Белчев и други. \r\nЩе бъде представена експозиция от фонда на Столична библиотека с творби на Димитър Симеонов – записи, ноти, школи. Ще чуете незабравими мелодии от позабравените вече грамофонни плочи на оркестър „София”. \r\nДжаз ФМ ще дари на Столична библиотека издадената в Полша плоча с изпълненията на оркестър „София“ със солист Камелия Тодорова на фестивала „Джаз джамборе“ във Варшава.", "date": "2018.05.31", "title": "Премиера на книга събира джаз и поп звезди в Столичната библиотека на 4 юни"}
{"url": "http://www.focus-news.net/news/2018/05/31/2528463/pregled-na-mezhdunarodnite-novini-do-18-chasa-agentsiya-fokus.html", "text": "Европейският съюз ще предприеме контрамерки срещу решението на САЩ да наложат допълнителни такси за вноса на алуминий и стомана от страните от Общността. Това заяви председателят на Европейската комисия Жан-Клод Юнкер, предава Reuters.\r\n„Това е лош ден за световната търговия. Така че веднага ще предприемем действия в Световната търговска организация (СТО) за уреждане на спора и ще обявим мерки за противодействие в следващите часове. Изключително неприемливо е една държава да налага едностранни мерки, когато става въпрос за световна търговия\", подчерта Юнкер в рамките на реч, изнесена в Брюксел.\r\nСАЩ ще наложат допълнителни такси за вноса на алуминий и стомана от държави от Европейския съюз, Канада и Мексико, считано от полунощ на 1 юли. Това обяви министърът на търговията на САЩ Уилбър Рос по-рано в четвъртък.\r\nРос заяви пред репортери, че преговорите с ЕС не са довели до постигането на задоволително споразумение, което да убеди Вашингтон да освободи държавите от организацията от тарифите, наложени през март.\r\nМеждувременно преговорите с Канада и Мексико за преразглеждане на Северноамериканското споразумение за свободна търговия (НАФТА) „отнемат повече от очакваното\" и няма „точна дата\" за тяхното приключване, така че освобождаването на двете страни от таксите също ще бъде премахнато, допълни Рос.\r\nПо-рано в четвъртък канцлерът на ФРГ, която е на посещение в Португалия, увери, че страните-членки на ЕС ще реагират по „твърд и единен\" начин на решението на САЩ за налагане на допълнителни тарифи за стомана и алуминий спрямо европейските производители. \r\n„Искаме да бъдем освободени от тези тарифи\", които са „несъвместими\" с правилата на Световната търговска организация, подчерта Меркел на съвместна пресконференция с португалския премиер Антонио Коща в Лисабон.\r\n*** Мексико обяви въвеждането на допълнителни мита за вноса на редица американски стоки, след като САЩ наложиха тарифи върху импорта на стомана и алуминий от Мексико, Канада и Европейския съюз.\r\nМексиканското икономическо министерство обяви еквивалентни такси за вноса на редица стоки – от стомана до лампи до ябълки, „до размер, съответстващ на нивото на въздействие\" от американските тарифи.\r\n„Мексико изразява дълбоко съжаление и осъжда решението на САЩ да наложи тези тарифи. Мексико многократно е заявявало, че този тип мерки… не са нито подходящи, нито оправдани\", се казва в изявление от Министерството на икономиката на латиноамерикаската страна.\r\nПо-рано в четвъртък председателят на Европейската комисия Жан-Клод Юнкер заяви, че ЕС ще предприеме контрамерки срещу „неприемливото“ решение на САЩ да наложат допълнителни такси за вноса на алуминий и стомана от страните от Общността – при това „в рамките на часове“.\r\n*** Държавният секретар на САЩ Майк Помпео възобновява разговорите в Ню Йорк с високопоставен представител на Северна Корея. Двамата ще работят за спасяването на срещата на върха между американския президент Доналд Тръмп и лидера на Пхенян Ким Чен-ун, планирана за 12 юни в Сингапур. \r\nКим Йонг-чол, смятан за дясната ръка на лидера на севернокорейския лидер, е най-високопоставеният политик на Пхенян, посещавал САЩ за последните 18 г. \r\nРазговорите в Ню Йорк са започнали малко след 9:00 часа местно време (15:00 часа българско), с четирима представители от всяка страна.\r\n*** Правителството на Македония разпространи писмото, изпратено от премиера Зоран Заев до Вселенския патриарх Вартоломей.\r\nПо-рано Заев от трибуната на парламента в Скопие увери, че не поискал „да бъде изтрито определението „,македонска“ от името на МПЦ-ОА“. \r\n„Никой нито е искал, нито някой може да промени името на македонската православна църква. Името й не е предмет на дилема или дебат\", увери министър-председателят на Македония в отговор на отправен въпрос. \r\nЗаев добави, че в писмо до Вартоломей е  поискал помощ, съгласно думите му - за окончателното уреждане на църковния спор, който съществува след обновяването на Охридската архиепископия на 17 юли 1967 г.\r\n*** Позицията на президента Иванов срещу erga omnes не би трябвало да има въздействие, ако окончателното решение на спора за името бъде постигнато на масата за преговори. Това заяви бившият конституционен съдия Трендафил Ивановски, който припомня, че съгласно Основния закон на страната сключването на международни и двустранни споразумения е задължение на Иванов, но и право на правителството.\r\n„Президентът, като отговорен орган за прилагане на Конституцията и законите, трябва да зачита интересите на държавата. В конкретния случай той може официално да отхвърли договора, но не може да отхвърли международно споразумение, ако бъде сключено от правителството. Той нито може, нито трябва да отмени  такова международно споразумение\", поясни Ивановски.\r\n„Ако президентът иска да предотврати или да продължи играта, като не подпише заповедта за обнародване на закона, то тя ще бъде безотговорна и ще представлява нарушаване на правния ред. Ако го допуснем като държава – международни договори да „падат“ по такъв формален начин като отказ от подписване на указ за обнародването им, мисля, че никой няма да ни приеме в международната общност като отговорен правен субект или като държава\", коментира още Ивановски.\r\nТой изрази надежда, че държавният глава няма да спре процеса на разрешаване на десетилетния спор с Гърция за името на Македония.\r\n*** Коментирайки изявлението на руския посланик в Белград, вицепремиерът на Косово Енвер Ходжай заяви, че разделянето на Косово изобщо не стои като въпрос.\r\n„Разсъждението на посланика на подялбата е опит да се внесе руски подход за разделяне от Евразия до Балканите. Границите на Балканите са неизменни и всяка идея за разделение е източник на конфликт. Не, благодаря!“, написа Ходжай в профила си в социалната мрежа „Туитър“. \r\nВ сряда посланикът на Руската федерация в Белград Александър Чепурин заяви, че Москва би приела подялба на Косово, ако Сърбия прецени, че това е най-доброто решение за нея. \r\nСъответният коментар руският дипломат направи във връзка с изявление на министъра на външните работи на Сърбия Ивица Дачич, че „албанците са съгласни на подялба на Косово и че тя е в техен интерес“. \r\n„Ние уважаваме позицията на Сърбия и това решение, и ако според нея е най-доброто, ще я подкрепим\", увери Чепурин, като подчерта, че „Русия ще подкрепи всяко сръбско решение“.\r\n„Все още е валидно мотото: Това, което е добро за Сърбия, е добро и за Русия'', подчерта посланикът. „За Москва е важно единствено решението, което се предлага, да е в интерес на Сърбия аз не се съмнявам, че правителството на Сърбия, президентът (Александър) Вучич и (Ивица) Дачич правят най-доброто за страната\", отбеляза Чепурин и допълни, че Белград ще продължи да има добър партньор в лицето на Кремъл, независимо от вътрешните промени в Русия.\r\n*** Полицията извършва масов контрол на всички превозни средства в града. Привлечени са различни полицейски части, включително от летищата и от пристанищата, в операция под кодовото наименование „Вълчи капан – 17”. Оборудвани са 150 различни пунктове за контрол, ангажирани са над 2 000 полицаи. Акцията започна в 14.00 ч. и ще продължи до 16.00 ч. Целта й е предотвратяване на евентуални терористични атаки и опити за нарушаване на обществения ред и спокойствие. На бул. „Миллет” в квартал „Фатих” полицаите спират за проверка съмнителните автомобили и извършват претърсване на пътуващите и на самите автомобили. Прави се и проверка в базата данни на полицията.\r\n***", "date": "2018.05.31", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/05/31/2528464/vitsepremierat-ekaterina-zaharieva-premierat-na-togo-i-vanshniyat-ministar-na-yamayka-otkriha-godishnata-sreshta-na-ministrite-ot-evropeyskiya-sayuz-afrika-karibite-i-tihookeanskiya-baseyn.html", "text": "Европейският съюз би искал да модернизира своите отношения с Африка, Карибите и Тихоокеанския басейн в новото споразумение след 2020  г. Бихме желали да изработим документ, който да залага на принципите на устойчивото развитие, и да дава възможност за реакция на новите глобални реалности. С тези думи вицепремиерът и министър на външните работи Екатерина Захариева откри Съвместния министерски съвет на ЕС и Групата страни от Африка, Карибите и Тихоокеанския басейн (АКТБ), който се провежда в Ломе, столицата на Тогоанската република. Това съобщиха от пресцентъра на МВнР.  \r\nНа церемонията говориха още премиерът на страната-домакин - Коми Селом Класу, както и външният министър на Ямайка сенатор Камина Джонсън-Смит, съпредседател на форума. \r\nКато Председател на Съвета на ЕС Екатерина Захариева е съпредседател на срещата, която събра делегации от 79 държави от АКТБ и от 28-те държави членки на ЕС. В рамките на Съвета министрите ще обсъдят отношенията между ЕС и страните от АКТБ по бъдещото Споразумение за партньорство след 2020 г.–  т.нар. „Пост-Котону“.   \r\n“Предложението на ЕС е да се засили регионалното сътрудничество. Надявам се да обсъдим конкретни идеи по всички общи теми. По отношение на климатичните промени до момента ЕС и АКТБ са показали, че могат да си сътрудничат успешно, като ЕС остава решен да прилага Парижкото споразумение. В рамките на дискусиите ще повдигнем и темата за миграцията - ще направим преглед на постигнатото до момента и как да приспособим своите политика съобразно нуждите на терен. В сферата на търговията прилагаме няколко споразумения за икономически партньорства и приветствам желанието на още държави да се включат в тях. Ще обсъдим и Европейския план за външни инвестиции, важен инструмент за борба с бедността и първопричините за миграцията”, изтъкна Захариева.\r\n“Аз съм родена през 1975 г., когато е приета първата конвенция от Ломе - първият документ между Европейската икономическа общност и 71 държави от Африка, Карибите и Тихоокеанския басейн. Горда съм, че днес ще обсъдим как да подобрим това партньорство в следващите десетилетия”, каза Екатерина Захариева.   \r\nСъветът на министрите АКТБ - ЕС е върховната институция на партньорството между двете организации. Той заседава веднъж годишно, последователно в Брюксел и в държава от АКТБ, и се състои от членовете на Съвета на ЕС, член на Европейската комисия и по един член на правителството на всяка държава от АКТБ.   \r\nБъдещето на отношенията между държавите от АКТБ и ЕС са основна тема на съвета в Ломе, тъй като текущото споразумение за партньорство АКТБ - ЕС т.нар. Споразумение от Котону, изтича през 2020 г. Очаква се през есента да запознат преговори по новото споразумение, известно като Пост-Котону.   \r\nСпоразумението от Котону в момента задава общата рамка на отношенията на ЕС с държавите от Африка, Карибите и Тихоокеанския басейн (АКТБ). То беше прието през 2000 г., за да замени Конвенцията от Ломе от 1975 г. Негова цел е намаляването и в крайна сметка изкореняването на бедността, както и оказването на принос за постепенното интегриране на държавите от АКТБ в световната икономика. В основата на споразумението стоят 3 стълба: \r\n- сътрудничеството за развитие \r\n- икономическото и търговското сътрудничество \r\n- политическото измерение \r\nДействието на споразумението от Котону ще изтече през февруари 2020 г. От страна на ЕС в рамките на Българското председателство на Съвета на ЕС активно се работи по преговорния мандат на ЕС за бъдещото партньорство с държавите от АКТБ, като се очаква новото споразумение да бъде сключено за срок от 20 години.   \r\nЕС подпомага програми и инициативи, които осигуряват ползи на много държави от групата на държавите от АКТБ. Съюзът има и програми за регионален икономически растеж и развитие за конкретни региони в АКТБ. Повечето проекти се финансират чрез Европейския фонд за развитие (ЕФР). Тези средства не са част от общия бюджет на ЕС. Те се управляват чрез вътрешно споразумение между държавите членки, заседаващи в рамките на Съвета. Единадесетият ЕФР, приет през 2013 г., обхваща периода от 2014 г. до 2020 г. и включва общо 30,5 милиарда евро.   \r\nМиграцията е важен аспект на отношенията между ЕС и АКТБ. Рамката за сътрудничество в тази област е установена в член 13 от Споразумението от Котону. Този член включва разпоредби, свързани с подобряването на условията в страните на произход и на транзитно преминаване, законната миграция и връщането на незаконни имигранти.", "date": "2018.05.31", "title": "Вицепремиерът Екатерина Захариева, премиерът на Того и външният министър на Ямайка откриха годишната среща на министрите от Европейския съюз, Африка, Карибите и Тихоокеанския басейн"}
{"url": "http://www.focus-news.net/news/2018/05/31/2528462/komisiyata-po-energetika-obsadi-doklada-za-realizatsiyata-na-proekta-aets-belene.html", "text": "Комисията по енергетика обсъди Доклада на министъра на енергетиката Теменужка Петкова за реализацията на проекта АЕЦ „Белене“, предаде репортер на Агенция „Фокус“. Докладът беше одобрен от Министерски съвет и внесен в Народното събрание. Документът беше изготвен, след като през март със срок до 30 юни парламентът възложи на енергийния министър да изготви доклад с конкретни предложения за реализация на проекта. В него правителството определя като най-работещ сценарият за реализацията на проекта. При даване на мандат от парламента ще бъде започната процедура за избор на стратегически инвеститор за АЕЦ „Белене“. Ще бъде направена и оценка колко струват активите. Досега интереса си са заявили китайска и френска компании. След посещението на премиера Бойко Борисов в Кремъл стана ясно, че и Русия има готовност да се върне към строителството на АЕЦ „Белене“.\r\nБиляна ИВАНОВА", "date": "2018.05.31", "title": "Комисията по енергетика обсъди Доклада за реализацията на проекта АЕЦ „Белене“"}
{"url": "http://www.focus-news.net/news/2018/05/31/2528459/prof-bozhidar-dimitrov-makedonskata-pravoslavna-tsarkva-mozhe-da-se-preimenuva-ako-shte-i-na-marsianska-arhiepiskopiya-no-tova-ne-oznachava-che-shte-pridobie-koy-znae-kakva-istoriya.html", "text": "Може да се преименува на Охридска архиепископия, ако ще и на Марсианска архиепископия. Това каза за Агенция „Фокус“ историкът проф. Божидар Димитров във връзка с това дали е приемливо Македонската православна църква да се преименува на Охридска архиепископия. „Това обаче не означава, че тя придобива някаква кой знае каква история, тъй като Охридска архиепископия никога не е съществувала в историята на църковния живот на Балканите. Съществува от 1018 г. Тя и някои наши „тъпунгери“ или „интелектуалци“ смятат, че тогава се е образувала. Тогава се е образувало нещо друго официално с акт на византийския император Василий II. Това, което се е образувало като църковна институция, се нарича Българска автокефална архиепископия с предстоятел, който се нарича архиепископ на цяла България.  Каква ти тук Охридска архиепископия?“, попита проф. Димитров. \r\n„Да се кръщават Охридска архиепископия с история, започваща от деня, в който вселенският патриарх и другите поместни църкви ще ги признаят. Има още нещо – ако вселенският патриарх приеме тази македонистка глупост и признае Охридската архиепископия на Македонската църква с 1000 години история, то тогава се получава много смешният парадокс Българската православна църква да бъде дъщеря на македонската т.е. тя да ни стане майка“, коментира историкът. Според него това не бива да се допуска. „Трябва да се борим докрай, но истината е, че понякога в Истанбул стават странни неща. Всичко може да се очаква от Истанбул, така че да бъдем нащрек и да парираме всеки опит Македонската църква да става майка на Българската“, каза още проф. Божидар Димитров.\r\nЛюба АЛЕКСИЕВА", "date": "2018.05.31", "title": "Проф. Божидар Димитров: Македонската православна църква може да се преименува ако ще и на Марсианска архиепископия, но това не означава, че ще придобие кой знае каква история"}
{"url": "http://www.focus-news.net/news/2018/05/31/2528457/afp-meksiko-obyavi-vavezhdaneto-na-dopalnitelni-mita-na-reditsa-amerikanski-stoki.html", "text": "Мексико обяви въвеждането на допълнителни мита за вноса на редица американски стоки, след като САЩ наложиха тарифи върху импорта на стомана и алуминий от Мексико, Канада и Европейския съюз, предава AFP.\r\nМексиканското икономическо министерство обяви еквивалентни такси за вноса на редица стоки – от стомана до лампи до ябълки, „до размер, съответстващ на нивото на въздействие\" от американските тарифи.\r\n„Мексико изразява дълбоко съжаление и осъжда решението на САЩ да наложи тези тарифи. Мексико многократно е заявявало, че този тип мерки… не са нито подходящи, нито оправдани\", се казва в изявление от Министерството на икономиката на латиноамерикаската страна.\r\nПо-рано в четвъртък председателят на Европейската комисия Жан-Клод Юнкер заяви, че ЕС ще предприеме контрамерки срещу „неприемливото“ решение на САЩ да наложат допълнителни такси за вноса на алуминий и стомана от страните от Общността – при това „в рамките на часове“.Тереза Герова", "date": "2018.05.31", "title": "AFP: Мексико обяви въвеждането на допълнителни мита на редица американски стоки"}
{"url": "http://www.focus-news.net/news/2018/05/31/2528455/zhan-klod-yunker-es-shte-predprieme-kontramerki-sreshtu-nepriemlivite-tarifi-na-sasht-v-sledvashtite-chasove.html", "text": "Европейският съюз ще предприеме контрамерки срещу решението на САЩ да наложат допълнителни такси за вноса на алуминий и стомана от страните от Общността. Това заяви председателят на Европейската комисия Жан-Клод Юнкер, предава Reuters.\r\n„Това е лош ден за световната търговия. Така че веднага ще предприемем действия в Световната търговска организация (СТО) за уреждане на спора и ще обявим мерки за противодействие в следващите часове. Изключително неприемливо е една държава да налага едностранни мерки, когато става въпрос за световна търговия\", подчерта Юнкер в рамките на реч, изнесена в Брюксел.\r\nСАЩ ще наложат допълнителни такси за вноса на алуминий и стомана от държави от Европейския съюз, Канада и Мексико, считано от полунощ на 1 юли. Това обяви министърът на търговията на САЩ Уилбър Рос по-рано в четвъртък.\r\nРос заяви пред репортери, че преговорите с ЕС не са довели до постигането на задоволително споразумение, което да убеди Вашингтон да освободи държавите от организацията от тарифите, наложени през март.\r\nМеждувременно преговорите с Канада и Мексико за преразглеждане на Северноамериканското споразумение за свободна търговия (НАФТА) „отнемат повече от очакваното\" и няма „точна дата\" за тяхното приключване, така че освобождаването на двете страни от таксите също ще бъде премахнато, допълни Рос.\r\nПо-рано в четвъртък канцлерът на ФРГ, която е на посещение в Португалия, увери, че страните-членки на ЕС ще реагират по „твърд и единен\" начин на решението на САЩ за налагане на допълнителни тарифи за стомана и алуминий спрямо европейските производители. \r\n„Искаме да бъдем освободени от тези тарифи\", които са „несъвместими\" с правилата на Световната търговска организация, подчерта Меркел на съвместна пресконференция с португалския премиер Антонио Коща в Лисабон.Тереза Герова", "date": "2018.05.31", "title": "Жан-Клод Юнкер: ЕС ще предприеме контрамерки срещу неприемливите тарифи на САЩ в следващите часове"}
{"url": "http://www.focus-news.net/news/2018/05/31/2528465/aktsenti-v-sutreshniya-blok-dobro-utro-balgariya-na-1-yuni.html", "text": "Ще насочим поглед към поредната гореща точка в световен мащаб, която последните събития ни накараха да следим с безпокойство. Поредният цикъл от атаки в Ивицата Газа между Израел и палестинското движение „Хамас“ предизвика опасения, че напрежението е на ръба на война. Въпросът сега е ще се сбъднат ли мрачните сценарии, или има изход от ситуацията и път за намиране на решение? Отговорите на тези и други въпроси ще потърсим от арабиста проф. Владимир Чуков. \r\nЗа предложените от Европейската комисия цифри за новия период - 2021-2017 година, касаещи новата Обща селскостопанска политика, и за ефекта, който евентуалното им окончателно приемане ще има върху родни производители, ще говорим с депутата от ГЕРБ и председател на Парламентарната комисия по земеделието и горите Десислава Танева. \r\nЩе насочим внимание и към 2 юни - деня, в който България ще се преклони пред подвига на Христо Ботев и на загиналите в борбите за национално освобождение. Ще попитаме кмета на Карлово как в общината ще бъде отбелязана паметната дата, в годината на Ботев. \r\nВ минутите след 9 часа - няма да пропуснем и Международния ден на детето, а Марияна Валентинова от Радио „Фокус“-Варна ще ни разкаже как ще бъде отбелязан 1 юни в морския град. В Плиска започва тридневен събор-фестивал на средновековния бит и култура, а повече за любопитното събитие ще ни разкрие Ивелина Иванова от Радио „Фокус“-Шумен. \r\nТези и още теми - в сутрешния блок ма Радио „Фокус“ „Добро утро, България“, от 06.00 до 10.00 часа на 1 юни, с водещ Виктория Месробович-Кувенджиева.", "date": "2018.05.31", "title": "Акценти в сутрешния блок „Добро утро, България“ на 1 юни"}
{"url": "http://www.focus-news.net/news/2018/05/31/2528467/varna-zapochva-remontat-na-10-km-ot-am-hemus-v-oblastta.html", "text": "Започват ремонтно-възстановителни работи на общо 10 км от АМ „Хемус“ на територията на област Варна. Ще се работи в два участъка. Първият 6-километров участък е между пътен възел „Невша“ и пътен възел „Млада гвардия“ (от 375-ти до 381-ти км), а вторият - 4 км, е в района на Девня (от 389-ти до 393-ти км). Ремонтните дейности включват цялостно обновяване на асфалтовата настилка, възстановяване на отводняването, нова хоризонтална маркировка, както и ремонт на прилежащите пътни съоръжения. Това съобщиха от пресцентъра на Агенция \"Пътна инфраструктура\".\r\nНа пътноподдържащото дружество е разпоредено на обекта да се работи с пълна мобилизация, като целта е ремонтните дейности да завършат колкото се може по-бързо предвид предстоящия туристически сезон.\r\nПърво ще се ремонтира платното за Варна, а трафикът в двата участъка ще се извършва двупосочно в платното за София. След приключване на ремонтните работи в платното за Варна движението в посока София ще бъде ограничено, а превозните средства ще преминават във вече ремонтираното платно за Варна.\r\nВ участъка между 375-ти и 381-ви км ще бъде ограничено качването на магистралата при п. в. „Невша“, а пътуващите в посока Варна ще се пренасочват по път I-2 Русе-Варна и ще се включват в АМ „Хемус“ при п. в. „Млада гвардия“. При стартирането на ремонтните дейности в платното за София ще се преустанови слизането от магистралата към Невша и Белоградец на п. в. „Невша“. Излизането от магистралата ще се осъществява на п. в. „Млада гвардия. Ще бъде ограничено включването в АМ „Хемус“ при п. в. „Невша“, а пътуващите за София ще използват път I-2 Русе- Варна до пътен възел „Каспичан“.\r\nВ участъка между 389-ти и 393-ти км затворен за движение ще бъде п. в. „Неофит Рилски“, а пътуващите ще могат да използват път I-2 Русе-Варна и ще се включват в АМ „Хемус“ на п. в. „Девня“. Изходът от магистралата в посока с. Гъбарница и с. Неофит Рилски ще бъде на п. в. „Ветрино“. При стартиране на ремонтните дейности в платното за София в този участък, слизането към с. Гъбарница и с. Неофит Рилски ще се осъществява на пътен възел „Девня“. \r\nНеобходимо е шофьорите да карат внимателно, да спазват стриктно поставената сигнализация и въведеното ограничение на скоростта до 90 км/час.", "date": "2018.05.31", "title": "Варна: Започва ремонтът на 10 км от АМ „Хемус“ в областта"}
{"url": "http://www.focus-news.net/news/2018/05/31/2528460/ria-novosti-sergey-lavrov-pokani-kim-chen-un-v-rusiya.html", "text": "Министърът на външните работи на Руската федерация Сергей Лавров отправи покана към севернокорейския лидер Ким Чен-ун да посети страната, предава РИА Новости, без обаче да привежда информация за това дали поканата е била приета.\r\n„Много бихме се радвали“ да посетите Русия, е подчертал Лавров на срещата с Ким Чен-ун, която не бе предварително обявена в програмата на посещението му в Северна Корея.\r\nАгенцията отбелязва, че разговорът между двамата се е състоял на фона на дипломатическите усилия за спасяването на потенциалната среща на върха между САЩ и Северна Корея на 12 юни в Сингапур.Тереза Герова", "date": "2018.05.31", "title": "РИА Новости: Сергей Лавров покани Ким Чен-ун в Русия"}
{"url": "http://www.focus-news.net/news/2018/05/31/2528466/dimitar-brachkov-kmet-na-petrich-spiram-stroitelstvoto-v-m-rupite-do-vlizane-v-sila-na-obsht-ustroystven-plan.html", "text": "Със заповед кметът Димитър Бръчков забранява строителството в м. Рупите, предвид наличие на неприключила процедура по изработване на Общ устройствен план за община Петрич, съобщиха от пресцентъра на Общината. Заповедта е в сила, конкретно, както за имоти в м. Рупите, така и за терени в близост до НПМ „Самуилова крепост”, и се базира на издадено становище от главния архитект на община Петрич Владимир Митрев. По проекта за Общ устройствен план предстои, съгласно процедурата: първа екологична оценка на РИОСВ – Благоевград, насрочване на обществено обсъждане, втора екологична оценка на РИОСВ-Благоевград, гласуване от Общински съвет, одобрение на държавни инстанции, имащи пряко отношение по плана. „Считам, че в рамките на общественото обсъждане, ще се чуят ясно доводите, конкретно за застрояването на м. Рупите и НПМ „Самуилова крепост”, и не само, както от страна на инвеститори, така и от обществеността. Гражданите на община Петрич ще могат да се произнесат, давайки мнения, оценки и предложения, които ще се вземат предвид. Доказали сме, че винаги сме имали предвид в работата си, позицията, която хората изразяват. Становищата на държавните институции също ще бъдат решаващи”, аргументира заповедта си с днешна дата кметът Димитър Бръчков. Заповедта е в сила до приключване на процедурата по одобряване и влизане в сила на Общ устройствен план за община Петрич, но не по-късно от една година. Заповедта на кмета Димитър Бръчков спира прилагането на влезлите в сила Подробни устройствени планове до тогава.", "date": "2018.05.31", "title": "Димитър Бръчков, кмет на Петрич: Спирам строителството в м. Рупите до влизане в сила на Общ устройствен план"}
{"url": "http://www.focus-news.net/news/2018/05/31/2528470/burgas-chernomorskite-darzhavi-podpisaha-deklaratsiya-koyato-dava-nachaloto-na-obshta-programa-za-deystvie-za-ustoychivo-razvitie-i-opazvane-na-prirodnite-bogatstva-na-cherno-more.html", "text": "Черноморските държави подписаха  декларация, която дава началото на обща програма за действие  за устойчиво развитие и опазване на природните богатства на Черно море. Това стана ясно по време на Европейския морски ден, който се провежда в Бургас, предаде репортер на Радио „Фокус“ – Бургас. Конференция в рамките на инициативата бе открита от кмета на Община Бургас  Димитър Николов. По думите му градът е домакин на това значимо събитие, тъй като е  град, за който морето е отговорност и потенциал, ежедневие и вдъхновение.\r\n„Трябва да признаем, че Бургас се готви за това събитие повече от половин година. Възприехме Европейския морски ден като предизвикателство и възможност. Предизвикателството да бъде платформа за дискусии по една от основните политики на Европейския съюз и да остави свой отпечатък върху вече десетилетната история на инициативата Европейски морски ден. Възможност да посрещнем над 700 участника от различни държави, институции, организации, бизнес, да демонстрираме отговорно отношение и постижение в политиките, свързани с морето и устойчивото използване на неговите ресурси, да дадем своя градски принос към провеждането на българското председателство на Съвета на ЕС“, допълни Николов.\r\nПриведствия отправиха и Кармену Вела ,еврокомисар по околна среда и морска политика, председателя на  комисията по регионална политика в Европейския парламент Искра Михайлова, вицепремиерът на Република България г-н Валери Симеонов. На събитието пристваха  и Нено Димов, министър на околната среда и водите на Република България, както и ръководители на различни държавни институции от останалите пет държави с излаз на Черно море.\r\nВеселина НИКОЛОВА", "date": "2018.05.31", "title": "Бургас: Черноморските държави подписаха  декларация, която дава началото на обща програма за действие  за устойчиво развитие и опазване на природните богатства на Черно море"}
{"url": "http://www.focus-news.net/news/2018/05/31/2528473/pod-predsedatelstvoto-na-ministar-valentin-radev-se-provede-zasedanie-na-darzhavno-obshtestvenata-komisiya-po-bezopasnost-na-dvizhenieto.html", "text": "Под председателството на министър Валентин Радев се проведе заседание на Държавно-обществената комисия по безопасност на движението, съобщиха от пресцентъра на МВР. По време на заседанието бе направен анализ на пътнотранспортните произшествия от началото на годината. Началникът на отдел „Пътна полиция“ към Главна дирекция „Национална полиция“ комисар Бойко Рановски отчете, че до 29 май тази година са настъпили 2 356 тежки пътнотранспортни произшествия със 185 загинали и 3044 ранени. През първите 5 месеца на тази година са загинали 8 деца и са ранени 320. В сравнение със същия период на 2017 година пътните инциденти са с 58 повече, ранените са повече със 189, но загиналите са с 37 по-малко. Тази година най-много произшествия са настъпили на територията на София-град /347/, Пловдив /344/ и Варна /226/. Най-малко катастрофи са станали на територията на Ямбол /15/, Търговище/16/ и Видин/19/. Комисар Рановски отчете още, че основните причини за инциденти на пътя са заради нарушение на водача - шофирането с несъобразена и превишена скорост, неправомерни маневри, отнемане на предимство, навлизане в летата за насрещното движение, шофирането след употреба на алкохол и наркотични вещества. \r\nУчастниците в комисията изразиха категоричната позиция, че усилията на всички институции, ангажирани с този проблем,  трябва да се съсредоточат основно върху превенцията и върху възможностите за влагане на повече ресурси за опазване живота на участниците в движението по пътищата. \r\nВ рамките на заседанието бяха обсъдени и мерки за ограничаване на тежките пътнотранспортни произшествия през летния сезон, както и предложение за финансиране на проекти от фонд „Безопасност  на движението“. Представени бяха инициативи на външни организации, свързани с превенция на пътния травматизъм. Експертите се запознаха с идеята първичният преглед за техническа изправност и регистрацията на моторни превозни средства да преминат под контрола на Държавната автомобилна инспекция.", "date": "2018.05.31", "title": "Под председателството на министър Валентин Радев се проведе заседание на Държавно-обществената комисия по безопасност на движението"}
{"url": "http://www.focus-news.net/news/2018/05/31/2528469/programa-za-podkrepa-na-reformite-i-funktsiya-za-stabilizirane-na-investitsiite-shte-ukrepvat-evropeyskiya-ikonomicheski-i-parichen-sayuz-sled-2020g.html", "text": "За следващия дългосрочен бюджет на ЕС за периода 2021-2027 г. Европейската комисия предлага да се създадат програма за подкрепа на реформите и европейска функция за стабилизиране на инвестициите, съобщиха от Представителството на Европейската комисия в България. Двете предложения са част от по-широката програма за задълбочаване на Европейския икономически и паричен съюз и за използване на бюджета на ЕС за укрепване на ефективността и устойчивостта на взаимосвързаните икономики. \r\nЧрез програмата за подкрепа на реформите ще се подкрепят приоритетни реформи във всички държави членки с общ бюджет в размер на 25 милиарда евро. Тя се състои от три елемента: \r\n-\tинструмент за осъществяване на реформи, чрез който ще се предоставя финансова подкрепа за реформите; \r\n-\tинструмент за техническа подкрепа, чрез който ще се предоставят и споделят технически експертни познания и опит; \r\n-\tмеханизъм за сближаване, за да се помогне на държавите членки по пътя им за присъединяване към еврото. \r\nЕвропейската функция за стабилизиране на инвестициите ще допринесе за стабилизиране на равнищата на публичните инвестиции и за улесняване на бързото възстановяване на икономиката в случай на сериозни икономически сътресения в държавите членки от еврозоната и в тези, които участват в Европейския механизъм на обменните курсове (ERM II). Тази функция ще допълни ролята на действащите на национално равнище автоматични стабилизатори.", "date": "2018.05.31", "title": "Програма за подкрепа на реформите и функция за стабилизиране на инвестициите ще укрепват Европейския икономически и паричен съюз след 2020г."}
{"url": "http://www.focus-news.net/news/2018/05/31/2528471/v-aktivniya-leten-sezon-v-pikovite-chasove-se-spira-dvizhenieto-na-kamionite-nad-12-t-po-avtomagistralite-i-nay-natovarenite-patishta.html", "text": "В активния летен сезон - от 1 юни до 15 септември 2018 г., в дните петък, събота и неделя, в часовете с най-интензивен трафик ще се спира движението на камионите над 12 т по автомагистралите и най-натоварените пътни направления. Това съобщиха от пресцентъра на Агенция \"Пътна инфраструктура\". Целта е повишаване на безопасността, увеличаване на пропускателната способност на инфраструктурата и по-спокойно пътуване за шофьорите на леки автомобили.\r\nЗаповедта за временната организация на движение на МПС над 12 т през 2018 г. е регламентирано в Заповед РД-11-1159 от 17.11.2017 г. \r\nПо АМ „Тракия“ ограничението в движението на МПС над 12 т е както следва:\r\n-\tв петък от 18 ч. до 20 ч. в посока София - Пловдив;\r\n-\tв неделя от 16 ч. до 20 ч. в посока Бургас - София.\r\nПо АМ „Струма“:\r\n-\tв събота от 10 ч. до 14 ч. в посока п. в. „Даскалово“ - ГКПП „Кулата“.\r\nПо АМ „Марица“:\r\n-\tв неделя от 16 ч. до 20 ч. в посока Свиленград - АМ „Тракия“.\r\nОт 1 юни до 15 септември всеки петък от 17 ч. до 20 ч. и всяка неделя от 14 ч. до 20 ч. ще се ограничава движението на тежкотоварните камиони над 12 т и по следните участъци от пътната мрежа:\r\n-\tпът I-1 с. Ребърково - Ботевград, като движението се пренасочва по път II-16 Ребърково - Своге - София;\r\n-\tпът I-1 - етапна връзка на лот 2 на АМ „Струма“ при Благоевград - ГКПП „Кулата“;\r\n-\tпът I-5 Русе - Велико Търново;\r\n-\tпът I-9 Варна - Бургас;\r\n-\tпът II-99 Бургас - Царево.", "date": "2018.05.31", "title": "В активния летен сезон в пиковите часове се спира движението на камионите над 12 т по автомагистралите и най-натоварените пътища"}
{"url": "http://www.focus-news.net/news/2018/05/31/2528472/sport-mariya-sharapova-se-klasira-za-tretiya-krag-na-rolan-garos.html", "text": "Мария Шарапова се класира за третия кръг на „Ролан Гарос“. Рускинята, която започна седмицата под номер 30 в света, се наложи със 7:5, 6:4 над намиращата се на 50-та позиция в световната ранглиста Дона Векич от Хърватия в двубой, продължил един час и 57 минути.\r\nВ трети кръг бившата номер едно в света ще се играе срещу шестата поставена в основната схема Каролина Плишкова, която по-рано днес победи Луцие Шафаржова с 3:6, 6:4, 6:1.", "date": "2018.05.31", "title": "Спорт: Мария Шарапова се класира за третия кръг на „Ролан Гарос“"}
{"url": "http://www.focus-news.net/news/2018/05/31/2528474/blagoevgrad-shofyorite-da-se-dvizhat-s-povisheno-vnimanie-v-rayona-na-kresnenskoto-defile-i-prohod-predela-poradi-povishena-opasnost-ot-padashti-kamani.html", "text": "Шофьорите да се движат с повишено внимание в района на Кресненското дефиле и проход Предела, поради повишена опасност от падащи камъни. За това призова пред Радио „Фокус“ – Пирин дежурният служител в Областно пътно управление-Благоевград. Нормално интензивно е движението по главен път Е-79 и АМ „Струма“ в областта. Не се извършват ремонтни дейности по първокласните и второкласните пътища в региона. Около 15,00 часа следобед цистерна с мляко се е преобърнала на второкласен път 19 при прохода „Предел“, но няма пострадали и движението в участъка се осъществява нормално.\r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка.\r\nКолони от автомобили се образуват на кръговото кръстовище между улица „14-ти полк“, булевард „Джеймс Баучер“ и улица „Александър Стамболийски“ в Благоевград. Натоварено е движението в областния център. Задръстване се е образувало на кръстовището между бул. „Св. св. Кирил и Методий“ и бул. „Св. Димитър Солунски“ . Частични задръствания се образуват на кръговото кръстовище на булевард „Св. св. Кирил и Методий“, на кръстовището на булевард „Васил Левски“ и булевард „Свети Димитър Солунски“, на кръстовището под Първи корпус на Югозападен университет „Неофит Рилски“ между улиците „Славянска“, „Иван Михайлов“ и булевард „Св. Димитър Солунски“, на кръстовището на улица „Славянска“ под МБАЛ-Благоевград, на улица „Яне Сандански“ на влизане в квартал „Струмско“ и на улица „Стефан Стамболов“. Всички светофарни уредби в града са изправни.\r\nНатали СТЕФАНОВА", "date": "2018.05.31", "title": "Благоевград: Шофьорите да се движат с повишено внимание в района на Кресненското дефиле и проход Предела, поради повишена опасност от падащи камъни"}
{"url": "http://www.focus-news.net/news/2018/05/31/2528475/predstoyashti-sabitiya-v-stranata-za-1-yuni-agentsiya-fokus.html", "text": "***\r\nОт 09.00 часа започва редовното пленарно заседание на Народното събрание.\r\n***\r\nОт 09.30 часа 3-ти състав на Специализирания наказателен съд ще заседава по делото срещу Мирослав Ц. и Ивалин Й., на които са повдигнати обвинения за организиране и ръководене на престъпна група.\r\n***\r\nОт 10.00 часа пред Националния дворец на децата (бул. „Александър Стамболийски“ №191) министърът на образованието и науката Красимир Вълчев ще се включи в отбелязването на Международния ден на детето. По-късно министърът ще участва в кръгла маса на тема „Образование 4.0“, посветена на дигиталното обучение и новите технологии, които навлизат в образованието.  Форумът започва в 11 часа в зала “София” на хотел “Маринела”.\r\n***\r\nДържавната агенция за закрила на детето (ДАЗД) организира футболен турнир по повод на Международния ден на детето. В състезанието ще участват ученици от столични училища и техни връстници, лишени от родителски грижи.\r\nОт 10.00 часа на стадион „Академик 4. километър“ ще излязат отборите на Българска спортна федерация за деца и младежи в риск, ФК „Конкордия“ и ФК „Национал“. От 12.30 часа наградите на победителите ще бъдат връчени от д-р Елеонора Лилова, председател на ДАЗД, Петър Хубчев, треньор на Националния отбор по футбол и известни български футболисти.\r\n***\r\nОт 09.30 часа в зала „Средец“ на  София Хотел Балкан ще бъде открита международна конференция на тема „Услугите от общ интерес – двигател на устойчиво развитие и растежа в Европа”. Участие в него ще вземат министърът за Българското председателство на Съвета на ЕС Лиляна Павлова, министърът на финансите Владислав Горанов, министърът на труда и социалната политика Бисер Петков, председателят на Комисията по енергетика към Народното събрание Делян Добрев, председателят на УС на АИКБ Васил Велев, главният секретар на СЕЕР Валерия Ронцити, председателят на МКСОР за 2018 г. Анджей Малиновски, представители на работодателски организации, депутати от ЕП и др.\r\n***\r\nОт 10.00 часа 13-и състав на Специализирания наказателен съд ще заседава по делото срещу Радослав К., Генчо П. и др., на които са повдигнати обвинения за организиране и ръководене на престъпна група.\r\n***\r\nОт 10.00 часа 7-и състав на Специализирания наказателен съд ще заседава по делото срещу Поля П., Спасена Г. и др., на които са повдигнати обвинения за организиране и ръководене на престъпна група.\r\n***\r\nОт 10.00 часа в отвореното пространство на лятното кино (Амфитеатър) в парк НДК ще се проведе Осмото издание на българския фестивал за цирково изкуство Мини Арт Фест 8 (МАФ8).\r\n***\r\nОт 10.00 часа на основния терен на НСА ще започват  финалните мачове от двадесет и първото издание на детски футболен турнир „Данониада”. От 13.45 часа ще започне церемонията по награждаването.\r\n***\r\nОт 10.00 часа в Детския център на Столична библиотека ще се проведат множество събития, с които ще бъде отбелязан Денят на детето. \r\n***\r\nОт 10.00 часа район „Надежда“ и дентални клиники ЕО ДЕНТ канят всички деца на  най-голямото миене на детски зъбки в Северен парк-Главен вход.  Инициативата ще се бори за рекорд на „Гинес“, като до момента подобно събитие не е провеждано в България.\r\n***\r\nОт 10.00 часа в в парк „Гео Милев“ . деца от столичното 119-о СУ „Академик Михаил Арнаудов“ и спортисти от СК „Армеец“ ще участват в открита тренировка по карате киокушин по повод Деня на детето.\r\n***\r\nОт 10.00 часа заместник-министърът на образованието и науката Деница Сачева ще присъства на финала на конкурса „Аз готвя най-добре“ за млади кулинарни таланти, организиран от Кулинарна академия HRC и българо-швейцарския проект ДОМИНО за дуално образование. Състезанието в кухните на HRC Академията (бул. „Цар Борис ІІІ“ 59), награждаването ще е в 11. 30 часа. \r\n***\r\nЗа шеста поредна година „БДЖ–Пътнически превози” ЕООД ще подари на деца в неравностойно положение едно незабравимо пътуване с парен локомотив. Детският влак, теглен от парен локомотив, ще посрещне своите гости на първи перон на Централна гара София в 10.15 часа. Влакът ще потегли в 10.45 часа и ще се движи по маршрут София – Банкя – София. \r\n***\r\nОт 10.30 часа по случай Международния ден на детето Летище „София“ и студенти от Националната художествена академия организират празник за всички деца, пътуващи в този ден.\r\n***\r\nОт 11.00 часа в Централното фоайе на Националната библиотека „Св. св. Кирил и Методий” ще бъде изложен оригиналният личен бележник на Христо Ботев.  Паралелно с оригинала, гостите ще се запознаят и с електронната версия на Ботевото тефтерче, съвместно начинание на Националната библиотека и Регионалната библиотека „Христо Ботев” – Враца.\r\n***\r\nОт 11.00 часа по повод Международния ден на детето, омбудсманът Мая Манолова ще даде старт на националната кампания „Без такса в детските градини“. Събитието ще се състои от в институцията на обществения защитник – гр. София, ул. „Георг Вашингтон“ № 22. \r\n***\r\nОт 11.00 часа до 17.30 часа с поредица от събития в „Квадрат 500“ ще бъде отбелязан Денят на детето.\r\n***\r\nОт 11.00 часа в Националния пресклуб на БТА ще се състои пресконференция на Школата на Райна Кабаиванска по случай ексклузивния концерт на Софийската филхармония с трима от най-изявените тенори на оперната ни прима.\r\n***\r\nОт 11.00 часа до 15.00 часа пред сградата на БАН ще бъдат показани водороден електромобил и водородни коли-играчки. \r\n***\r\nОт 11.00 часа 18-и състав на Специализирания наказателен съд ще заседава по делото срещу Васил Д., Паскалис Д. и Юксел Х., на които са повдигнати обвинения за организиране и ръководене на престъпна група.\r\n***\r\nОт 11.00 часа Центърът за култура и дебат „Червената къща „Андрей Николов“ организира събитие за децата на Женския пазар в София.\r\n***\r\nОт 11.00 часа пред Народното събрание ще се проведе родители на деца с увреждания организират палатков лагер – „Сиситемата ни/ги убива“.\r\n***\r\nОт 11.00 часа в пространството на Античен културно-комуникационен комплекс „Сердика“ (Ларгото)  ще бъде открита благотворителна изложба на картини на деца от столичното 143-то СОУ „Георги Бенковски“ - „Деца помагат на деца“.\r\n***\r\nОт 11.30 часа в Изложбената зала в ЦУМ ще бъде открит Фестивал на сладките и тестени изкушения, организиран от Българската търговско-промишлена палата.\r\n***\r\nОт 13.00 часа в зала „Витоша“ на хотел „Маринела“ ще се проведе кръгла маса на тема „Няма добра дрога“, с участието на кмета на Столична община Йорданка Фандъкова, представители на ММС и младежи от столични училища.\r\n***\r\nОт 13.00 часа 9-и състав на Специализирания наказателен съд ще заседава по делото срещу Гроздан Т., Иван П. и др., на които са повдигнати обвинения за организиране и ръководене на престъпна група.\r\n***\r\nОт 13.00 часа в Националния Дворец на децата ще се проведе награждаването в Националния кръг на Конкурса за детска рисунка „Рицарят в мен“. Конкурсът е организиран от Ордена на рицарите тамплиери на Йерусалим – Велик Приорат България.\r\n***\r\nОт 13.30 часа в храм „Св. Архангел Михаил“ (кв. Бояна, ул. Бояна парк №4) ще се състои траурната церемония в памет на изпълнителния председател на БСК Божидар Данев.\r\n***\r\nОт 14.00 часа 14.00 часа кметът на София Йорданка Фандъкова ще връчи наградите на децата от социални домовете, включени в проекта Социален цирк. Събитието ще се проведена лятната сцена пред НДК. \r\n***\r\nОт 15.00 часа пред Паметника на съветската армия отваря врати „Мисия Здраве 2018“, която ще бъде открита от кмета на София Йорданка Фандъкова. \r\n***\r\nОт 15.00 часа студентският съвет на Софийския организира на в зала „Яйцето” в Ректората благотворително събитие, с което ще подкрепи каузата „Подай ръка на различните деца” на сдружение „Асоциация Аутизъм”.\r\n***\r\nОт 17.00 часа в зала „Асикс Арена“ държавната агенция за закрила на детето (ДАЗД) и едни от най-популярните личности в интернет пространството организират инициативата „Д@!ЗДр“, по повод Деня на детето. \r\n***\r\nОт 18.00 часа в Националния етнографски музей в София се открива изложбата „Обичай! Създавай! Споделяй! Въвличай!“ от проекта „Get involved, fall in love with Varna“.\r\n***\r\nОт 18.00 часа в Борисовата градина ще се проведе закриващият концерт по проекта “Фантасмагории” за освежаване на двора на детска градина “Олимпийче”.\r\n***\r\nОт 18.30 часа в зала 1 на НДК ще се проведе традиционният годишен концерт на Националния учебен комплекс по култура (НУКК). \r\n***\r\nОт 19.00 часа в зала 11 на НДК (кино „Люмиер Лидл”) Народно читалище „Д-р Петър Берон – 1926” организира детския балетен спектакъл „Снежанка, мащехата и огледалото”.\r\n***\r\nОт 19.00 часа в Литературен клуб „Перото” ще бъде представена дебютната стихосбирка „Бог в очакване на дилъра” на Бистра Величкова. \r\n***\r\nОт 11.00 часа на тревната площ пред хотел „Добруджа“ служителите от ГД „Пожарна безопасност и защита на населението“ и техните колеги от РДПБЗН-Добрич ще подарят детски празник на 230 деца.\r\n***\r\nОт 10.00 часа със спортен празник в двора на ОУ „Христо Ботев“ ще бъде отбелязан Деня на детето. От 12.00 на площада пред НЧ „Йордан Йовков – 1894г.“ децата ще могат да рисуват, пеят и танцуват. Очаква ги празнично шоу поднесено от актьори с шоу-спектакъл „Мечо Пух“.  От 15.00 часа кметът на Общината Янка Господинова ще разреже празнична торта за всички деца.\r\n***\r\nОт 09.00 часа в ОУ „Ангел Кънчев“ на учениците ще гостуват представители на Градската библиотека и роботът Финч. Проявата е част от празничната програма на Общината по повод Деня на детето. \r\n***\r\nОт 10.00 часа в Градския парк ще започне празнична програма по повод 1 юни с любимците на децата кака Лара и Боби шоу.\r\n***\r\nОт 14.00 часа в Общински плувен басейн ще се проведе детско парти с аниматор. Проявата е част от празничната програма на Общината по повод Деня на детето.\r\n***\r\nОт 17.00 часа пред паметника на Христо Ботев ще се проведе митинг-поклонение по повод 2 юни – Ден на Ботев. Ще има литературна програма на ОУ „Христо Ботев”, слово ще изнесе Магдалена Георгиева- уредник в Историческия музей в Асеновград.\r\n***\r\nОт 18.00 часа в Градската библиотека ще се проведе концерт „Талантите на Асеновград”, посветен на 1 юни. \r\n***\r\nОт 19.00 часа в читалище „Родолюбие“ ще се състои празничен спектакъл на денс формация „Косара”. Проявата е част от празничната програма на Общината по повод Деня на детето. \r\n***\r\nОт 10.00 часа по повод 1 юни – Деня на детето на площад „Никола Вапцаров” ще се проведе конкурс „Малки големи таланти“ и „Мини мис и мини мистър“. По същото време ще се проведе и риболовен турнир „Детето риболовец без дрога“ на язовир „Белизмата“. От 15.30 часа ще започнат безплатни кинопрожекции на филми в Посетителски информационен център.\r\n***\r\nОт 10.30 часа в ДГ „Валентина Терешкова“ ще се проведе празничен концерт-спектакъл по повод 1 юни – Международния ден на детето.\r\n***\r\nОт 12.00 часа пред НЧ “Просвета - 1909 г.” ще се проведе детският празник „Весел празник - 1 юни”.\r\n***\r\nОт 10.00 часа на площад „Македония“ започва игрите за децата по повод Международния ден на детето. \r\n***\r\nОт 10.00 часа на пл. „Македония“ ученици от II ОУ „Димитър Благоев“ ще рецитират патриотичното стихотворение „Аз съм българче“, заедно с хиляди деца от десетки населени места в страната. Целта на инициативата по време на Международния ден на детето, децата от цялата страна и по света да почувстват своята обща национална принадлежност. \r\n***\r\nОт 18.00 часа ще бъде открит  артистичният фестивал “Jumaya Stage Festival”.  Фестивалът ще бъде разположен на паркинга пред Stage bar и Райфайзен банк, площад “Македония“ и парка пред сградата на НАП.\r\n***\r\nОт 10.00 часа по повод Световния ден на околната среда – 5 юни, Регионалната инспекция по околната среда и водите (РИОСВ) в Бургас и национално сдружение „Младежки глас“ организират съвместна инициатива за поставяне къщички за гнездене на пойни птици с малчуганите от група „Моряче“ в двора на детска градина „Звездица Зорница“.\r\n***\r\nОт 10.30 часа на пирса на Морска гара-Бургас ще акостира гранично-полицейският кораб „Обзор“. Всеки, който желае, може да се качи и да го разгледа до 13.00 часа. Събитието е част от програмата, с която Регионална дирекция \"Гранична полиция\" - Бургас ще отбележи Европейския морски ден. В залите на Морска гара ще бъде презентирана дейността на дирекцията по изпълнение на задачите, свързани с граничния контрол и сигурността на морската държавна граница на страната, която се явява и външна на Европейския съюз. Ще бъде излъчен и филм, посветен на 70-годишнината от създаването ѝ. На близкия паркинг служители от дирекцията ще презентират специализираната техника и кучета, с които се изпълняват задачите по гранично наблюдение и проверките на ГКПП.\r\n***\r\nОт 14.00 часа в зала „Изток“ ма Бургаския свободен университет ще се проведе международна научна конференция „Синя икономика и синьо развитие“, продължение на програмата на Европейския морски ден.\r\n***\r\nОт 13.00 часа Санаторно-оздравителният комплекс „Камчия“ ще открие летния туристически сезон на плажа пред Клуб-ресторант „Кристал“.\r\n***\r\nОт 14.00 часа общинският съветник от ПП ГЕРБ  Борислав Нанков ще се срещне с граждани в офиса на партията на ул. „Георги Бенковски” №1.\r\n*** \r\nОт 10.00 часа в Регионална библиотека „П. Р. Славейков“ - Велико Търново ще се състои награждаване на победителите в конкурса за детска рисунка на тема „С очите си видях бедата“. \r\n*** \r\nОт 10.00 часа в парк „Марно поле“ ще бъде представен Арт пърформанс „Глинени маски“ на участниците в Ателие по керамика и изобразително изкуство с ръководител Гергана Пенова при Младежки дом.   \r\n***\r\nОт 10.00 часа до 14.00 часа децата ще могат да се включат в интерактивното приключение на Царевец. \r\n*** \r\nОт 10.30 часа ще се проведе тържество по повод 1 юни в Детско отделение при МОБАЛ „Д-р Стефан Черкезов“. \r\n*** \r\nОт 11.00 часа на детска площадка „Азбукари“ в парк „Марно поле“ ще се проведе Детски празник, организиран от компания „Лактима“ ЕАД по повод Международния ден на детето. \r\n*** \r\nОт 12.00 часа в репетиционната зала НЧ „Надежда 1869“ ще се състои детски празник и награждаване на участниците в III-то издание на  литературен конкурс „Детство мое вълшебно”.\r\n*** \r\nОт 16.00 часа в парк „Дружба“ ще се състоят занимателни игри на участниците от Градския ученически парламент за децата в парка „Да играем заедно“.\r\n***\r\nОт 18.00 часа на централния площад ще се проведе детски празник за 1 юни. \r\n*** \r\nОт 18.00 часа в НЧ „Искра“ ще се състои концерт на формациите на ДВГ „Пеещи камбанки“ при Младежки дом-Велико Търново с ръководител Владимир Габров. \r\n***\r\nОт 09.30 часана стадион „Георги Бенковски“ кметът на Община Видин Огнян Ценков ще открие международен футболен турнир за деца до 12 години. Турнирът се организира от Детско-юношеската школа на ОФК \"Бдин-1923\". В състезанието ще се включат 10 отбора от България и Сърбия.\r\n***\r\nОт 10.00 часа пред Драматичния театър кметът Огнян Ценков ще даде старт на маратона, който е част от инициативата под мото \"Спортът за едно по-здраво поколение\", организирана от Лайънс клуб Видин, със съдействието на Община Видин.\r\n***\r\nОт 16.30 часа кметът Огнян Ценков ще присъства на детския хепънинг \"Щуроландия\" в Крайдунавския парк, който Общината организира за седма поредна година.\r\n***\r\nОт 20.00 часа в местността \"Драката\" край с. Градец кметът ще присъства на тържествената заря по случай честването на 168 години от въстанието в Северозападна България - 1850 лето - Пашапетковата размирица.\r\n***\r\nОт 8.30 часа в храм „Св. Възнесение“ ще бъде отслужена възпоменателна панихида за Христо Ботев и неговите черници. \r\n***\r\nОт 9.00 часа на Ботевата алея при с. Косталево ще се проведе събитие „Със стихове и песни до Ботевата алея – по стъпките на Ботев“. \r\n***\r\nОт 10.00 часа в Община Враца ще се състои тържествено заседание на Общинския съвет и обявяване на Наградите на Враца. \r\n***\r\nОт 13.30 часа в м. Камарата ще се състои поклонение на лобното място на Христо Ботев.\r\n***\r\nОт 19.30 часа на голямата на голямата сцена на ДКТ ще се състои тържествен концерт, посветен на 142-рата годишнина от подвига на Христо Ботев и неговата чета. \r\n***\r\nОт 21.00 часа на пл. „Христо Ботев“ ще се състои митинг-заря в памет на загиналите за свободата на България. \r\n*** \r\nОт 10.00 часа в НЧ „Напредък – 1869“ ще бъде открит ХIII-тият Международен конкурс за изпълнители на популярна песен „Нова музика“. \r\n***\r\nОт 11.00 часа в сградата на РСПБЗН в Горна Оряховица ще бъде открита изложба на детски рисунки на тема „С очите си видях бедата“. На празника ще присъства кмета на Община \r\nГорна Оряховица инж. Добромир Добрев, който ще награди най-добрите от \r\nтях.\r\n*** \r\nОт  17.00 часа  в Парк „Градска градина“ ще бъде отбелязан І-ви юни – Международен ден на детето с детска фиеста с UN BESO „В света на вълшебствата“. \r\n*** \r\nОт 10.00 часа в центъра на селото ще се проведе празник „Детство мое“, посветен на 1-ви юни – Международен ден на детето. \r\n*** \r\nОт 11.00 часа в центъра на селото ще се състои  детско музикално шоу по повод 1-ви юни – Международен ден на детето. \r\n*** \r\nОт 17.30 часа на открита сцена ще се проведат игри и забавления „Деца играят вън“ по повод Международен ден на детето. \r\n***\r\nОт 10.30 часа в Градския парк ще започне празник по повод Международния ден на детето. \r\n***\r\nОт 09.30 часа в детска ясла в Добрич ще се проведе куклен спектакъл „Червената шапчица“ на Държавен куклен театър „Дора Габе“.\r\n***\r\nОт 10.00 часа децата от Детска ясла „Първи юни“ (улица „Васил Петлешков“ 46) ще отпразнуват своя 41-ви рожден ден и имен ден.\r\n***\r\nОт 10.00 часа пред общината ще се проведе инициативата „Светът е цветен“. \r\n***\r\nОт 10.00 до 19.00 часа за децата е организиран VII Фестивал на талантите със спортни игри и забавления „Бъди активен с Пауър Джъмп“.\r\n***\r\nОт 10.00 часа в АЕМО „Стария Добрич“ ще се проведе отворена работилничка „Млад занаятчия“ – керамика, дърворезба, българска шевица, организирана от Народно читалище „Български искрици – 2016 г.“\r\n***\r\nОт 10.30 часа пред Народно читалище „Йордан Йовков – 1870 г.“ ще се проведе Placemaking работилница по проект „The Spot – доброволчеството с въздействие“.\r\n***\r\nОт 11.00 часа в галерия „Георги Петров“ в комплекс „Луксор“ ПП ГЕРБ-Добрич организира среща-разговор с проф. дмн Донка Байкова на тема „Храненето-мощен фактор за добро здраве и биотонус“. \r\n***\r\nОт 18.30 часа в Драматичен театър „Йордан Йовков“, танцов театър „Дея“ с ръководител Лана Анцаридзе ще представи спектакъла „Седем“.\r\n***\r\nОт 17.00 часа в една от залите на ХГ „Христо Градечлиев“  ще бъде представена изложба на ученици от СУ „Стефан Караджа“.\r\n***\r\nОт 17.30 часа в Градската градина ще се състои общоградски празник, посветен на Международния ден на детето на 1 юни.\r\n***\r\nОт 19.00 часа в Музея на розата ще се състои класически концерт на квартет „Класика арт“.\r\n***\r\nОт 11.00 часа в Национален музей „Христо Ботев” ще започне рисуване на открито и представяне на изложба на деца от град Калофер „Нарисувай Калофер”.\r\n***\r\nОт 19.30 часа в парк „Ботева градина” ще се проведе концерт на духови оркестри от страната.\r\n***\r\nОт 21.00 часа ще започне тържествена заря-проверка в мемориален комплекс „Христо Ботев” по-случай 142-та годишнина от от героичната гибел на Христо Ботев. \r\n***\r\nОт 20.30 часа ще се състои тържествена заря-проверка по повод предстоящия Ден на Христо Ботев и загиналите за свободата на България.\r\n***\r\nОт 13.30 часа м конферентната зала на РИМ – Кюстендил ще бъдат открити традиционните „Кюстендилски четения”. \r\n***\r\nОт 17.00 часа на площад „Велбъжд” ще се проведе детски празник по повод Международния ден на детето. \r\n***\r\nОт 17.30 часа ще бъде открито Петото издание на Международния фестивал „Несебърски накит“. \r\n***\r\nОт 09.00 часа във фоайето пред детския отдел на Регионална библиотека „Св. Минков” ще бъде открита традиционна изложба от детски рисунки на Ателието при ХГ Перник. \r\n***\r\nОт 09.30 часа в галерия „Любен Гайдаров” ще се състои презентация на Художествена галерия – Перник пред ученици от I, II и III клас на XII ОУ „В. Левски“. \r\n***\r\nОт 10.00 до 14.00 часа в Регионален исторически музей ще се състоят занимания за деца  под надслов „Улица Вълшебна“.\r\n***\r\nОт 10.00 часа в Малкия салон на Двореца на културата ще се проведе концерт на Камерен оркестър „Орфей” за ученици от ХІІ ОУ ”Васил Левски”.\r\n***\r\nОт 10.00 часа пред кметството  „Детство мое, реално и вълшебно”, организиран от НЧ “Пробуда - 1922 г.”.\r\n***\r\nОт 10.30 часа пред Младежки дом Мошино ще се проведе детският празник „Една усмивка прави чудеса“. \r\n***\r\nОт 11.00 часа пред Двореца на културата ще се проведе детска празнична шоу-програма, организирана от ЦПЛР-ОДК Перник. \r\n***\r\nОт 17.00 часа  пред НЧ „Хр. Ботев – 1961 г.“  ще се проведе тържество по повод 1 юни – Ден на детето.\r\n***\r\nОт 17.30 часа и  от 19.00 часа в Театрален салон „Георги Русев“ ще се проведе Годишен концерт „Майсторите на танца“.\r\n***\r\nОт 18.15 часа по повод Деня на детето от сградата на Община Петрич в посока градския площад ще тръгне на „Парад на приказните герои”. От 18.30 часа на открита сцена на градския площад започват „Приказна магия” с участието на възпитаници на Общински детски комплекс, приключенско шоу „Индиана Джоунс” и флаг шоу с артисти на кокили „Дивинитас”.\r\n***\r\nОт 10.30 часа в Регионалния пресклуб на БТА ще се проведе пресконференция на председателя на Общински съвет - Плевен Мартин Митев. Темата ще бъде посветена на заседанието на Съвета от 31 май т.г. и взетите решения - информация и коментар на по-важните от тях.\r\n***\r\n От 11.00 до 17.00 часа в Националния историко-археологически резерват „Плиска“ ще бъде представен – лагерен живот – бит и култура през средновековието, вход за публиката и разглеждане на лагерите в рамките на започващия тридневен събор- фестивал „Дни на предците- Плиска 2018“.\r\n***\r\nОт 10.00 часа на пл. „Стефан Стамболов“ ще се състои празнично детско шоу „Ася в страната на талантите“. От 12.00 до 14.00 часа ще се проведе „Бебеносещ  флашмоб под тепетата“. След кратка пауза, в 16.00 часа ще стартира фестивалът „Талантино“, който ще забавлява всички на площада. Двудневната празнична програма ще приключи с „Вълшебно лято с Катра ФМ“ от 17.30 часа.\r\n***\r\nОт 11.00 часа на Туристическия информационен център на Римския стадион ОП „Старинен Пловдив“ ще представи нова услуга за туристите в присъствието на кмета Иван Тотев, заместник-кмета Александър Държиков  и директора на ОИ „Старинен Пловдив“ Йордан Илиев.\r\n***\r\nОт 11.00 часа на ул. „Стръмна“ ще се проведе Детски панаир на занаятите.\r\n***\r\nОт 12.00 часа кметът на Пловдив инж. Иван Тотев ще присъства на освещаването на обновения Централен Дом на младоженците. \r\n***\r\nОт 16.00 часа в парк „Каменица“ ще се проведе празник за децата в район „Източен“.\r\n***\r\nОт 17.30 часа в камерната зала на Драматичен театър – Пловдив ще се проведе регионална телевизионна дискусия с евродепутати. Участие в Регионалната телевизионна дискусия ще вземат българските членове на ЕП Андрей Ковачев (ЕНП), Андрей Новаков (ЕНП), Светослав Малинов (ЕНП), Георги Пирински (С&Д), Момчил Неков (С&Д) и Ангел Джамбазки (ЕКР). \r\n***\r\n От 17.55 часа в зала „Правец“ на хотел „Риу Правец“ ще се проведе тържествено заседание на Българското дружество по ревматология (БДР) по повод честването на 35 години от основаването на Дружеството. \r\n***\r\nОт 10.00 часа директорът на ОДМВР-Разград старши комисар Ивайло Йовчев ще даде брифинг за медиите.\r\n*** \r\nОт 16.00 часа на спортен комплекс „Свищов“ ще се проведе празнично веселие за децата от детските градини и за малчуганите от община Свищов по случай 1 юни – Ден на детето. \r\n*** \r\nОт 18.00 часа ще се проведе шествие на участниците в XVI-ти хорови празници \"Янко Мустаков\" до къщата, в която е живял Янко Мустаков. \r\n*** \r\nОт 20.00 часа ще започне първият концерт от XVI-ти хорови празници \"Янко Мустаков\" в салона на читалището. Концертът е на Първи български хор „Янко Мустаков“. \r\n***\r\nОт 15.00 часа на Новия център в Смолян започват проявите по повод 1 юни – Международен ден на детето, организирани от община Смолян.\r\n***\r\nОт 19.00 ч. в зала „Николай Карагяуров“ в НЧ „Кирил Маджаров“ ще се проведе рок концерт.\r\n***\r\nОт 10.00 часа в парк „Пети октомври“ започва феерия от радост, веселие и много изненади за децата по повод Деня на детето. На открита сцена възпитаници на 17 детски градини ще се включат в празника с изпълнения на стихчета, песни и танци.\r\n***\r\nОт 10.00 часа до 13.00 часа във военно формирование 48430 от състава на Втора тунджанска бригада Стара Загора ще се проведе Ден на отворените врати.\r\n***\r\nОт 11.00 часа ще бъде открит на обновеният Детски отдел на библиотека „Родина” заедно с любимата писателка на старозагорските деца Мая Дългъчева. \r\n***\r\nОт 14.00 часа библиотека „Родина” и детската писателка Мая Дългъчева гостуват на малчуганите от ДГ № 10 „Светлина”.\r\n***\r\nОт 17.00 часа на Античния форум момичета и момчета от Детска градина №68 „Патиланско царство“ представят пърформанс „Един ден в Августа Траяна“.\r\n***\r\nОт 10.00 часа в района на площад „Лебеда“ ще бъде поставено началото акция „Ваканция. Да пазим децата на пътя“ на МВР и ще бъде обявено началото на кампанията „Безопасно лято“ на Областния управител на Хасково.\r\n***\r\nОт 11.00 часа в театър „Дани и Деси“ ще бъде представена куклената постановка „Пеперудена магия“. В 13.30 часа в залата на ДКТ „Иван Димов“ ще се проведе образователен концерт на Камерен и Народен оркестри при Община Хасково.\r\nВ 17.30 часа на площад „Свобода“ ще се проведе „Танцувай с нас“  - урок по стандартни и латино танци за всички деца представен от Танцов клуб „ Гранд“.\r\n***\r\nОт 14.30 часа в залата на Младежки център община Хасково организира прожекция на филма „Освободителят на България“ по повод 2 юни - Деня на Ботев и загиналите за Свободата на България.\r\n***\r\nОт 21.00 часа на пл. „Свобода“ ще се състои тържествена заря-проверка по повод 2 юни – Ден на Ботев и на загиналите за свободата и независимостта на България. \r\n***\r\nОт 10.00 часа на голямата сцена в Градската градина с богата програма ще бъде отбелязан Денят на детето.\r\n***\r\nОт 13.00 часа в танцувалната зала на Младежкия дом в Шумен ще бъдат наградени победителите в конкурса „Индустрията в моя регион”.\r\n***\r\nОт 10.30 часа в Сребровата къща екипът на Центъра за ранно детско развитие в Шумен ще отбележи Деня на детето - 1 юни с празник за децата и родителите.\r\n***\r\nОт 13.10 часа с песен в съпровод на гайда и 170 рецитиращи откъс от Ботевите „Хайдути“ петокласници, СУ „Сава Доброплодни“ ще се поклони пред паметта на Христо Ботев и загиналите за свободата на България.\r\n***\r\nОт 09.30 часа до 12.00 часа авиобаза „Безмер“ организира ден на отворените врати.\r\n***\r\nОт 10.00 часа пред читалище „Съгласие“ ще се проведе конкурсът за детска рисунка „Мое детство, моя мечта”.\r\n***\r\nОт 10.30 часа на сцената в Градския парк ще започне общоградски детски празник „Влакчето на усмивките”.\r\n***\r\nОт 11.00 часа пред Младежки дом „Г. Братанов“ в Градския парк ще се проведе фестивалът „Младият Ямбол твори”.\r\n***\r\nОт 20.00 часа пред читалище „Съгласие“ ще се проведе хепънинг „Не на нея\" или „Силните духом не се друсат“.", "date": "2018.05.31", "title": "Предстоящи събития в страната за 1 юни (Агенция „Фокус“)"}
{"url": "http://www.focus-news.net/news/2018/05/31/2528477/zamestnik-ministarat-na-pravosadieto-prof-nikolay-prodanov-otkri-mezhdunaroden-forum-posveten-na-sistemite-za-protivodeystvie-na-trafika-na-hora-v-yugoiztochna-evropa.html", "text": "Трафикът на хора е сериозно нарушение на човешките права и тежко престъпление срещу личността. Именно затова европейският дневен ред изисква целенасочени мерки по линия на неговото противодействие и обща работа, за да осигурим сигурността на нашите народи. Това заяви днес заместник-министърът на правосъдието проф. Николай Проданов при откриването на международния форум „Западните Балкани и Европейският съюз: Системи за противодействие на трафика на хора в Югоизточна Европа в контекста на присъединителния процес“. Събитието, което е част от официалната програма на Българското председателство на Съвета на ЕС, се организира от Националната комисия за борба с трафика на хора (НКБТХ), чийто заместник-председател е проф. Проданов. Това съобщиха от пресцентъра на Министерството на правосъдията.\r\nПо време на конференцията заместник-министърът акцентира, че противодействието на организираната престъпност и в частност противодействието на престъплението трафик на хора е основен критерий, заложен в новоприетата Стратегия за надеждна перспектива за разширяване и засилен ангажимент на ЕС към държавите от Западните Балкани. За да спазят критериите за членство в ЕС, страните от Западните Балкани трябва да изпълнят всеобхватни реформи и да подновят усилията си в редица ключови области. Проф. Проданов припомни още, че през миналата година страната ни е удвоила своя капацитет за предоставяне на специализирана подкрепа на жертви на трафик. „България се ангажира и прилага подход, базиран на спазването на правата на човека. Съществуването на Националната комисия, определена от специализиран закон, както и приемането на Национална стратегия за борба с трафика на хора през 2017 г., гарантират, че противодействието на престъплението остава приоритет за държавата“, изтъкна заместник-министър Проданов. \r\nВ двудневната конференция, която се реализира в партньорство с Международния център за развитие на миграционните политики във Виена и Фондация „Ханс Зайдел“ България, участват представители на Службата на Анти-трафик координатора на ЕС, Мрежата на Анти-трафик координаторите на Югоизточна Европа, Секретариатът на Съвета на Европа по изпълнение на Конвенцията за борба с трафика на хора, българските институции, дипломатическия корпус, партньорски, международни организации и представители на неправителствения сектор.\r\nПо рано днес заместник-министър проф. Проданов проведе работна среща в Министерството на правосъдието с анти-трафик координатора на Европейския съюз д-р Мирия Василиаду, която отговаря за подобряване на координацията и съгласуването между институциите на ЕС и разработва политики за борба с трафика на хора. \r\nСред темите, които обсъдиха на работната среща проф. Проданов и д-р Василиаду, бяха повишената ангажираност на държавата към подпомагането и реинтеграцията на жертвите на трафик и по-конкретно дейността на Национална комисия за борба с трафика на хора като основен координиращ орган.", "date": "2018.05.31", "title": "Заместник-министърът на правосъдието проф. Николай Проданов откри международен форум, посветен на системите за противодействие на трафика на хора в Югоизточна Европа"}
{"url": "http://www.focus-news.net/news/2018/05/31/2528479/ministerstvo-na-finansite-ochakva-izlishak-v-razmer-na-1-4523-mln-lv-po-konsolidiranata-fiskalna-programa-kam-may-2018-g.html", "text": "На база на предварителни данни и оценки се очаква салдото по консолидираната фискална програма (КФП) на касова основа към май 2018 г. да бъде положително в размер на 1 452,3 млн. лв. (1,4 % от прогнозния БВП). Това съобщиха от пресцентъра на Министерството на финансите.\r\nОсновни параметри по КФП на база предварителни данни и оценки:\r\nПриходите и помощите по КФП към май 2018 г. се очаква да бъдат в размер на 16 006,1 млн. лв. (41,9 % от годишния разчет), като спрямо май 2017 г. се отбелязва ръст от 1 289,6 млн. лева. Ръстът спрямо предходната година се дължи основно на по-високите данъчни и неданъчни приходи, които нарастват с 1 336,8 млн. лв. (9,4 %), докато постъпленията в частта на приходите от помощи са по-ниски.\r\nРазходите по консолидираната фискална програма (вкл. вноската на Република България в бюджета на ЕС) към май 2018 г. са в размер на 14 553,8 млн. лв., което е 37,0 % от годишния разчет. За сравнение разходите по КФП за същия период на 2017 г. бяха в размер на 13 033,1 млн. лева. Номиналното нарастване се дължи както на по-високия размер на разходите по националния бюджет, така и на нарастването на разходите по сметките за средства от Европейския съюз. Ръстът на разходите по националния бюджет се дължи основно на по-високия размер на здравноосигурителните и социалните плащания (базов ефект при разходите за пенсии от увеличението от юли 2017 г. и увеличението на две стъпки през 2017 г. на размера на минималната пенсия от юли и октомври), по-високите разходи за персонал основно поради увеличението на възнагражденията на педагогическия персонал в системата на средното образование и др., докато по сметките за средства от ЕС нарастват основно капиталовите разходи.\r\nЧастта от вноската на Република България в бюджета на ЕС, изплатена  към 31.05.2018 г. от централния бюджет, възлиза на 456,5 млн. лв., което е в изпълнение на действащото към момента законодателство в областта на собствените ресурси на ЕС - Решение на Съвета 2014/335/ЕС, Евратом относно системата на собствените ресурси на Европейския съюз, Регламент (ЕС, Евратом) № 608/2014 на Съвета от 26 май 2014 г. за определяне на мерки за прилагане на системата на собствените ресурси на ЕС и Регламент (EС, Евратом) № 609/2014 на Съвета от 26 май 2014 г. относно методите и процедурата за предоставяне на традиционните собствени ресурси, собствените ресурси на база ДДС и на база БНД и относно мерките за удовлетворяване на потребностите от парични средства, изменен с Регламент (EС, Евратом) 2016/804 на Съвета от 17 май 2016 година.\r\nСтатистическите данни и Информационният бюлетин за изпълнението на държавния бюджет и основните показатели на консолидираната фискална програма, на база на данни от месечните отчети за касовото изпълнение на бюджетите на първостепенните разпоредители с бюджет към май 2018 г. ще бъдат публикувани на интернет страницата на Министерството на финансите в края на месец юни 2018 година.", "date": "2018.05.31", "title": "Министерство на финансите очаква излишък в размер на 1 452,3 млн. лв. по консолидираната фискална програма към май 2018 г."}
{"url": "http://www.focus-news.net/news/2018/05/31/2528476/evelina-vasileva-gerb-burgas-domakinstvoto-na-burgas-na-evropeyskiya-morski-den-e-izklyuchitelno-vazhno-za-nas.html", "text": "Домакинството на Бургас на Европейския морски ден е изключително важно за нас. Това каза пред журналисти Ивелина Василева, народен представител от ГЕРБ-Бургас, предаде репортер на Радио „Фокус“ – Бургас.\r\nПо думите й Черно море е приоритетно за България и се работи много в сферата на регионално сътрудничество, в законодателството,  прилагането му и инвестициите в региона.\r\n„Най-значимото е това, че има сериозен напредък през последните години, а амбицията ни е да се възроди така наречената Черноморска синергия, която е инициатива на Европейския съюз, да се развие на Черноморска стратегия с цел подобряване живота на хората, развитие на потенциала и  на икономиката“, допълни Василева.\r\nСпоред нея България като морска страна, като една от двете европейски държави в региона на Черно море, трябва да има лидерска роля.\r\nВеселина НИКОЛОВА", "date": "2018.05.31", "title": "Евелина Василева, ГЕРБ-Бургас: Домакинството на Бургас на Европейския морски ден е изключително важно за нас"}
{"url": "http://www.focus-news.net/news/2018/05/31/2528480/sofiya-apelativniyat-sad-v-stolitsata-otlozhi-za-sledvashtiya-vtornik-deloto-sreshtu-nachalnika-na-patna-politsiya-blagoevgrad-st-insp-danail-stoitsov-i-boyko-sharkov.html", "text": "Апелативният съд в София отложи за следващия вторник делото срещу началника на „Пътна полиция“-Благоевград ст. инсп. Данаил Стоицов и Бойко Шарков. Това каза за Радио „Фокус“-Пирин Иван Чолаков, адвокат на ст. инсп. Данаил Стоицов. Причината за отлагането на делото е болничен лист от Бойко Шарков и предявена молба за отлагане. На 25 май Окръжен съд Благоевград взе решение след близо 6-часово дело Данаил Стоицов да остане в ареста. За другия обвиняем – Бойко Иванов Шарков, съдът определи парична гаранция в размер на 7 000 лева.„Фокус“ припомня, че след специализираната акция на сектор „Вътрешна сигурност“ и Специализираната прокуратура в „Пътна полиция“-Благоевград, която се проведе на 22 май, бяха повдигнати обвинения на двама души. Единият е Данаил Стоицов, началник сектор „Пътна полиция“ при ОДМВР – Благоевград. Спрямо него е повдигнато обвинение за три престъпления. Едното е по чл. 339, ал.1 от НК за това, че без надлежно разрешително, което се изисква по закон е държал огнестрелно оръжие и боеприпаси. Второто обвинение, което му е повдигнато е за престъпление по служба по чл. 282 от НК. То е за това, че на 04.05.2018 година е превишил правата си, като е осигурил полицейски конвой от село Дамяница до село Бело поле на тежкотоварна извънгабаритна техника в нарушение с наложената за това забрана и без да има издадено разрешение от ОПУ – Благоевград с цел да набави облага, която се изразява в незаплащане на пътни такси и от това е можело да настъпят немаловажни вредни последици. Третото престъпление, за което той е привлечен в качеството му на обвиняем е за подкуп, за това, че в качеството му длъжностно лице, заемащо отговорно служебно положение е поискал и е приел от различни лица дар и облага – пари, в размер на около 5 300 лева, вещи и услуги с имуществен характер, за да наруши и е нарушил службата си. Другото лице, което е привлечено в качеството му на обвиняем е Бойко Иванов Шарков. На него му е повдигнато също обвинение за подкуп, в което е участвал като помагач. Улеснил е умишлено обвиняемият Данаил Стоицов да поиска и получи от различни лица дар и облага.\r\nНатали СТЕФАНОВА", "date": "2018.05.31", "title": "София: Апелативният съд в столицата отложи за следващия вторник делото срещу началника на „Пътна полиция“-Благоевград ст. инсп. Данаил Стоицов и Бойко Шарков"}
{"url": "http://www.focus-news.net/news/2018/05/31/2528481/veliko-tarnovo-ogranicheno-e-dvizhenieto-po-pat-gorna-oryahovitsa-arbanasi-poradi-remontni-deynosti.html", "text": "Добри са условията за пътуване  на територията на област Велико Търново, предаде репортер на Радио „Фокус“ – Велико Търново. Времето е слънчево. Пътните настилки са сухи. Проходът на Републиката е отворен за движение на всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Ограничено е движението по път Горна Оряховица – Арбанаси поради ремонтни дейности. Обходният маршрут  е от Горна Оряховица до пътен възел с път I-4 до село Шереметя, по път VTR 1014 до с.Арбанаси и обратно. Срокът за извършване на ремонтните дейности е до 30 юни. Остава затворен поради свлачище участък от път Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3,5 тона на път Чешма-Кесарево, поради намален габарит на пътното платно. Срокът на организацията на движение е до 5 юли. Обходният маршрут е Чешма-Сливовица-Горско Ново село-Джулюница-Кесарево. Затворен за движение е пътят Велико Търново – с. Шемшево, през Западна промишлена зона, поради влошено състояние на мостово съоръжение. Обходният маршрут за селата: с. Шемшево, с. Буковец, с. Керека се извършва по Гл. път I-4  – през с. Леденик. Движението по път  Лозен – Полски Тръмбеш е ограничено за МПС с обща маса над 12 тона поради намален габарит на пътното платно. Пътят ще е затворен до 5 юли.\r\nДвижението в участък от по път  Поликраище – Елена се осъществява с повишено внимание поради изграждане на пътна връзка.\r\nОграничено е движението в участък от път Стефан Стамболово – Обединение поради ремонтни дейности. Обходен маршрут е по път Стефан Стамболово – VTR1235/за Полски Сеновец/ – път I-5 Полски Тръмбеш – път-502 – Обединение и обратно.\r\nНадежда КРЪСТЕВА", "date": "2018.05.31", "title": "Велико Търново: Ограничено е движението по път Горна Оряховица – Арбанаси поради ремонтни дейности"}
{"url": "http://www.focus-news.net/news/2018/05/31/2528485/pazardzhik-natovareno-e-dvizhenieto-na-vhodno-izhodnite-arterii-na-grada.html", "text": "Натоварено е движението на входно-изходните артерии на Пазарджик, както и по околовръстния път, предаде репортер на Радио „Фокус“ – Пазарджик. В края на работния ден интензивен трафик има по всички  главни кръстовища, по околовръстния път и в района на двете кръгови кръстовища при моста на река Марица. Всички светофарни уредби в града работят, няма затворени за движение улици. Патрул на КАТ „Пътна полиция“ е разположен на изхода на града в посока Пловдив.\r\nАлбена ЖИЛЕКОВА", "date": "2018.05.31", "title": "Пазарджик: Натоварено е движението на входно-изходните артерии на града"}
{"url": "http://www.focus-news.net/news/2018/05/31/2528482/inzh-daniel-panov-kmet-na-veliko-tarnovo-vavezhdaneto-na-elektrobusite-vav-grada-shte-uvelichi-patnikopotoka-s-12.html", "text": "Въвеждането на електробусите във Велико Търново ще увеличи пътникопотока с 1,2%. Това каза кметът на Велико Търново инж. Даниел Панов по време на заседание на Общинския съвет, предаде репортер на Радио „Фокус“ – Велико Търново. Това предвижда проекта за интегриран градски транспорт. Кметът подчерта, че е заложено цялостно оптимизиране на градския транспорт. По думите му в момента линиите № 70, 1 и 30 са неефективни  и е наложително същите да се конфигурират, за да се оправдае тяхното съществуване. Тяхното натоварване е в пъти по-малко от това на линиите № 5, 20, 13, 50 и 40. „През годините във всички градове се забелязва тенденция за постепенно подменяне на единичните автобуси, с дължина 12 метра, с нови, които са по-малки и превозват по-малък брой пътници. Те са значително по-ефективни и по-икономични. Предвид нашия релеф на града е необходимо да се прецизира пътниковместимостта на превозните средства по линиите с оглед да не се създават задръствания и да затрудняват другите участници в движението“, посочи инж. Даниел Панов. Той допълни, че съществуващите договори следва да се допълнят със задължително съдържание, определено от регламента на ЕС от 2007 година. При подписването на новия договор за обществена услуга Община Велико Търново следва да се придържа стриктно към изискванията на регламент на ЕС. Кметът посочи, че се предвижда и монтирането на информационни табла на спирките за градски транспорт. Така пътуващите ще могат да планират времето за изчакване на спирката, като се очаква то да намалее с пет минути. Инж. Панов съобщи,че се предвижда и изграждане на контролен център със система за позициониране на превозните средства на градския транспорт. „Тази система за контрол и управление ще подобри надеждността на обществените превози  чрез осигуряване на спазване на разписанията, спестяване на време на пътниците, чакащи по спирките, и по доброто управление навремето им. Също така ще подобри реакцията при извънредни ситуации“, посочи инж. Даниел Панов.\r\nТой съобщи още, че Община Велико Търново обследва четири парцела за изграждане на буферни паркинги. Единият от парцелите се намира в района на бившето Сержантско училище, а другият е разположен в местността „Френкхисар“, в близост до Парка с миниатюрите. Изграждането на паркинги е заложено в проекта за интегриран градски транспорт.  „Във всеки един европейски град се изграждат паркинги в буферните зони, за да се ограничи трафикът в централната градска част“, посочи инж. Даниел Панов. Той подчерта, че за ограничаване на трафика в проекта за интегриран градски транспорт са заложени и редица други мерки.  Една от тях е изграждане на Северен пътен възел. Кметът съобщи, че в понеделник е получен идеен проект  и се очаква след около месец да бъде възложено работното проектиране.  Той подчерта, че Северният пътен възел ще намали трафика през града с межди 4 000 и 6 000 автомобила. Предвижда се „отпушване“ и на кварталите „Бузлуджа“ ни „Зона Б“ чрез изграждане на нов пътен участък. Ще бъде изграден и пешеходен надлез над ул. „Магистрална“, която е част от главен път – София – Варна. Ще бъде ремонтиран и бул. „България“, което също ще спомогне за по-доброто предвижване в центъра на града.\r\nПо време на сесията стана ясно също, че 49 000 лева печалба са реализирали търговските дружества със 100% общинско участие за първото тримесечие на годината. Информация за дейността им бе приета от общинските съветници. Отчетите показват, че най-голяма е печалбата на общинското дружество „Организация на движението, паркинги и гаражи” – 16 000 лева, следвани от „Обредни дейности“ – 14 000лева. Печалбата за тримесечието на Комплексният онкологичен център е 10 000 лева. Центърът за кожно-венерически заболявания-Велико Търново и Центърът за психично здраве са на плюс с по 4000 лева, а Общинската агенция по туризъм „Царевград Търнов“ – с 1000 лева. На нула са „Инвестстрой-92″ ЕООД и „Медицински център за рехабилитация и спортна медицина – I –Велико  Търново“ ЕООД. Единствено с отрицателен финансов резултат е Специализираната болница за активно лечение на пневмо-фтизиатрични заболявания „Д-Р Трейман” – с 36 000 лева. През отчетения период на 2018година приходите на търговските дружества са се увеличили с 978 000 лева и от 3 311 000 лева за аналогичния период на 2017година са станали 4 290 000 лева, но едновременно с това са се променили и разходите, като при тях също има увеличение, което е от 1 011 000 лева.\r\nНадежда КРЪСТЕВА", "date": "2018.05.31", "title": "Инж. Даниел Панов, кмет на Велико Търново: Въвеждането на електробусите във града ще увеличи пътникопотока с 1,2%"}
{"url": "http://www.focus-news.net/news/2018/05/31/2528483/shumen-shte-bade-svikana-izvanredna-sesiya-na-obshtinskiya-savet-za-problemite-na-vik-sektora.html", "text": "Извънредна сесия ще бъде свикана в Шумен за проблемите на ВиК сектора, бе решено на днешното заседание на Общинския съвет, предаде репортер на Радио „Фокус“- Шумен. Принципното решение бе подкрепено с 32 гласа „за“, 0 „против“ и ,1 „въздържал се“. Насрочен бе и Консултативен съвет на 11 юни, на който ще бъде обсъден дневният ред и начинът на провеждане, кои експерти ще бъдат поканени и на коя дата ще се проведе извънредната сесия. Предложението за такава бе на общинския съветник Иван Йонков, заради натрупани много проблеми във ВиК сектора на община Шумен. От друга страна вчерашното решение на Върховния административен съд за отмяна на заповедта на министъра на околна среда и води, с която се учредява санитарно-охранителна зона (СЗО) на яз. „Тича“ поставя под въпрос законността на водоема и реализирането на проекта за пречиствателна станция за питейни води. „След като водоизточникът ни няма СОЗ, не можем да получим узаконяване дори и на бъдеща пречиствателна станция. Този проблем дава нова посока на темата вода в Шумен“, коментира Иван Йонков. Той настоя за професионален дебат, с представител на институцията, която управлява парите, одобрява проектите и ще ги финансира. Кметът на Шумен Любомир Христов подкрепи идеята на Иван Йонков и призова съветниците да гласуват „за“ извънредна сесия. Той постави условие за експертно участие. „Трябва да има експерти, които да кажат какво е състоянието и какво трябва да се предприеме, в противен случай ще бъде само едно политическо говорене“, заяви Любомир Христов. Общинският съветник Добромир Драев предложи извънредната сесия да се съсредоточи върху един – два основни казуса, по които да се търси експертиза, а именно санитарно-охранителната зона на язв. „Тича“ и строежа на пречиствателната станция за питейни води. Общинският съветник Даниела Русева предложи събиране на Консултативния съвет, на който да бъде постигнато консенсусно решение относно експертите, които трябва да бъдат поканени за участие в извънредната сесия.\r\nИвелина ИВАНОВА", "date": "2018.05.31", "title": "Шумен: Ще бъде свикана извънредна сесия на Общинския съвет за проблемите на ВиК сектора"}
{"url": "http://www.focus-news.net/news/2018/05/31/2528478/hayko-maas-vanshen-ministar-na-germaniya-otgovorat-na-amerika-na-parvo-myasto-e-obedinena-evropa.html", "text": "Министърът на външните работи на ФРГ Хайко Маас реагира остро на решението на САЩ да въведат мита върху вноса на стомана и алуминий от страните от Общността, обещавайки обединен европейски фронт срещу протекционистки мерки на администрацията на Доналд Тръмп, предава AFP.\r\n„Нашият отговор на „Америка на първо място\" може да бъде само „Обединена Европа“. В търговските войни няма победители“, се казва в изявление от първия дипломат на Берлин.\r\nПо-рано в четвъртък канцлерът на ФРГ, която е на посещение в Португалия, увери, че страните-членки на ЕС ще реагират по „твърд и единен\" начин на решението на САЩ за налагане на допълнителни тарифи за стомана и алуминий спрямо европейските производители. \r\n„Искаме да бъдем освободени от тези тарифи\", които са „несъвместими\" с правилата на Световната търговска организация, подчерта Меркел на съвместна пресконференция с португалския премиер Антонио Коща в Лисабон.Тереза Герова", "date": "2018.05.31", "title": "Хайко Маас, външен министър на Германия: Отговорът на „Америка на първо място“ е „Обединена Европа“"}
{"url": "http://www.focus-news.net/news/2018/05/31/2528484/kyustendil-normalno-se-osashtestvyava-preminavaneto-na-motorni-prevozni-sredstva-prez-gkpp-gyueshevo.html", "text": "Нормално се осъществява преминаването на моторни превозни средства през ГКПП „Гюешево”. Това съобщи за Радио „Фокус” – Кюстендил дежурният на българо-македонския пункт. Трафикът е слаб. Няма образували се колони от чакащи автомобили. Пътят в посока граничния пункт е сух, няма наложени ограничения за движението на моторни превозни средства.\r\nВенцеслав ИЛЧЕВ", "date": "2018.05.31", "title": "Кюстендил: Нормално се осъществява преминаването на моторни превозни средства през ГКПП „Гюешево”"}
{"url": "http://www.focus-news.net/news/2018/05/31/2528487/sofiya-zaradi-izostaven-bagazh-na-metrostantsiya-lavov-most-vlakovete-preminavat-bez-da-spirat-na-tazi-spirka.html", "text": "Поради изоставен багаж без надзор на метростанция „Лъвов мост“ влаковете преминават без да спират на тази спирка.Това съобщават от пресцентъра на МВР. На място е специализиран екип на МВР за проверка на багажа. \r\nЧитатели на \"Фокус\" ни съобщиха, че подлезът към метростанцията е затворен и гражданите нямат достъп до метростанцията.", "date": "2018.05.31", "title": "София: Заради изоставен багаж на метростанция „Лъвов мост“ влаковете преминават, без да спират на тази спирка"}
{"url": "http://www.focus-news.net/news/2018/05/31/2528488/shumen-vavedeno-e-ogranichenie-na-skorostta-do-60-kmch-pri-krastovishteto-za-sdibich-po-patya-shumen-karnobat.html", "text": "Изпълнени са набелязаните мерки за обезопасяване на участъка и ограничаване на скоростта на кръстовището на път II-73 Шумен-Карнобат и път IV-73001 при село Дибич, община Шумен. Това съобщиха от Областна администрация - Шумен. Дейностите бяха одобрени от Областната транспортна комисия на заседание на 15 май. Днес заместник-областният управител Петко Шаренков, представители на община Шумен, Областно пътно управление, Пътна полиция и кметът на село Дибич Христо Йорданов на място провериха как са изпълнени решенията на комисията. В началото на селото с помощта на местна фирма е изградена нова спирка за пътниците на преминаващите автобуси, които вече ще спират в границите на населеното място, а не както досега на главния път. Съгласно решението на Областната транспортна комисия съществуващият спирков заслон на главния път в този участък е премахнат. В този район от пътя е поставена мантинела, с която е затворен нерегламентиран път в близост до кръстовището, който се е използвал за преминаване на селскостопанска техника. Поставени са два нови пътни знака на главния път Шумен- Карнобат за ограничаване скоростта в участъка до 60 км/ч, като до момента допустимата скорост беше 70 км/ч.", "date": "2018.05.31", "title": "Шумен: Въведено е ограничение на скоростта до 60 км/ч при кръстовището за с.Дибич по пътя Шумен - Карнобат"}
{"url": "http://www.focus-news.net/news/2018/05/31/2528490/vratsa-predstaviha-elektronno-kopie-na-teftercheto-na-botev.html", "text": "Като част от програмата на Ботеви дни 2018, Регионалната библиотека във Враца представи уникално дигитализирано копие на джобния тефтер на Христо Ботев, съобщиха от пресцентъра на Община Враца. На събитието присъства заместник-кметът Мария Попова.\r\nИсторическият артефакт е издаден на флаш памет, която съдържа както тефтерчето на революционера, така и двадесет негови стихотворения. Творбите „Хаджи Димитър“, „Борба“ и „Моята молитва“ са преведени и на английски език. Към дигитализираното копие е създадена и двуезична книжка, съдържаща биографични данни, документи, свързани с живота на Ботев, както и негови стихотворения.\t\r\nСъздаването на луксозното издание на джобния тефтер е съвместен проект на Национална библиотека „Св. Св. Кирил и Методий\" и Регионална библиотека „Христо Ботев\" – Враца, по повод 170 години от рождението на поета-революционер.", "date": "2018.05.31", "title": "Враца: Представиха електронно копие на тефтерчето на Ботев"}
{"url": "http://www.focus-news.net/news/2018/05/31/2528491/veliko-tarnovo-otdelenieto-po-transfuzionna-hematologiya-vav-veliko-tarnovo-speshno-se-nuzhdae-ot-kravodariteli-s-kravna-grupa-a.html", "text": "Отделението по трансфузионна хематология при МОБАЛ “Д-р Стефан Черкезов” във Велико Търново спешно се нуждае от кръводарители с кръвна група А, съобщиха от лечебното заведение. В няколко поредни дни се налага осигуряването на кръв и кръвни продукти за пациенти в областния стационар и КОЦ във Велико Търново предимно от тази група. В един от случаите се е наложило многократно кръвопреливане на кръв от група А, а лечението на пациента продължава и запасите са драстично намалени.\r\nНачалникът на Отделението д-р Мариана Витанова и лекуващите лекари на пациента апелират добри хора да помогнат.\r\nОтделението по трансфузионна хематология очаква кръводарители всеки работен ден от 8:00 до 13:00 часа.\r\nПациенти, за чието лечение и поддържаща терапия се налага кръвопреливането дори и сами да осигурят дарители не биха могли да издирят конкретно такива с кръвна група А. Затова в такива случаи е важен принципът на солидарността и за да се попълнят запасите от липсващата кръвна група се разчита на помощ и съпричастност от всеки, чието здравословно състояние и възраст позволява да дари кръв.\r\nНяма да бъдат върнати и кръводарители с други кръвни групи, защото необходимост от кръв и кръвни продукти винаги има.\r\nНапомняме, че минималния срок между две кръводарявания е поне 60 дни. Кръводарителите трябва да са здрави /да не приемат медикаменти/, на възраст от 18 до 60 години, хапнали и отпочинали и да представят документ за самоличност. Дарителите получават подкрепителна закуска и съгласно чл. 157 ал. 1 т. 2 от КТ и чл. 50 ал. 1 от Наредбата за работното време, почивките и отпуските имат право на 2 дни платен служебен отпуск.", "date": "2018.05.31", "title": "Велико Търново: Отделението по трансфузионна хематология във Велико Търново спешно се нуждае от кръводарители с кръвна група А"}
{"url": "http://www.focus-news.net/news/2018/05/31/2528492/kyustendil-gramoti-i-nagradi-byaha-vracheni-na-pobeditelite-v-oblastniya-krag-na-konkursa-za-risunka-s-ochite-si-vidyah-bedata.html", "text": "Грамоти и награди бяха връчени на победителите в областния кръг на конкурса за рисунка „С очите си видях бедата”, предаде репортер на Радио „Фокус” – Кюстендил. Наградите бяха връчени в Центъра за кариерно развитие от Пламен Янев, началник на сектор „Превантивна и контролна дейност” към Регионална дирекция „Пожарна безопасност и защита на населението” – Кюстендил. Конкурсът е традиционна превантивна инициатива и обхваща познанията на подрастващите, свързани с основни познания за рисковете от бедствия и за начините на поведение и действие, първа долекарска помощ, дейностите на Единната спасителна система.  Учениците от област Кюстендил са се състезавали в три категории – деца и ученици от всички общообразователни училища и центрове за подкрепа на личностно развитие в системата на предучилищното и училищно образование; деца и ученици от профилирани паралелки, училища и школи по изобразително изкуство; деца и ученици от училища за деца със специални потребности и домове за деца в неравностойно положение. В отделните категории са обособени и различни възрастови групи. Наградените  от областния кръг на конкурса продължават участие в националния етап.\r\nВенцеслав ИЛЧЕВ", "date": "2018.05.31", "title": "Кюстендил: Грамоти и награди бяха връчени на победителите в областния кръг на конкурса за рисунка „С очите си видях бедата”"}
{"url": "http://www.focus-news.net/news/2018/05/31/2528489/sport-sarbiya-pristigna-bez-dve-ot-zvezdite-si.html", "text": "Сърбия отвори шанс пред българския национален отбор да стартира с победа в първия си домакински турнир за „Лигата на нациите“ в \"Арена Армеец\". Отборът на Никола Гърбич пристигна в София без две от звездите си - диагонала Александър Атанасиевич и  Марко Подрашчанин.  \r\nГолямата звезда на Русия Дмитрий Мусерский също е с контузия. 213-сантиметровият исполин задържа вода в коляното и му е нужна почивка.\r\nБългария приема Сърбия в откриващия двубой утре от 20:00 часа, а през уикенда по същото време следват мачовете с Австралия и Русия.", "date": "2018.05.31", "title": "Спорт: Сърбия пристигна без две от звездите си"}
{"url": "http://www.focus-news.net/news/2018/05/31/2528493/sofiya-vazstanoveno-e-redovnoto-dvizhenie-na-metrovlakovete-na-stantsiya-lavov-most.html", "text": "В 18.55 часа е възстановено редовното движение на метровлаковете на станция „Лъвов мост“. Това съобщиха от пресцентъра на Столична община. Поради изоставен багаж без надзор по-рано влаковете преминаваха без да спират на тази спирка.", "date": "2018.05.31", "title": "София: Възстановено е редовното движение на метровлаковете на станция „Лъвов мост“"}
{"url": "http://www.focus-news.net/news/2018/05/31/2528495/api-dvizhenieto-se-osashtestvyava-samo-v-izprevarvashtata-lenta-pri-km-105-na-am-trakiya-v-posoka-burgas.html", "text": "Движението се осъществява само в изпреварващата лента при км 105 на АМ \"Тракия\" в посока Бургас поради отстраняване на аварирал тежкотоварен автомобил. Това съобщиха от пресцентъра на Агенция \"Пътна инфраструктура\". Шофьорите да се движат с повишено внимание и съобразена скорост, спазвайки указанията на служителите на \"Пътна полиция\".", "date": "2018.05.31", "title": "АПИ: Движението се осъществява само в изпреварващата лента при км 105 на АМ \"Тракия\" в посока Бургас"}
{"url": "http://www.focus-news.net/news/2018/05/31/2528498/sofiya-vavezhda-se-vremenna-organizatsiya-na-dvizhenieto-vav-vrazka-sas-smyana-na-pochetniya-gvardeyski-karaul-na-2-yuni.html", "text": "Въвежда се временна организация на движението във връзка със смяна на почетния гвардейски караул на 2 юни, съобщиха от пресцентъра на Столична община. От 11.30 до 12.30 часа на 2 юни се забранява влизането на пътни превозни средства по ул. „Леге“ между бул. „Цар Освободител“ и ул. „Съборна“ във връзка със смяна на почетния гвардейски караул.", "date": "2018.05.31", "title": "София: Въвежда се временна организация на движението във връзка със смяна на почетния гвардейски караул на 2 юни"}
{"url": "http://www.focus-news.net/news/2018/05/31/2528499/vedomosti-zapodozryaha-vashington-v-prikrivane-na-dannite-za-zhertvite-na-uragana-mariya.html", "text": "Изследователи от университета „Харвард“ твърдят, че заради урагана „Мария“, който удари Пуерто Рико през септември 2017 г., са загинали 4 645 души, а не 64, както съобщават властите на САЩ, отбелязва руският вестник „Ведомости“.\r\nУчени са се свързали с 3299 пуерторикански семейства и са ги помолили да разкажат за смъртни случаи, настъпили в резултат на урагана. След това получените данни са били съпоставени със средната стойност на смъртността на острова. Изяснило се, че между 20 септември и 31 декември 2017 г. смъртните случаи са били 14 на 1000. Година по-рано показателят е бил с 62% по-нисък. \r\nИзследователите признават, че данните не са точни, но въпреки това са значително по-високи от тези, които представят официалните власти. \r\nУчените уверяват, че местните и федералните власти не са могли да осигурят на населението необходимата медицинска помощ. В резултат една трета от смъртните случаи на острова са свързани именно с липсата на своевременна намеса на лекар.\r\nПрез декември 2017 г. министърът на националната сигурност на Пуерто Рико Ектор Пескер съобщи за смъртта на 64 души в резултат на преминаването на урагана „Мария“. При това – съгласно думите му, смъртта им не е свързана директно с урагана, а с последиците от него. По данни на американските власти, щетите от стихията, превърнала се в най-унищожителната в историята на острова, възлизат на 306 млрд. долара.Тереза Герова", "date": "2018.05.31", "title": "„Ведомости“: Заподозряха Вашингтон в прикриване на данните за жертвите на урагана „Мария“"}
{"url": "http://www.focus-news.net/news/2018/05/31/2528500/sdvr-proveryava-signal-za-strelba-v-stolichniya-kv-nadezhda.html", "text": "СДВР проверява сигнал за стрелба в столичния кв. „Надежда“. Това съобщиха за Агенция „Фокус“ от пресцентъра на МВР. Служителите на СДВР изясняват доколко е достоверен сигналът, според който е имало стрелба в автомобилен център на ул. „Хан Кубрат“.", "date": "2018.05.31", "title": "СДВР проверява сигнал за стрелба в столичния кв. „Надежда“"}
{"url": "http://www.focus-news.net/news/2018/05/31/2528486/hurriyet-balgariya-shte-bade-vhodna-tochka-za-ruskata-gazova-vrazka-prez-turtsiya.html", "text": "Втората линия на газопровода „Турски поток\", предназначена за доставка на руски газ до южноевропейските страни през територията на Турция, ще бъде насочена към България, съобщи министър-председателят на страната Бойко Борисов след разговори с руския президент Владимир Путин, отбелязва вестник Hurriyet.\r\nГазопроводът е част от плановете на Кремъл да заобиколи Украйна, понастоящем основният транзитен маршрут за руския газ за Европа, и да засили позициите си на европейските газови пазари.\r\nПредложената втора линия на съществуващия газопровод „Северен поток 2\" през Балтийско море също е част от усилията, които биха лишили Украйна от приходите й от транзита на природното гориво.\r\nРуският гигант „Газпром\", който доставя около 34% от газта за европейския пазар, построи първата линия на газопровода „Турски поток\" за местно потребление на газ. Обявявайки, че втората линия на газопровода ще преминава през България, Борисов сложи край на спекулациите, че проектът може да бъде продължен към Гърция. \r\n„Благодарен съм, че се връщаме към ролята на дистрибутор на газ, която имахме на Балканите\", заяви българският премиер.\r\nБългария би искала част от газта да бъде насочвана към хъб в черноморското пристанище Варна, поясни Борисов.\r\nПлановете на София са подкрепени от Европейската комисия. Те бяха обявени след отмяната през 2014 г. на проекта за газопровода „Южен поток\" на „Газпром\", който предвиждаше доставки на руски газ за Централна Европа през Черно море и България. \r\n„Пазарът и търсенето ще определят количествата и цените. Нашата цел е... да бъдем на картата за разпределение на газ\", увери Борисов.Тереза Герова", "date": "2018.05.31", "title": "Hurriyet: България ще бъде „входна точка\" за руската газова връзка през Турция"}
{"url": "http://www.focus-news.net/news/2018/05/31/2528497/gd-granichna-politsiya-zatrudneno-e-preminavaneto-prez-gkpp-kulata-zaradi-remontni-deynosti-na-gratska-teritoriya.html", "text": "На българо-гръцката граница трафикът е интензивен и затруднен на граничен контролно-пропускателен пункт \"Кулата\". Леките автомобили и автобуси преминават на едно трасе, товарните - на второ, а третото не функционира, поради извършване на ремонтни дейности на гръцка територия. Това съобщиха от пресцентъра на ГД \"Гранична полиция\". Информацията за трафика на българските гранично контролно-пропускателни пунктове е към 18.00 часа.\r\nНа българо-турската граница трафикът е интензивен на ГКПП \"Капитан Андреево\" за товарни автомобили на изход.\r\nНа българо-сръбската, българо-македонската и българо-румънската граница трафикът е нормален на всички гранични контролно-пропускателни пунктове.", "date": "2018.05.31", "title": "ГД \"Гранична полиция\": Затруднено е преминаването през ГКПП \"Кулата\" заради ремонтни дейности на гръцка територия"}
{"url": "http://www.focus-news.net/news/2018/05/31/2528518/the-jerusalem-post-podkrepyanite-ot-iran-sili-se-podgotvyat-za-izteglyane-ot-yuzhna-siriya.html", "text": "Подкрепяните от Иран сили, включително „Хизбула“, се готвят да се оттеглят от южната част на Сирия на фона на регионалните и международни преговори, които в момента се провеждат между САЩ, Русия и Йордания за бъдещето на разкъсаната от война страна, пише израелският вестник The Jerusalem Post, като се позовава на Сирийската обсерватория за човешките права. \r\nБазираната в Лондон организация съобщи, че Иран и „Хизбула“ планират да изтеглят силите си от районите близо до северната граница на Израел. Докладът бе разпространен, след като руският външен министър Сергей Лавров съобщи в понеделник, че сирийската армия трябва да бъде единствената по южната граница на страната.\r\n„Всички сили, които не са сирийски, трябва да се оттеглят и ситуацията трябва да е такава, в която само армията на Дамаск ще бъде разположена от сирийската страна на границата с Израел\", подчерта Лавров.\r\nПо-рано сирийският опозиционен вестник Zaman al-Wassul съобщи, командващият Военновъздушните сили на Сирия е взел решение да не позволява на шиитските фракции, подкрепяни от иранските власти, да използват базите на Дамаск за съхраняване на боеприпаси и подслоняване на бойци. Решението е взето „след неотдавнашните израелски атаки\".\r\nПозовавайки се на източник в сирийската армия, в доклада се посочва, че това е първата стъпка в процеса на изгонването на подкрепяните от Иран сили от пределите на Сирия. Съгласно материала на Zaman al-Wasl, режимът в Дамаск е в паника след последните атаки от страна на ВВС на Израел.\r\nПо-рано друго издание, чиято редакция е в Лондон - Asharq Al-Awsat , съобщи, че Израел е предал на Русия списък с „червени линии\", които няма да толерира и чрез които предупреждава, че ще действа, за да попречи на Иран да укрепи позициите си в Сирия, включително по южната й граница с Израел. \r\nСред тези „червени линии\" са доставката на ракети на подкрепяни от Иран милиции, включително „Хизбула“, производството на ракети или разгръщането на постоянни военни бази на територията на Сирия. Тереза Герова", "date": "2018.05.31", "title": "The Jerusalem Post: Подкрепяните от Иран сили се подготвят за изтегляне от Южна Сирия"}
{"url": "http://www.focus-news.net/news/2018/05/31/2528494/yordanka-ilieva-rzi-veliko-tarnovo-tyutyunopusheneto-doprinasya-za-priblizitelno-12-ot-smartnite-sluchai-pri-sardechnite-zabolyavaniya.html", "text": "Тютюнопушенето допринася за приблизително 12% от смъртните случаи при сърдечните заболявания. Това каза за Радио „Фокус“ – Велико Търново Йорданка Илиева, завеждаща Кабинета за отказване от тютюнопушенето в Регионалната здравна инспекция (РЗИ) във Велико Търново. Тя подчерта, че в световен мащаб от сърдечносъдовите заболявания умират най-много хора. Причината за тях са както тютюнопушенето, така и нерационалното хранене, ниската физическа активност, затлъстяването, диабетът, генетични фактори и други. По данни на Световната здравна организация тютюнопушенето се нарежда на второ място, след високото кръвно налягане, сред рисковете за увреждане на сърцето. \r\n„Голяма част от хората са запознати, че тютюнопушенето уврежда дихателната система. Голяма част то пушачите ги плашат с рак на белия дроб, но истината е, че много по-често те умират от заболявания свързани със сърцето. Комбинацията между тютюнопушене и високо кръвно налягане увеличава сърдечносъдовия риск. Няма безвредна цигара. Вредно е както активното, така и пасивно тютюнопушене“, подчерта Йорданка Илиева. Тя допълни, че всяка една цигара учестява сърдечната честота, покачва кръвното налягане и увеличава образуването на атеросклеротични плаки в кръвоносните съдове.Тези три основни фактори са в основата за възникване на исхемична болест на сърцето, мозъчна съдова болест и периферни съдови заболявания.\r\nНадежда КРЪСТЕВА", "date": "2018.05.31", "title": "Йорданка Илиева, РЗИ-Велико Търново: Тютюнопушенето допринася за приблизително 12% от смъртните случаи при сърдечните заболявания"}
{"url": "http://www.focus-news.net/news/2018/05/31/2528517/ministar-ivaylo-moskovski-predlozhi-da-se-napravi-referendum-i-da-se-popitat-balgarskite-grazhdani-dali-sa-saglasni-da-plashtat-dalgovete-na-bdzh.html", "text": "Аз като министър съм извървял целия път, така че да направя законно държавата да помогне на БДЖ. Това заяви пред журналисти в Бургас министърът на транспорта, информационните технологии и съобщенията Ивайло Московски, който присъства на стартирането на проект за изграждане на Конгресен и научно-изследователски център на пристанище Бургас, съобщиха от пресцентъра на Министерството на транспорта. \r\nМосковски коментира запорираните сметки на БДЖ – Пътнически превози. Той заяви, че тези заеми са отпуснати през 2007 година и до този момент няма нито един документ, който да показва как е било предвидено да се изплащат. „Смятам, че по този начин се цели да бъдат ощетени българските граждани, като се настоява средствата да бъдат платени от държавния бюджет, тоест от данъците на българските граждани“, посочи министърът.\r\nМинистър Московски подчерта, че дружеството е в нормална кондиция и може да управлява и дълговете и активите си на пазарен принцип. „Продължаваме да следваме нашата политика – сектор „Транспорт“ да се справи сам с тази ситуация, така че да не се наложи да вземем средства от държавния бюджет, като те ще бъдат най-вероятно под формата на безлихвен заем“, каза министърът.\r\nМосковски предложи да се направи референдум и да се попитат българските граждани дали са съгласни да плащат дълговете на БДЖ. „Никой не ги е питал, когато са взети тези заеми, а сега дали е редно да се плащат с пари от държавния бюджет“, подчерта министърът.\r\nМинистър Московски призова кредиторите и техните акционери да обяснят как са отпуснали заемите, след като са били наясно, че дружеството е фактически фалирало в момента на отпускането на средствата. „Когато поехме БДЖ изготвихме план за преструктуриране, който включваше рефинасиране на текущи дългове. Единствената банка, която беше склонна да финансира БДЖ беше Световната банка и то с държавна гаранция. Странно е, как банките облигационери и техните акционери не са се поинтересували“, коментира министърът.\r\n„Аз като министър съм извървял целия път, така че да направя законно държавата да помогне на дружеството. Затова две години чакахме да се нотифицира държавната помощ от Брюксел. Така вече законно, ако реши държавният бюджет може да подпомогне. Преди два дни разговарях по темата с министъра на финансите Владислав Горанов и го помолих да активира държавната помощ. Не е изключено запорът да доведе и до разпродаване на активи“, съобщи още Московски.", "date": "2018.05.31", "title": "Министър Ивайло Московски предложи да се направи референдум и да се попитат българските граждани дали са съгласни да плащат дълговете на БДЖ"}
{"url": "http://www.focus-news.net/news/2018/05/31/2528523/predstoyashti-mezhdunarodni-sabitiya-za-1-yuni-agentsiya-fokus.html", "text": "Парламентът на Испания ще гласува вот на недоверие срещу премиера Мариано Рахой.\r\n*** Представители на Северна и Южна Корея ще проведат преговори на „високо равнище“ в навечерието на потенциалната среща между лидерите на Пхенян и Вашингтон в Сингапур.\r\n*** Служителите на френските железници започват двудневна стачка.\r\n*** Председателят на ЕК Жан-Клод Юнкер ще се срещне с китайския външен министър. \r\n*** Проследяване на ситуацията, след като САЩ въведоха допълнителни вносни мита за алуминий и стомана от ЕС, Канада и Мексико.\r\n***", "date": "2018.05.31", "title": "Предстоящи международни събития за 1 юни (Агенция „Фокус“)"}
{"url": "http://www.focus-news.net/news/2018/05/31/2528468/nikola-dimitrov-za-reshavaneto-na-spora-za-imeto-e-neobhodima-otgovornost-ot-vsichki-politicheski-faktori.html", "text": "След срещата с държавния глава на Македония Георги Иванов първият дипломат на Скопие Никола Димитров подчерта, че за решаване на спора за името с Гърция е необходимо лидерство и отговорност на всички политически фактори, отбелязва електронното издание „Независен весник“.\r\n„За този изключително важен въпрос - спора за името, въпрос, който ни дърпа надолу и пречи на бъдещето години наред, е необходимо лидерство и най-висока отговорност от всички политически фактори“, коментира Димитров.\r\nДимитров информира македонския президент за хода последните разговори с гръцкия външен министър Никос Коциас. \r\nПо-рано кабинетът на държавния глава разпространи изявление за срещата, в което бе подчертано, че на Георги Иванов така и не са представени писмени документи за хода на преговорите между Скопие и Атина. „Целият процес наподобява лично споразумение между премиерите Заев и Ципрас, за което не е осигурен национален консенсус в Република Македония. Моята позиция е, че не приемам решение на проблема с името за обща употреба или erga omnes“, категоричен бе македонският президент.Тереза Герова", "date": "2018.05.31", "title": "Никола Димитров: За решаването на спора за името е необходима отговорност от всички политически фактори"}
{"url": "http://www.focus-news.net/news/2018/05/31/2528496/politico-donald-tramp-nakaza-amerikanskite-sayuznitsi-s-dopalnitelni-mita.html", "text": "Държавният глава на САЩ се отказа от налагането на допълнителни тарифи за вноса на стоки от Китай и вместо това насочи острието на глобалната търговска война срещу американските партньори, коментират в редакцията на Politico.\r\nАдминистрацията на Тръмп засили натиска в четвъртък, като обяви въвеждането на допълнителни тарифи за вноса на алуминий и стомана от Европейския съюз, Канада и Мексико, след като Вашингтон не успя да постигне сделки с тях с цел да се справи с проблемите на националната сигурност, свързани с вноса.\r\nРешението, което бе обявено само дни, след като бе уреден ескалиращия търговски спор с Китай, със сигурност ще повиши напрежението в отношенията и ще предизвика отмъщение от страна на засегнатите. Мексико набързо обяви, че ще наложи тарифи за вноса на редица американски стоки. Председателят на Европейската комисия Жан-Клод Юнкер също увери, че ЕС ще реагира със собствени мерки за износа на САЩ.\r\n„Днес е лош ден за световната търговия\", заяви Сесилия Малмстрьом, европейският комисар по търговията.\r\nВъпреки напрежението, министърът на търговията Уилбър Рос заяви, че администрацията на Тръмп иска да продължи преговорите. Той подчерта, че все още планира пътуване до Пекин този уикенд, дори след като САЩ застрашиха крехкото споразумение за намаляване на търговския дефицит с Китай. Освен това Рос заяви, че все още има възможности за преговори с Канада, Мексико и ЕС, които биха могли да доведат до намаляване или дори премахване на допълнителните тарифи. „Фактът, че наложихме тарифи, не означава, че не може да има преговори“. \r\nРешението за налагане на тарифи е шок за Канада и Мексико, тъй като и двете страни смятаха, че ще бъдат пожалени от таксите заради сериозните преговори в рамките на НАФТА. Източник от американската индустрия, който е бил в контакт с преговарящи от двете страни, заяви, че нито една държава не е била уведомена от Белия дом за възможността от въвеждане на  тарифите и са разбрали за тях от… новините.Тереза Герова", "date": "2018.05.31", "title": "Politico: Доналд Тръмп наказа американските съюзници с допълнителни мита"}
{"url": "http://www.focus-news.net/news/2018/05/31/2528519/krasimir-uzunov-vazelat-okolo-makedoniya-zapochva-vse-poveche-da-se-zaplita.html", "text": "Възелът около Македония започва все повече да се заплита. Това каза в интервю за Радио „Фокус“ президентът на Агенция и Радио „Фокус“ и водещ специалист по темата за Македония и Балканите Красимир Узунов по повод предложените варианти за име на държавата. \"Този възел обещава да въвлече и България в спора за името, въпреки неутралитета на страната ни по казуса до момента\", коментира Узунов. По думите му, връщайки се назад в историята, няма как архиепископия да короняса когото и да било за цар, в конкретния случай цар Самуил, което означава, че няма как да се говори за Охридска архиепископия, а за Охридска патриаршия. „Със сигурност македонското правителство и Македонската православна църква са изпратили писма до Вселенската патриаршия. Това е един от вариантите, за да се изтрие навсякъде името \"македонска\" като терминология, за да може да се премине към договаряне на прилагане на ново име, което да е, както се казва, за всеобща употреба или erga omnes. Затова и гръцките медии са пълни с това, че Македонската православна църква е започнала един процес, този, който се насърчава от Гърция - за да няма името \"македонска\", тя става Охридска архиепископия, само че са пропуснали, защото охридските архиепископи са се подписвали на терминология „Архиепископ на вся България Първа Юстиниана“, коментира Узунов. Той допълни, че, ако трябва да бъдем напълно откровени, Охридската архиепископия наследява диоцеза на Българската патриаршия по време на Първото и Второто българско царство. \"Изказването на македонския президент Георги Димитров, че Македонската църква била пряко свързана с апостол Павле, който я е създал и давал връзката с Исус Христос, е нелепо\", добави Узунов. \"Ако търсим успех на Гърция в цялата ситуация, то той е, че южната ни съседка застави Македония да се откаже от античния си характер\", обясни президентът на Агенция и Радио „Фокус“.", "date": "2018.05.31", "title": "Красимир Узунов: Възелът около Македония започва все повече да се заплита"}
{"url": "http://www.focus-news.net/news/2018/05/31/2528524/plovdiv-detski-shahmaten-turnir-ritsaryat-na-byalata-dama-shte-se-provede-v-grada-na-2-yuni.html", "text": "Детски шахматен турнир „Рицарят на бялата дама“ ще се проведе в „Цар Симеоновата градина“ в Пловдив на 2 юни. Това съобщиха за Радио „Фокус“ – Пловдив от Фондация „Пловдив 2019“. Турнирът ще се състои за времето от 8.30 до 14.00 часа, като в него ще се състезават повече от 130 деца от шахматните клубове и училищата в града между 6- и 12-годишна възраст. Състезанието ще се проведе в четири възрастови групи  5-6, 7-8, 9-10 и 11-12 години и шест кръга, всеки от които по 30 минути. \r\nИдеята на организаторите от Народно читалище „Петко Мандажиев-1928“ в село Момино село, Сдружение „Заедно за личностно развитие“  и „Шахматен клуб Пловдив“ е чрез интересни и забавни занимания да се възпитават рицарски добродетели у децата. За целта са избрани поредица от събития, с които да насърчат най-малките за повече познания и игри в парка. По време на турнира ще бъдат прожектирани и трите серии на популярния от миналото български детски филм „Рицарят на бялата дама“. За родителите е предвидена специална лекция за историята на рицарите и кръстоносните походи.\r\nВ рамките на състезанието ще бъдат връчени и наградите на призьорите от 13-те училища в града, които са взели участие в провелия се по-рано конкурс за детска рисунка „Рицарят в мен“. Подаръци и грамоти на децата ще връчат Габриела Топалова – Мис България 2017 и рицар в бойни доспехи.  \r\nОрганизаторите и спонсорите са предвидили големи награди за победителите и в шахматната надпревара – едноседмична почивка на море за дете и родител, едногодишни езикови курсове, уроци по танци и шахмат, много книги и медали.\r\nПроектът е част от програмата на “Пловдив – Европейска столица на културата 2019” в рамките на „Читалища – общностно участие и иновации“.", "date": "2018.05.31", "title": "Пловдив: Детски шахматен турнир „Рицарят на бялата дама“ ще се проведе в града на 2 юни"}
{"url": "http://www.focus-news.net/news/2018/05/31/2528522/varna-zooparkat-v-grada-shte-posreshtne-malkite-si-posetiteli-s-mnogo-iznenadi-i-kontsert-v-mezhdunarodniya-den-na-deteto.html", "text": "Варненският зоопарк ще посрещне малките си посетители с много изненади и концерт в Международния ден на детето – 1-ви юни. Това каза за Радио „Фокус“ – Варна директорът на зоопарка – Иванка Стоянова. „Организираме тържество с много забавления, игри, песни и изненади за малчуганите. Специален гост ще бъде изпълнителят Явор Янакиев – 100 кила“, допълни Иванка Стоянова.\r\nЗоопарк Варна се намира в сърцето на Морската градина, в съседство с Делфинариума и Природо-научния музей. Първите заселници на зоопаркa са мечокът Максим, подарен от моряците на ескадрен миноносец „Г. Димитров” през 1956 г. и благородният елен Лонгоз.\r\nМилена СТОЕВА", "date": "2018.05.31", "title": "Варна: Зоопаркът в града ще посрещне малките си посетители с много изненади и концерт в Международния ден на детето"}
{"url": "http://www.focus-news.net/news/2018/05/31/2528501/afp-mayk-pompeo-opredeli-razgovorite-sas-severnokoreyskiya-pratenik-kato-polezni.html", "text": "Американският държавен секретар Майк Помпео заяви, че разговорите му в Ню Йорк с дясната ръка на Ким Чен-ун за планирана  среща на върха между САЩ и Северна Корея са били „полезни“, предава AFP.\r\n„Полезни разговори с екипа от Северна Корея, обсъдихме нашите приоритети за потенциалната среща на високо равнище между лидерите\" на страните ни, написа Помпео в социалната мрежа „Туитър“ след сутрешна среща с Ким Йонг Чол.\r\nДържавният секретар на САЩ Майк Помпео възобнови разговорите в Ню Йорк с високопоставения представител на Северна Корея малко след 9:00 часа местно време (15:00 часа българско), с четирима представители от всяка страна. \r\nДвамата работят за спасяването на срещата на върха между американския президент Доналд Тръмп и лидера на Пхенян Ким Чен-ун, планирана за 12 юни в Сингапур. \r\nКим Йонг-чол, смятан за дясната ръка на лидера на севернокорейския лидер, е най-високопоставеният политик на Пхенян, посещавал САЩ за последните 18 г. Тереза Герова", "date": "2018.05.31", "title": "AFP: Майк Помпео определи разговорите със севернокорейския пратеник като „полезни“"}
{"url": "http://www.focus-news.net/news/2018/05/31/2528526/api-vazstanoveno-e-dvizhenieto-pri-km-105-v-posoka-burgas-na-am-trakiya.html", "text": "Възстановено е движението при км 105 в посока Бургас на АМ \"Тракия\". Това съобщиха от пресцентъра на Агенция \"Пътна инфраструктура\".", "date": "2018.05.31", "title": "АПИ: Възстановено е движението при км 105 в посока Бургас на АМ \"Тракия\""}
{"url": "http://www.focus-news.net/news/2018/05/31/2528521/reuters-pet-zvezdi-i-ligata-otnovo-predlozhiha-dzhuzepe-konte-za-ministar-predsedatel-na-italiya.html", "text": "Италианските коалиционни партньори „Пет звезди“ и „Лигата“ отново предложиха малко известния професор по право Джузпе Конте за министър-председател на средиземноморската страна, предава Reuters,  като припомня, че през уикенда той се отказа от мандата си да състави правителство. \r\nЛидерите на „Пет звезди“ и „Лигата“ Луиджи Ди Майо и Матео Салвини ще бъдат министри в кабинета на Конте, съобщиха партийни източници, като поясняват, че първият ще поеме Министерството на индустрията, а вторият – на вътрешните работи. \r\nПаоло Савона, който държавния глава Серджо Матарела отхвърли като министър на икономиката, вероятно ще стане министър на европейските въпроси. Енцо Моаверо Миланеси ще бъде външен министър на Италия.Тереза Герова", "date": "2018.05.31", "title": "Reuters: „Пет звезди“ и „Лигата“ отново предложиха Джузепе Конте за министър-председател на Италия"}
{"url": "http://www.focus-news.net/news/2018/05/31/2528520/otzvukat-u-nas-sled-sreshtata-borisov-putin-obzor.html", "text": "Министър-председателят Бойко Борисов проведе среща с президента на Руската федерация Владимир Путин и с премиера на Русия Дмитрий Медведев. Тръба от „Турски поток“ да влиза в България и да получаваме количества руски природен газ, които да транспортираме към трети страни. За това се договориха премиерът Бойко Борисов и руският президент Владимир Путин, които проведоха двустранна среща в Москва. Премиерът определи разговора си с руския държавен глава като прагматичен и полезен. Той посочи, че България запазва газоразпределителната си роля на Балканите. „Относно това дали ще има втора точка на вход на газ през „Турски поток“ за България – това, което говорихме и което президентът Путин ни увери, е, че е разговарял вчера с турския президент и нямат нищо против тази входна точка да бъде на българска граница“, каза министър-председателят. \r\nРуският президент заяви, че въпросът за транспортирането на газ от „Турски поток“ в Европа през България се разработва в практически план с Турция и България. По думите му въпросът за обемите на транзитния газ през България трябва да бъде обвързан с обема на доставките за цяла Европа. \r\nПрезидентът на Руската федерация посочи и че страната му е готова да се върне към проекта за строителство на АЕЦ „Белене“, а Борисов подчерта, че в момента България разполага с два реактора и с площадка на централата и иска проектът да работи на пазарен принцип, който да може да се издържа и да генерира не само печалба, но и сигурност. „След 10-15 години ще имаме необходимост от базова мощност. Всички са добре дошли на пазарен принцип“, подчерта Борисов в контекста на инвеститорския интерес към проекта.\r\nТемата за визитата на премиера Борисов в Русия бе основна в политическия живот на страната. Според лидера на БСП Корнелия Нинова в Русия Бойко Борисов се е опитал да поправи собствените си грешки от спирането на енергийните проекти, но според партията ѝ не е успял. По думите ѝ е добре, че е имало срещи на президента Радев и премиера Борисов в Русия, тъй като чрез тях са се размразили българо-руските отношения. Председателят на ДПС Мустафа Карадайъ коментира, че в парламентарна република би било добре премиерът Бойко Борисов да ги запознае с резултатите от срещата в Русия, за да могат да коментират факти. Председателят на ПГ на ГЕРБ Цветан Цветанов заяви, че до ситуацията с АЕЦ „Белене“ са стигнали точно благодарение на Корнелия Нинова и партията ѝ, която днес е казала, че посещението на Бойко Борисов в Русия не е било успешно. „Вчера чух коментар от президента Румен Радев, който пряко обвини премиера Борисов в намеса в законодателната власт. Съвсем отговорно мога да го уверя, че по никакъв начин премиерът не се е намесвал в законодателната власт“, подчерта Цветанов. Председателят на ПГ на „Обединени патриоти“ Волен Сидеров оцени посещението на премиера Бойко Борисов в Русия като успешно. Енергийният министър Теменужка Петкова посочи, че най-голямата новина от срещата между премиера Бойко Борисов и президента Владимир Путин е била възможността трасето от „Турски поток“, свързано с доставките на природен газ за Европа, да минава през България. По думите ѝ премиерът Бойко Борисов се е извинил за това, че „Южен поток“ е направен от социалистите, когато са управлявали, по един доста непрозрачен начин, заобикаляйки европейските разпоредби.", "date": "2018.05.31", "title": "Отзвукът у нас след срещата „Борисов-Путин“ (ОБЗОР)"}
{"url": "http://www.focus-news.net/news/2018/05/31/2528525/sport-grigor-dimitrov-i-fernando-verdasko-otkrivat-programata-na-kort-1-v-petak.html", "text": "Григор Димитров и Фернандо Вердаско ще открият програмата на Корт №1 в петък. Двубоят помежду им за място на осминафиналите на „Ролан Гарос“ започва в 12:00 часа. \r\nДвамата тенисисти имат четири изиграни срещи, в които си размениха по две победи. Последният им мач бе на турнира „Индиан Уелс“ в Калифорния, където първата ракета на България допусна загуба. \r\nФернандо Вердаско има повече от 500 победи в кариерата си. В момента 34-годишният испанец е на 35-то място в световната ранглиста.", "date": "2018.05.31", "title": "Спорт: Григор Димитров и Фернандо Вердаско откриват програмата на Корт №1 в петък"}
{"url": "http://www.focus-news.net/news/2018/05/31/2528532/varna-82-ot-detsata-v-gradinite-sa-klasirani-po-parvo-zhelanie.html", "text": "82% от децата в първа група в детските градини ще бъдат приети  по първо желание. Това сочат резултатите от класирането, което бе обявено днес, съобщиха от Дирекция „Образование и младежки дейности“ към Община Варна. От обявените 2 158 места за набор 2015 година са класирани 1759 деца, 399 свободни места остават за второ класиране. За яслените групи към детските градини са обявени  372 места. Приетите деца са 362, остават 10 незаети бройки в детска ясла в ДГ “Боров кът“ в с. Каменар. Записването на приетите деца започва на 1-ви юни и ще приключи на 15-ти юни. За незаетите места родителите ще могат да кандидатстват от 1-ви юли.", "date": "2018.05.31", "title": "Варна: 82% от децата в градините са класирани по първо желание"}
{"url": "http://www.focus-news.net/news/2018/05/31/2528527/365-mlrd-evro-shte-bade-byudzhetat-za-obshtata-selskostopanska-politika-v-es-sled-2020-g-obzor.html", "text": "Очаква се бюджетът за общата селскостопанска политика в ЕС след 2020 г. да бъде 365 млрд. евро. За директни плащания се бъдат отделени 286 млрд. евро, а за развитие на селските райони- 78.8 млрд. евро. Това каза министърът на земеделието, храните и горите Румен Порожанов по време на изслушването си в парламента. Той предостави на депутатите информация за общата селскостопанска политика на ЕС след 2020 година, по предложение на ГЕРБ. Бюджетите за ОПС и за кохезионна политика ще бъдат намалени с по 5%. За сметка на намалението на бюджета е увеличена вноската на страните членки, за селскостопанска политика тя става 11.4%. ЕК предвижда намаление на средствата за директни плащания само с 0.7%. Единственото за прибалтийските държави има увеличение с 4% заради критично ниските им нива за миналия период. Очаква се в края на седмицата ЕК да представи законодателните си предложения. Земеделският министър Румен Порожанов заяви, че ОПС трябва да продължи да бъде силна и адекватно финансирана. Според част от заключенията на държавите членки на ЕС трябва да бъде повишена добавената й стойност. \r\nОт ГЕРБ обявиха, че българският земеделец може да разчита на запазване на нивата на подкрепа. Депутатът от ГЕРБ Десислава Танева посочи, че благодарение на правителството обвързаната подкрепа, която е един от най-важните елементи на земеделието, ще се запази. Като продължава битката да има номинални увеличения. Според нея Председателството в областта на земеделието е изключително успешно. Опозицията призова правителството и парламентът да направят необходимото, за да защитят българските позиции в ОПС. Депутатът от БСП проф. Светла Бъчварова посочи, че в изминалите два програмни периода е имало грешки и проблеми. Тя заяви, че българското земеделие има нужда от подкрепа и правила. „Обединени патриоти“ изтъкнаха, че селскостопанската политика е бъдещето на България. Депутатът Петър Петров обясни, че трябва да се обърне внимание на малкия и дребния бизнес, през обвързани плащания. \r\nБиляна ИВАНОВА", "date": "2018.05.31", "title": "365 млрд. евро ще бъде бюджетът за общата селскостопанска политика в ЕС след 2020 г. (ОБЗОР)"}
{"url": "http://www.focus-news.net/news/2018/05/31/2528530/plovdiv-detski-panair-na-zanayatite-shte-se-provede-v-grada-na-1-yuni.html", "text": "Детски панаир на занаятите ще се проведе в Пловдив на 1 юни. Това съобщиха за Радио „Фокус“ – Пловдив от Регионалната занаятчийска камара, която е организатор на събитието, съвместно със „Старинен Пловдив” и Общината. Детският панаир на занаятите ще бъде разположен по ул. „Стръмна“ в Стария град. Официалното му откриване ще се състои в 11.00 часа с музикално-танцова програма, изпълнена от деца на ДГ „Майчина грижа” и деца от СУ „Св. св. Кирил и Методий” в Пловдив.\r\n„Майсторите-занаятчии отварят своите ателиета, за деца, които желаят да се докоснат до магията на занаятите“, добавиха от Регионалната занаятчийска камара.", "date": "2018.05.31", "title": "Пловдив: Детски панаир на занаятите ще се проведе в града на 1 юни"}
{"url": "http://www.focus-news.net/news/2018/05/31/2528533/plovdiv-na-1-yuni-shte-bade-vremenno-ogranicheno-dvizhenieto-po-chast-ot-ul-stefan-stambolov-v-grada-avtobusi-16-i-36-promenyat-marshruta-si.html", "text": "На 1 юни ще бъде временно ограничено движението по част от ул. „Стефан Стамболов“ в Пловдив. Това съобщиха за Радио „Фокус“ – Пловдив от ОП „Организация и контрол на транспорта“. Причината за ограничението е наложителен ремонт на магистрален водопровод. Участъкът от ул. „Стефан Стамболов“, от  бул. „Александър Стамболийски” до ул. „Георги Икономов“, ще бъде затворен за движение за времето от 09.00 до 15.00 часа. Маршрутите  на автобусни линии  №16 и №36 от вътрешноградския транспорт се променят двупосочно.", "date": "2018.05.31", "title": "Пловдив: На 1 юни ще бъде временно ограничено движението по част от ул. „Стефан Стамболов“ в града, автобуси №16 и №36 променят маршрута си"}
{"url": "http://www.focus-news.net/news/2018/05/31/2528528/afp-prezidentat-na-italiya-provezhda-sreshta-s-nominiraniya-za-premier-dzhuzepe-konte.html", "text": "Държавният глава на Италия Серджо Матарела провежда среща номинирания от „Пет звезди“ и „Лигата“ за министър-председател Джузепе Конте, предава AFP, като уточнява, че срещата е започнала в 21 часа българско време. \r\nОт Матарела се очаква да даде на професора по право мандат за формиране на правителство, след като двете партии обявиха, че са изпълнили всички необходими условия за нова сделка.\r\nПо-рано в четвъртък италианските коалиционни партньори „Пет звезди“ и „Лигата“ отново предложиха малко известния професор по право Джузпе Конте за министър-председател на средиземноморската страна. През уикенда той се отказа от мандата си да състави правителство. \r\nЛидерите на „Пет звезди“ и „Лигата“ Луиджи Ди Майо и Матео Салвини ще бъдат министри в кабинета на Конте, съобщиха партийни източници, като поясняват, че първият ще поеме Министерството на индустрията, а вторият – на вътрешните работи. \r\nПаоло Савона, който държавния глава Серджо Матарела отхвърли като министър на икономиката, вероятно ще стане министър на европейските въпроси. Енцо Моаверо Миланеси ще бъде външен министър на Италия.Тереза Герова", "date": "2018.05.31", "title": "AFP: Президентът на Италия провежда среща с номинирания за премиер Джузепе Конте"}
{"url": "http://www.focus-news.net/news/2018/05/31/2528538/afp-savetat-za-sigurnost-na-oon-shte-glasuva-varhu-proektorezolyutsiya-za-zashtita-na-palestintsite.html", "text": "Съветът за сигурност на ООН се очаква да гласува в четвъртък в 18:00 часа местно време (01:00 часа българско време) върху проекторезолюция представена от Кувейт, призоваваща за защитата на палестинците в Газа и Западния бряг, заяви посланикът на Кувейт В ООН , цитиран от AFP.\r\nСпоред дипломати се очаква САЩ да блокират проекторезолюцията с налагане на вето. Йонислав Дочев", "date": "2018.05.31", "title": "AFP: Съветът за сигурност на ООН ще гласува върху проекторезолюция за защита на палестинците"}
{"url": "http://www.focus-news.net/news/2018/05/31/2528531/the-globe-and-mail-kanada-obyavi-otvetni-merki-sreshtu-reshenieto-na-sasht-za-tarifite.html", "text": "Канада отговори на решението на САЩ да въведат мита на вносна на алуминий и стомана с налагането на свои тарифи, съобщава вестник The Globe and Mail.\r\nМинистърът на външните работи Кристия Фрийланд обяви, че Канада ще събере 16,6 млрд. долара от вноса на стомана, алуминий и други продукти от САЩ, включително кленов сироп, бира и уиски. Съответното съобщение бе направено съвместно с министър-председателя Джъстин Трюдо, часове след като американският министър на търговията Уилбър Рос потвърди, че САЩ налагат тарифи от 25% върху вноса на стомана и 10% върху вноса на алуминий, считано от 1 юни. \r\nПравителството на Канада ще проведе консултации за плана в срок до 15 юни. Новите канадски тарифи ще бъдат прилагани от 1 юли.\r\nТрюдо определи американските аргументи за решението като „неприемливи“ и нарече тарифите „обида за канадците, загиналите в битка заедно с американците\".\r\nПреди обявяване на ответните мерки на Канада източник разкри, че кабинетът е провел заседание в сутрешните часове на деня, за да обсъди подходящ отговор на американските тарифи. \r\nОколо 90% от канадския износ на стомана е към САЩ, според Канадската асоциация на производителите на стомана. Стоманата се произвежда в пет провинции, но промишлеността е силно концентрирана в щата Онтарио.Тереза Герова", "date": "2018.05.31", "title": "The Globe and Mail: Канада обяви ответни мерки срещу решението на САЩ за тарифите"}
{"url": "http://www.focus-news.net/news/2018/05/31/2528529/prof-aleksandar-marinov-turski-potok-e-novina-muha-ot-koeto-se-napravi-novina-slon.html", "text": "„Турски поток“ е новина „муха“, от което се направи новина „слон“. Това каза в интервю за Радио „Фокус“ политологът проф. Александър Маринов. Според него „Турски поток“ е вреден за България, защото се подчинява на конюнктурни, политически и лични амбиции и служи за отклоняване на вниманието. \"Резултатите от срещата между премиера Бойко Борисов и руския държавен глава Владимир Путин са повече от скромни\", коментира Маринов и добави, че се свеждат единствено до уклончиви, добри намерения и много уговорки. „Ако ви направи впечатление колко пъти Путин повтори думата „гаранция“. Когато на една страна се натъртва на това, че трябва да предостави гаранции, значи тя не се ползва с доверие. Ние ще бъдем нещо като един недобросъвестен кредитополучател, който много пъти е гафил и трябва сега да представи гаранции. Още повече, Борисов се опита да изкопира поведението на Макрон, но не успя и предложи нещо като прошка, като извинение, да кажем“, коментира проф. Маринов. Той допълни, че за разлика все пак от френския президент Еманюел Макрон, Борисов е пропуснал най-важното и то засяга българския суверенитет. \"Защото големият въпрос е дали България има суверенитет и дали българското правителство може да го отстоява, за да бъде страната ни един предвидим и надежден партньор\", обясни Маринов.", "date": "2018.05.31", "title": "Проф. Александър Маринов: „Турски поток“ е новина „муха“, от което се направи новина „слон“"}
{"url": "http://www.focus-news.net/news/2018/05/31/2528536/anadolu-agency-kitay-se-opita-da-razsee-pritesneniyata-na-germaniya-za-proekta-noviyat-pat-na-koprinata.html", "text": "Китай направи опит да разсее притесненията на Германия за проекта „Новият път на коприната“ и всички свързани с него инициативи, отбелязвайки че те не са насочени към подриване на Европейския съюз, предава Anadolu Agency.\r\nГоворейки по време на съвместна конференция с германския си колега Хайко Маас, външният министър на Китай Ван И заяви, че „инициативата 16+1“ на Китай за централните и източноевропейски държави е насочена към допринасянето за икономическия растеж и засилването на икономическото сътрудничество.\r\n„Бих искал да подчертая, че продължаваме да подкрепяме интеграционния процес в Европа, защото искаме ЕС да остане обединен и проспериращ“, заяви Ван И.\r\nКитайският първи дипломат също подчерта, че Китай и Германия споделят визията за многополюсен свят и глобална свободна търговия.\r\n„Не е в интерес на Китай да предизвиква разделения между европейските държави. Не искаме да разделяме Европа“, изтъкна Ван И. Йонислав Дочев", "date": "2018.05.31", "title": "Anadolu Agency: Китай се опита да разсее притесненията на Германия за проекта „Новият път на коприната“"}
{"url": "http://www.focus-news.net/news/2018/05/31/2528539/sport-rafael-nadal-pobedi-guido-peya-na-rolan-garos.html", "text": "Рафаел Надал победи Гуидо Пея на турнира „Ролан Гарос“ в Париж. Испанският тенисист победи с 6:2, 6:1, 6:1 за 125 минути Гуидо Пея. Следващият противник на Рафаел Надал ще бъде Ришар Гаске.", "date": "2018.05.31", "title": "Спорт: Рафаел Надал победи Гуидо Пея на „Ролан Гарос“"}
{"url": "http://www.focus-news.net/news/2018/05/31/2528535/reuters-emanyuel-makron-zayavi-che-tarifite-na-sasht-sa-nezakonni-i-greshni.html", "text": "Президентът на Франция Еманюел Макрон заяви, че решението на САЩ да наложат тарифи на европейския износ на метали е незаконно и е грешка, която може да затвори вратата на преговорите върху други въпроси, предава Reuters.\r\nМакрон заяви, че ще проведе разговор с президента на САЩ Доналд Тръмп върху този въпрос в четвъртък.\r\n„Решението е не само незаконно, но е грешно в много аспекти“, заяви френският президент, добавяйки че САЩ отговарят на глобалните дисбаланси с икономически и търговски национализъм.\r\n„Икономическият национализъм води до война“, допълни Еманюел Макрон. Йонислав Дочев", "date": "2018.05.31", "title": "Reuters: Еманюел Макрон заяви, че тарифите на САЩ са незаконни и грешни"}
{"url": "http://www.focus-news.net/news/2018/05/31/2528541/sport-ivet-lalova-se-klasira-vtora-na-200-metra-na-diamantenata-liga-v-rim.html", "text": "Ивет Лалова се класира на второ място в спринта на 200 метра на Диамантената лига в Рим. Българската спринтьорка постигна личен рекорд за сезона от 22.64 секунди. С този резултат Ивет Лалова излезе на трето място в европейската ранглиста за годината.", "date": "2018.05.31", "title": "Спорт: Ивет Лалова се класира втора на 200 метра на Диамантената лига в Рим"}
{"url": "http://www.focus-news.net/news/2018/05/31/2528537/georgi-harizanov-analizator-vav-vsichki-sluchai-vizitata-na-premiera-boyko-borisov-v-rusiya-e-polozhitelna.html", "text": "Във всички случаи визитата на премиера Бойко Борисов в Русия е положителна. Това каза в интервю за Радио „Фокус“ анализаторът Георги Харизанов. Той съобщи, че все пак е останал недоволен от някои от посланията на руския президент, тъй като е имало много противоречия в неговите изказвания. По думите му най-важното е, че се наблюдава политическа воля за възобновяване на икономическите отношения между България и Русия. „Проблемът не е толкова в шегите, колкото в сериозната част. Първо, говорейки си за паметници, всички ние сме съгласни за ролята на Русия в руско-турската война, която за България се явява и освободителна. Тук са дали живота си много руски войници тогава, но да се говори за паметници на загинали в България съветски войници е доста странно“, коментира Харизанов. Той допълни, че да се говори за съветски паметници на страна окупатор, която вече дори я няма на картата, е доста странно. Той обясни, че друго противоречие от изказванията на Путин е желанието му за железни гаранции в отношенията между Русия и България, от една страна, и евентуалното участие на Русия за „Белене“ на чисто пазарен принцип, от друга страна. „Няма чисто пазарен бизнес, който да е с държавни гаранции“, коментира Харизанов.", "date": "2018.05.31", "title": "Георги Харизанов, анализатор: Във всички случаи визитата на премиера Бойко Борисов в Русия е положителна"}
{"url": "http://www.focus-news.net/news/2018/05/31/2528534/mayk-pompeo-pregovorite-sas-severna-koreya-se-dvizhat-v-pravilnata-posoka.html", "text": "Държавният секретар на САЩ Майк Помпео заяви, че Северна Корея „планира стратегическа промяна\" и че преговорите за подготовка на срещата на върха в Сингапур бележат напредък, предава AFP.\r\nПомпей заяви, че е постигнал „реален напредък\" в преговорите в Ню Йорк с дясната ръка на Ким Чен-ун, Ким Йонг-чол, за спасяване на провеждането на срещата на 12 юни между президента на САЩ Доналд Тръмп и севернокорейския лидер.\r\n„Ким Йонг-чол планира да пътува до Вашингтон, за да предаде лично писмо от Ким Чен-ун“ на Тръмп. \r\nПо-рано в четвъртък държавният глава на САЩ заяви, че очаква да получи писмо от севернокорейския лидер Ким Чен-ун. „Очаквам с нетърпение да видя какво има в писмото. Вероятно ще дойдат във Вашингтон в петък, за да донесат писмото, така че аз чакам с нетърпение\", сподели Тръмп преди отпътуването си за Тексас. \r\nАмериканският президент също така подчерта, че разговорите в Ню Йорк между държавния секретар Майк Помпео и Ким Йонг-чол, които бяха възобновени рано в четвъртък, вървят „много добре\".Тереза Герова", "date": "2018.05.31", "title": "Майк Помпео: Преговорите със Северна Корея се движат в правилната посока"}
{"url": "http://www.focus-news.net/news/2018/05/31/2528540/afp-dzhuzepe-konte-poluchi-nov-mandat-za-sastavyane-na-pravitelstvo-v-italiya.html", "text": "В четвъртък президентът на Италия Серджо Матарела връчи втори мандат за съставяне на правителство на Джузепе Конте, съобщава AFP.\r\nКонте е представил списък с министри на президента и новото правителство ще произнесе клетвата си в петък, 1 юни, съобщи правителствен представител. Йонислав Дочев", "date": "2018.05.31", "title": "AFP: Джузепе Конте получи нов мандат за съставяне на правителство в Италия"}
{"url": "http://www.focus-news.net/news/2018/05/31/2528542/reuters-mitata-za-stomana-na-sasht-sa-osnovna-trevoga-na-sreshtata-na-finansovite-ministri-na-darzhavite-ot-g7-v-kanada.html", "text": "Решението на САЩ да наложи мита върху вноса на алуминий и стомана от Канада, Мексико и Европейския съюз хвърли сянка върху срещата на финансовите министри и централните банкери на държавите от Г7, заради тревогите от търговска война, предава Reuters.\r\nСрещата на най-висшите финансови политици от Групата на седемте най-индустриализирани нации в Канада трябваше да се фокусира върху намаляването на неравенството в приходите, но страховете от търговска война направиха финансовия министър на САЩ Стивън Мнучин топ мишена за недоволствата и оплакванията на останалите министри.\r\nТридневната среща на финансовите министри ще приключи в събота, 2 юни, но ходът на САЩ да наложи мита се очаква да доминира и срещата на лидерите на държавите от Г7 в Квебек през следващата седмица.\r\n„Изправяйки се преди надигането на контрапродуктивния национализъм е основен въпрос, който Г7 не може да избегне“, заяви бившият премиер на Канада Пол Мартин по време на срещата. Йонислав Дочев", "date": "2018.05.31", "title": "Reuters: Митата за стомана на САЩ са основна тревога на срещата на финансовите министри на държавите от Г7 в Канада"}
