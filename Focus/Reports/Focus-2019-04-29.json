{"url": "http://www.focus-news.net/news/2019/04/29/2652138/aleksandar-kovachev-direktsiya-regionalna-sluzhba-po-zaetostta-plovdiv-blizo-40-ot-bezrabotnite-litsa-v-oblast-smolyan-sa-v-predpensionna-vazrast.html", "text": "Близо 40% от безработните лица в област Смолян са в предпенсионна възраст. Това каза за  Радио „Фокус“ – Смолян  Александър Ковачев – старши експорт в Дирекция „Регионална служба по заетостта“ – Пловдив. Към края на месец март, безработните лица, регистрирани в дирекциите „Бюро по труда“ в Смолянска област са 5195, като 2060 от тях са на възраст над 55 години, поясни той. Лицата без препитание във възрастовата група от 40 до 49 г. са 1064, а тези от 30 до 39 г. са  932-ма. Безработните от региона на Смолян на възраст от 50 до 54 г. са 724, а 424 са младежите до 29 г., които са регистрирани на трудовата борса, поясни Ковачев. \r\nТой уточни, че постъпилите на работа през месец март са 640 души. Местните бюра по труда са устроили на работа 553 души, от които 400 на несубсидирани работни места  и 153 на субсидирани работни места по програми и мерки за заетост. През март в бюрата по труда в област Смолян, работодателите са заявили 610 работни места на първичния пазар  и 80 места по програми и мерки за заетост, каза още Ковачев. \r\nНели ГЕРГЬОВСКА", "date": "2019.04.29", "title": "Александър Ковачев, Дирекция „Регионална служба по заетостта“ – Пловдив: Близо 40 % от безработните лица в област Смолян са в предпенсионна възраст"}
{"url": "http://www.focus-news.net/news/2019/04/29/2652139/nimh-utre-na-mesta-shte-prevali-kratkotraen-dazhd-maksimalnite-temperaturi-shte-badat-mezhdu-18-i-23.html", "text": "През нощта над по-голямата част от страната облачността ще намалее до предимно ясно. Такава е прогнозата за времето на Националния институт по метеорология и хидрология (НИМХ), съобщи за  Агенция \"Фокус\"  дежурният синоптик Красимир Стоев.  По-значителна ще се задържи над Северозападна България, където на отделни места ще превали дъжд. Минималните температури ще бъдат между 7° и 12°. Утре въздушната маса над страната ще е неустойчива. Ще се развива купеста и купесто-дъждовна облачност и на места от запад на изток, по преминаването на студен атмосферен фронт, ще превали краткотраен дъжд с гръмотевици. По-интензивни ще бъдат явленията в Централна Северна България. Ще духа до умерен юг-югозападен вятър, който след обяд в западната половина от страната ще се ориентира от запад-северозапад и ще се усили. Преобладаващите максимални температури ще бъдат между 18° и 23°, на места в Източна България до 25°-26°. Привечер от запад ще започне процес на разкъсване и намаление на облачността. Атмосферното налягане е по-ниско от средното за април – още ще се понижи, към края на деня от запад ще започне да се повишава. \r\nПо Черноморието ще духа до умерен югозападен вятър, който вечерта ще се ориентира от запад. Ще преобладава слънчево време, с временни увеличения на облачността, но без валежи. Максимални температури на въздуха: 18-24°. Температурата на морската вода е 13-15°. Вълнението на морето ще бъде 2-3 бала. \r\nНад планините ще се развива купеста и купесто-дъждовна облачност и на места ще превали и прегърми. Ще духа силен, по най-високите върхове бурен югозападен вятър, който след обяд в ниските части ще се ориентира от запад-северозапад. Максимална температура на височина 1200 метра около 14°, на 2000 метра – около 6°. \r\nПрез следващите три дни облачността ще е променлива, ще има и краткотрайни валежи, в сряда и петък на отделни места и предимно слаби, в четвъртък – на повече места. Вятърът в страната ще е от запад-северозапад, предимно умерен, в сряда в Дунавската равнина и временно силен, повече западен. Преобладаващите минимални температури ще са между 5° и 10°, максималните – предимно между 20° и 25°, с градус-два по-ниски в четвъртък.", "date": "2019.04.29", "title": "НИМХ: Утре на места ще превали краткотраен дъжд, максималните температури ще бъдат между 18° и 23°"}
{"url": "http://www.focus-news.net/news/2019/04/29/2652142/pazardzhik-maystori-ot-tsyalata-strana-predstavyat-v-panagyurishte-narodni-zanayati-ot-2-do-4-may.html", "text": "Майстори от цялата страна представят в Панагюрище народни занаяти, съобщиха от  общинската администрация . Тя обясни, че в духа на добрата традиция, занаятчии от цялата страна представят своите умения на ежегодния панаир на град Панагюрище и празник на художествените занаяти. Сергиите, с представители на художествени занаяти, ще бъдат разположени на площад „20 април” от 2 до 4 май. Сергиите, с промишлени стоки, ще бъдат позиционирани на ул.”Кръстьо Гешанов“ и Общински пазар за периода от 2 до 4 май. Увеселителни атракциони ще бъдат разположени до 5 май година на територията на общински пазар.", "date": "2019.04.29", "title": "Пазарджик: Майстори от цялата страна представят в Панагюрище народни занаяти от 2 до 4 май"}
{"url": "http://www.focus-news.net/news/2019/04/29/2652141/sport-izabella-shinikova-se-klasira-za-vtoriya-krag-na-turnira-v-rabat.html", "text": "Изабелла Шиникова се класира за втория кръг на турнира на червени кортове от сериите \"Интернешънъл\" на Женската тенис асоциация в мароканския град Рабат. \r\n27-годишната българка, която участва в надпреварата с \"уайлд кард\", победи 60-ата в световната ранглиста Татяна Мария от Германия с 6:4, 6:2 в двубой от първи кръг, продължил 64 минути. В момента Шиникова заема 215-та позиция в ранглистата.  \r\nЗа място на четвъртфиналите българската тенисистка ще играе срещу победителката от мача между поставената под номер шест в схемата Мария Сакари и квалификантка.", "date": "2019.04.29", "title": "Спорт: Изабелла Шиникова се класира за втория кръг на турнира в Рабат"}
{"url": "http://www.focus-news.net/news/2019/04/29/2652143/afp-za-parvi-pat-ot-pet-godini-nasam-islyamska-darzhava-publikuva-video-s-lidera-si-abu-bakr-al-bagdadi.html", "text": "Близкоизточната радикална групировка \"Ислямска държава\" разпространи видео с лидера на организацията Абу Бакр ал Багдади - първото по рода си за последните пет години, в които се появяваха множество съобщения за смъртта му, предава  AFP . \r\nНе е ясно кога е билo заснето видеото, но лицето, което говори, и което се смята, че е Ал Багдади, говори за дългогодишната борба за Багуз, последния бастион на \"Ислямска държава\" в Източна Сирия. Миналият месец той падна, припомня агенцията.  \r\nЛидерът на групировката обещава, че операциите на \"Ислямска държава\" срещу Запада са \"дълга битка\", и че джихадистите ще \"отмъстят\" за загиналите си другари. \"След тази битка ще има и други\", уверява Ал Багдади.  \r\nНа видето Ал Багдади, на 47 г., има дълга сива брада, която изглежда като боядисана с къна и говори бавно, като често прави паузи, пояснява AFP. \r\nЛидерът на \"Ислямска държава\" се появява за първи и последен път на публично място в Мосул през 2014 г., когато обявява ислямски \"халифат\" на териториите на Сирия и Ирак. Оттогава бе съобщавано множество пъти за неговото убийство или раняване. Последният му гласов запис бе разпространен през август миналата година, осем месеца след като Ирак обяви, че е победил джихадистите.  Тереза Герова", "date": "2019.04.29", "title": "AFP: За първи път от пет години насам: \"Ислямска държава'\" публикува видео с лидера си Абу Бакр ал Багдади"}
{"url": "http://www.focus-news.net/news/2019/04/29/2652145/blagoevgrad-regionalniyat-istoricheski-muzey-nyama-da-priema-posetiteli-do-1-may.html", "text": "До 1 май Регионален исторически музей – Благоевград няма да приема посетители. Това съобщи за  Радио „Фокус“ – Пирин  Здравка Димитрова, уредник отдел „Връзки с обществеността“ в културната институция. Тя уточни, че се извършва профилактика и дезинфекция на фондовете и експозициите на културната институция, поради което посещаването ѝ няма да бъде възможно. От музея се извиняват за неудобството. \r\nЛивия НИНОВА", "date": "2019.04.29", "title": "Благоевград: Регионалният исторически музей няма да приема посетители до 1 май"}
{"url": "http://www.focus-news.net/news/2019/04/29/2652137/alfa-tv-makedoniya-razpanaha-golyamo-albansko-zname-na-samuilovata-krepost-koeto-vbesi-grazhdanite-na-ohrid.html", "text": "На вторият ден от Великден, в сърцето на Охрид, на Самуиловата крепост, бе разпънато 15-метрово албанско знаме. Инцидентът, който вбеси жителите на града, както и многобройните туристи, се случи по обяд, когато група от 40 души, облечени в албански носии, включително жени завити с шалове, успяха един по един да се промъкнат и да влязат заедно с другите туристи в Самуиловата крепост, пише скопският телевизионен канал  „ТВ Алфа“ . \r\n„Както те ми казаха, групата била от Италия, хора, избягали от турската власт в Италия. Дойдоха тук и си платиха билетите, а след това отидоха нагоре. След това имаше оплаквания от туристите, че е разпънато албанско знаме. След това отидох горе и им казах да махнат албанското знаме, защото е Великден“, заяви Даниел Стояновски – служител в Самуиловата крепост. \r\nПрисъствалите на мястото на инцидента туристи разказват, че освен огромното знаме, което са разпънали, те са носили и развявали други албански знамена. \r\n„Имаше голямо албанско знаме, което развяха от крепостта, а имаше и хора с албански носии. Не знам колко време стоя знамето, но го видях. . Подробности за това не знам, те слязоха и отидоха на калето“,  каза един от очевидците. \r\n„Групата албанци минаха с развято знаме през всички важни обекти в старата част на града, от където се запътиха и към градския кей, където ги намерихме. Приближихме се и ги попитахме къде отиват с албанското знаме и каква е целта на този акт?“ – заяви друг очевидец. \r\nТова разгневи гражданите на Охрид, които им предложили веднага да си тръгнат от града, докато не е станал инцидент.  \r\nОхридчани са разгневени и на полицията, която, вместо веднага да ги задържи, само е наблюдавала този, както казват силен и неразумен акт, който според тях е чиста провокация по време на най-големия християнски празник. В допълнение към огромното албанско знаме, което е поставено на крепостта на Самуил, част от групата се е снимала с албански флаг, издигнат високо на крепостта. \r\nГоворителят на местното полицейско управление Стефан Димовски чрез съобщение е информирал, че две лица са повикани за разпит в полицейския участък и че се работи за изясняване на случая. Знамето на Самуиловата крепост е разпънато от лица, които се представят като фолклорен танцов състав от няколко страни, но основно от Косово. \r\nПревод и редакция:", "date": "2019.04.29", "title": "„Алфа ТВ“ (Македония): Разпънаха голямо албанско знаме на Самуиловата крепост, което вбеси гражданите на Охрид"}
{"url": "http://www.focus-news.net/news/2019/04/29/2652147/zasilen-trafik-v-posledniya-pochiven-den-obzor.html", "text": "Засилен бе трафикът в страната в последния от почивните дни. Допълнителни полицейски патрули бяха разположени по основните пътни направления. Отново бе спряно движението на камионите над 12 т по автомагистралите и най-натоваренитe пътища. В участъците на автомагистралите „Хемус и „Тракия“, където текат ремонтни дейности, бяха създадени специални организации на движението, с цел облекчаване на трафика. „В първия от почивните дни организацията беше създадена така, че да подпомогне пътуващите от големите градове към вътрешността на страната. Съответно сега е направено обратното нещо, за да може да подпомогне тези, които се връщат към големите градове“, отбеляза главен инспектор Илия Георгиев от отдел \"Пътна полиция\" към ГД „Национална полиция“. Обстановката по граничните пунктове бе спокойна, въпреки по-интензивния трафик на вход към страната. Въпреки натовареното движение до тежки пътни инциденти в последния от почивните дни не се стигна, а от полицията отчетоха по-малък брой на катастрофите през празничните дни, в сравнение с предходни години. По-голямата вълна от прибиращи се след поредицата от празници се очаква на 1 май.", "date": "2019.04.29", "title": "Засилен трафик в последния почивен ден (ОБЗОР)"}
{"url": "http://www.focus-news.net/news/2019/04/29/2652150/tass-darzhavniyat-departament-na-sasht-saobshti-za-intsident-sas-strelba-v-blizost-do-amerikanskoto-posolstvo-v-haiti.html", "text": "Държавният департамент на САЩ съобщи за инцидент със стрелба в близост до американското посолство в Хаити. Съответното е публикувано на официалната страница в социалната мрежа \"Туитър\" на Бюрото по консулските въпроси на външнополитическото ведомство във Вашингтон, предава  TACC . \r\n\"Хаити: стрелбата от огнестрелно оръжие в близост до задния вход на посолството\", се казва в доклада. \r\nВластите в карибската република все още не са реагирали официално за инцидента, не се съобщава за задържани лица. Няма данни за загинали или пострадали, подчертава агенцията.  Тереза Герова", "date": "2019.04.29", "title": "ТАСС: Държавният департамент на САЩ съобщи за инцидент със стрелба в близост до американското посолство в Хаити"}
{"url": "http://www.focus-news.net/news/2019/04/29/2652151/kristiyan-kovachev-doktorant-osnovnata-tsel-na-uchenicheskiya-konkurs-moyata-tsarkva-e-da-razviem-i-provokirame-tvorcheskata-deynost-na-podrastvashtite.html", "text": "Основната цел на ученическия конкурс „Моят църква“ е да развием и провокираме творческата дейност на подрастващите. Това каза за  Радио „Фокус“ – Пирин  докторант Кристиян Ковачев, който е един от организаторите на конкурса, провеждан по повод 90-ата годишнина от освещаването на храм „Рождество Богородично“ в град Симитли. „Идеята е ѝ те да могат да се почувстват част от колектива, който подготвя и осъществява честванията. Един вид искаме те не само да се припознаят с населеното място, но и с културните дейностите, които се развиват в Община Симитли“, каза още докторант Ковачев. Той допълни, че журито, което ще оценява участниците е съставено от няколко човека, всеки от които е специалист по темата, свързана с църквата. „То ще бъде председателствано от Негово Високо благоговейнство иконом Спас Веселински, който е ѝ председател на църковното настоятелство към храма. Наред с това сред журито сме аз и София Велкова, която е художник в Югозападен университет „Неофит Рилски““, отбеляза докторантът. Той уточни, че за участниците ще има ѝ награди. „Искам да подчертая, че всеки един от участниците, без значение дали е класиран в първо, второ и трето място или не е ще получи грамота, която да удостои, че той е взел участие в конкурса. Тук искам да поясня, че награди са подготвени за всички първи, втори и трети места във всеки раздел, тоест отделно награди ще има за рисунка, стихотворение, есе или песен и за всяка отделна възрастова група. Тоест има отделни награди за 1-4 клас, 5-7 клас и 8-12 клас“, коментира Ковачев. Той заяви, че  награждаването са планували да е около 26 май, малко след деня на Славянската писменост и култура.  \r\nЛивия НИНОВА", "date": "2019.04.29", "title": "Кристиян Ковачев, докторант: Основната цел на ученическия конкурс „Моята църква“ е да развием и провокираме творческата дейност на подрастващите"}
{"url": "http://www.focus-news.net/news/2019/04/29/2651944/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Конгресменът-демократ Седрик Ричмънд , член на правната комисия, заяви в неделя, че демократите трябва да обмислят стартирането на процедура за импийчмънт срещу президента Тръмп, пише американският вестник  The Hill .  \r\nРичмънд, също така призова Тръмп да свидетелства под клетва. \r\n\"Мисля, че това е най-добрият начин да се изведат всички факти,\" каза Ричмънд. \"Аз също вярвам, че в един момент трябва да изслушаме този президент. Независимо дали ни лъже или не, трябва да го изслушаме под клетва“. \r\nТой добави обаче, че започването на процедура за импийчмънт е от комптенциите на съпартиеца му Джеролд Надлър, председател на правната комисия и каза, че \"той би приел всяко решение\". \r\nСлед публикуването на доклада на специалния прокурор Робърт Мюлер по-рано този месец, някои депутати от Демократическата партия се застъпиха за отстраняване на Тръмп. \r\nДокладът на Мюлер не намери доказателства, че кампанията на Тръмп е била в съглашение  с Русия преди изборите през 2016 г., но докладът отбелязва, че от кампанията му са вярвали, че ще извлекат  полза от намесата на Русия и че Русия е смятала, че ще има полза от президентството на Тръмп. \r\nМюлер също така очерта няколко случая, в които президентът потенциално е пречил на правосъдието. \r\nЛидерите на Демократическата партия, включително председателят на Конгреса Нанси Пелоси се изказват против импийчмънт на президента, припомня изданието. \r\n*** \r\nОткриха четири от търсените седем тела на жертвите на серийния убиец, признал за престъпленията си, пише кипърското англоезично издание  Cyprus Mail . \r\nТърсенето ще продължи и за другите три. В събота в езеро беше открито нещо, „което не е на мястото си“, се казва в докладите. Според някои, това е парче кожа и е взето за анализ, за да се види дали е човешка. \r\nЖертвите на убийството включват 39-годишната Мери Роуз Тибурио, чието тяло е било намерено от полицията в шахта на мината Мицеро на 14 април, Ариан Паланас Лозано, на 28 г., от Филипините, чието тяло се смята за открито в същия рудник на 20 април, въпреки че това все още не е потвърдено официално; и трето тяло, за което се смята, че принадлежи на жена от Непал, което е било открито на стрелбище в Орунта в четвъртък следобед. Според самопризнанията на убиеца вероятно може да е на жена на име Асмита Хадка Биста от Непал, която е използвала онлайн името Ката Ано и е била в контакт с „Орестис“ – самоличността, използвана от предполагаемия убиец, където според съобщенията, две от жертвите са срещнали убиеца си. Нейните следи бяха загубени в началото на 2018 г., след като тя е била видяна да се качва в бяла кола. Приятелите й са съобщили в непалското консулство, че тя е изчезнала, но не и в полицията. \r\nПолицията все още издирва три тела. Останките на една от жертвите са открити в куфар в езеро, посочено от убиеца, изваден в неделя. \r\nТялото на Тибурсио е открито на 14 април в шахта в близост до Мицеро, което даде начало на разследването. Майката и дъщерята са изчезнали миналия май. Една седмица по-късно екипите за търсене са намерили друго тяло в същия рудник, за което се смятало, че е на Лозано, която изчезнала през юли 2018 г., но не е идентифицирана окончателно. \r\nЕкип от британски експерти ще бъде изпратен в Кипър в понеделник, за да подпомогне разследването. \r\nСъобщава се също, че властите в северната част също започват разследване на убийството на жени от чуждестранен произход. Документът съобщава, че те се съсредоточават върху убийството на 40-годишната виетнамка Дам Тхи Хоп, която е изчезнала през октомври 2017 г., и чието тяло е намерено близо до летище Тимбу (в Северен Кипър)през януари 2019 г. \r\nСпоред непотвърдена информация от гръцки медии серийният убиец има български корени. \r\n*** \r\nПостоянният представител на Сирия в ООН Башар ал Джаафари обвини Турция, че незаконно е окупирала сирийска територия, пише израелският вестник  „The Jerusalem Post“ .  \r\nСирийският представител заяви, че всички чуждестранни военни части трябва да напуснат незабавно сирийска територия. Изявлението на Джаафари идва след като на среща, в казахстанската столица Астана, с участието на Иран, Турция и Русия, трите страни осъдиха признаването от страна на САЩ на Голанските възвишения, като част от Израел.  \r\nВ изявлението на Джаафари се казва, че Турция не е изпълнила поетите от нея задължения, относно присъствието на турски войски в сирийската провинция Идлиб, и не е отстранила действащите терористични групировки в провинцията. Сирийският представител заяви, че в Идлиб продължават да действат голям брой терористични групировки.  \r\n„В момента турските власти окупират шест хиляди кв.км. сирийска територия в Африн и други градове, както и в Идлиб“, заяви Джаафари.  \r\nСирийските власти обвиняват също така и САЩ, Великобритания и Франция, че техни военни части присъстват „незаконно“ на територията на Сирия. \r\n*** \r\nСделки за повече от 64 милиарда долара бяха подписани по време на втория Форум „Един пояс, един път“, заяви президентът на Китай Си Дзинпин, цитиран от изданието  „China Daily” . По думите на китайският президент, по време на подготовката и провеждането на форума са постигнати голям брой междуправителствени споразумения за сътрудничество, проекти за сътрудничество и стартиране на многостранни платформи за сътрудничество.  \r\nСи Дзинпин заяви, че резултатите от форума напълно демонстрират, че съвместното сътрудничество отговаря на изискванията на съвременния свят, печели сърцата на хората, подобрява живота им и облагодетелства целия свят.  \r\nКитайският президент допълни че форума „Един път, един пояс“ е идея на Китай, но неговите възможности и ползи принадлежат на целия свят. По думите на Си Дзинпин, форумът ще има блестящо бъдеще, като кръга на партньорите се увеличава, както и качеството на сътрудничеството между тях.  \r\nОколо 5000 души от 150 държави и около 90 международни организации участваха във форума, допълва изданието.", "date": "2019.04.29", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/04/29/2651945/predstoyashti-sabitiya-v-stranata-za-29-april-agentsiya-fokus.html", "text": "*** \r\nОт 17.00 часа в Гранд хотел София ще се проведе първата конференция за алтернативни източници на природен газ, с акцент върху втечнения природен газ. Конференцията е на тема „Отключване на бизнес потенциала на източноевропейските газови пазари – конкуренция, алтернативи, пазари, проекти, сигурност чрез диверсификация. Случаят LNG“. \r\n*** \r\nОт 18.00 часа в зала 3 на НДК ще бъдат връчени наградите „Златна муза“. \r\n*** \r\nОт 18.00 часа в храм „Св. Параскева“ хорът на софийските момчета с диригент проф. д-р Адриана Благоева ще изнесе  традиционния си Великденски концерт. \r\n*** \r\nОт 11.30 часа на пл. „Акад. Николай Хайтов“ ще се състои Великденски концерт на Виевската фолклорна група. От 17.00 часа ще се проведе флашмоб на клуба по модерен балет „Косара“ по повод Световния ден на танца.  \r\n*** \r\nОт 11.00 часа до 12.00 часа в Експозиционен център „Флора“ ще се състои ателие „Работилница за цветни фантазии“. От 17.00 часа до 18.00 часа ще се състои кукленият театрален спектакъл „Магазинче за ноти“.  \r\n*** \r\nВ 11.00 ч. в подножието на Алботинския скален манастир край село Градец ще се проведе осмото издание на фолклорния събор \"Алботин\". Кметът Огнян Ценков ще приветства участниците в събора. \r\n*** \r\nОт 11.00 часа и от 12.45 часа в Кино „Икар“ ще се състоят прожекциите на филма „Парка на чудесата“, а от 14.30 часа, 17.45 часа и от 21.00 часа – на „Отмъстителите: Краят“.  \r\n*** \r\nОт 14.00 часа в Клуба на пенсионера в кв. „Калкас“ ще се състои кулинарна изложба на козунаци и писани яйца „Великден“.  \r\n*** \r\nОт 17.30 часа в Центъра за отдих на открито в кв. „Изток“ ще се състои празничен концерт „Хубав ден Великден“.  \r\n*** \r\nОт 15.30 часа в клуб „Миньор“ ще се проведе съвременен дайджест „Атлас – новото познание на познатите страни“.  \r\n*** \r\nОт 12.00 часа до 13.00 часа на площад „Стефан Стамболов“ ще се състои концерт с участието на ансамбъл „Дилянка“, а от 16.00 часа до 17.00 часа – концерт на Духов оркестър-Пловдив.  \r\n*** \r\nОт 16.00 до 17.00 часа на площад „Стефан Стамболов“ ще се проведе  Концерт на Духов оркестър – Пловдив.  \r\n*** \r\nОт 09.00 часа ще бъде открит реставрирани храм „Св. Преображение Господне“. От 11.00 часа квартет „Светоглас“ и Първи български хор „Янко Мустаков“ ще изнесат концерт. \r\n*** \r\nОт 13.00 часа в село Българско Сливово ще се проведе Регионален фолклорен фестивал „От Лазарица до Гергьовден“.  \r\n*** \r\nОт 08.00 часа до 10.00 часа бронетанкова техника ще се придвижи на собствен ход по улиците на града.  \r\n*** \r\nОт 09.30 часа в манастирския храм-паметник „Рождество Христово“ край гр. Шипка ще се състои Св. Божествена Златоустова литургия.  \r\n*** \r\nОт 16.30 часа в кв. „Железник“ ще се състои Фолклорен празник „Да запеем, заиграем на Великден и мегдана“.  \r\n*** \r\nОт 11.30 часа в парка зад читалище „Св. Св. Кирил и Методий 1914“ ще се състои общоградско надборване с яйца и празник за Великден.", "date": "2019.04.29", "title": "Предстоящи събития в страната за 29 април (Агенция „Фокус“)"}
{"url": "http://www.focus-news.net/news/2019/04/29/2652140/die-zeit-zeleni-ochakvat-ot-merkel-yasen-otkaz-na-vazmozhna-razmyana-na-teritorii-mezhdu-kosovo-i-sarbiya.html", "text": "От партията \"Зелени\" припомниха категоричната си позиция на противопоставяне на идеята за размяна на територии между Косово и Сърбия като възможен начин за нормализиране на двустранните им отношения, пише германският вестник  Die Zeit . \r\nОт редакцията привеждат думите на \"зеления\" политик Мануел Сарацин, който очаква на срещата на върха за Западните Балкани в Берлин канцлерът на ФРГ Ангела Меркел да даде \"ясен сигнал за отказ от възможна размяна на територии\".  \r\nПрипомня се, че Сарацин е говорител на партията по въпросите, свързани с Източна Европа.  Тереза Герова", "date": "2019.04.29", "title": "Die Zeit: \"Зелени\" очакват от Меркел \"ясен отказ на възможна размяна на територии\" между Косово и Сърбия"}
{"url": "http://www.focus-news.net/news/2019/04/29/2652149/varna-180-detsa-ot-oblastta-sa-postradali-ot-prestapleniya-prez-2018-godina.html", "text": "През 2018 година пострадали от престъпления в област Варна са 180 деца, от които 69, или 38.3%, са момичета. Малолетни са 47 лица (26.1%), а непълнолетни – 133 (73.9%). Това съобщават от  Териториалното статистическо бюро в града.  Най-голям е броят и съответно относителният дял на малолетните и непълнолетните, пострадали от кражби на имущество – 100 лица (55.6%). Следват пострадалите от нанесени телесни повреди – 40 лица (22.2%), от грабежи – 17 лица (9.4%) и блудство – 6 лица (3.3%). През миналата година местните комисии за борба срещу противообществените прояви на малолетните и непълнолетните в област Варна са образували 265 възпитателни дела, от които 247 (93.2%) по предложение на органите на прокуратурата. Броят на решените дела през годината е 249, като от тях в срок до един месец са решени 150 дела, или 60.2%. Прекратени на различни основания са 12 дела (4.5% от образуваните възпитателни дела). В края на 2018 г. 17 дела, или 6.4% от образуваните, са останали несвършени. През 2018 г. местните комисии са наложили 445 възпитателни мерки в съответствие с чл. 13, ал. 1 от Закона за борба срещу противообществените прояви на малолетните и непълнолетните на 309 лица на възраст от 8 до 17 години за извършените от тях 323 общественоопасни деяния. Най-често налаганите възпитателни мерки са: „предупреждение“ – в 145 случая (32.6%); „поставяне под възпитателен надзор на обществен възпитател“ – в 101 случая (22.7%); „задължаване да участва в консултации, обучения и програми“ – в 88 случая (19.8%). Основните характеристики на малолетните и непълнолетните с наложени възпитателни мерки са следните: малолетни са 90 лица (29.1%), а непълнолетни – 219 (70.9%). момчетата са 278 (90.0%), а момичетата – 31 (10.0%). 164 лица (53.1%) са с основно образование, а 122 (39.5%) – с начално. През 2018 г. 201 деца са преминали през съществуващите на територията на областта консултативни кабинети към местните комисии за борба срещу противообществените прояви на малолетните и непълнолетните. Организирани са 47 тематични кампании за превенция, в които са обхванати 6 380 лица. През 2018 г. е осъществявана превантивна възпитателна дейност с 80 деца, живеещи в криминогенна или конфликтна среда, а обществените възпитатели са работили с 363 малолетни и непълнолетни.", "date": "2019.04.29", "title": "Варна: 180 деца от областта са пострадали от престъпления през 2018 година"}
{"url": "http://www.focus-news.net/news/2019/04/29/2652166/faktor-makedoniya-studen-dush-ot-makron-i-merkel-za-stranite-ot-zapadnite-balkani-imat-malka-neposredstvena-perspektiva-za-chlenstvo-v-es.html", "text": "Германският канцлер Ангела Меркел и държавният глава на Франция Еманюел Макрон заявиха, че шестте страни от Западните Балкани, които се стремят към членство в Европейския съюз, имат \"малка непосредствена перспектива\" за присъединяването си към Блока, пише македонското електронно издание  \"Фактор\" . \r\nМакрон се съсредоточи върху необходимостта от \"политическа стабилност\" в региона и подчерта, че Париж ще помогне за провеждането в страните на ключови икономически, социални и управленски реформи, но не чрез процеса на разширяване на ЕС. \r\n\"Ще работим заедно за стабилността на региона... От 2000 г. ние се оттеглихме от региона, но днес искаме да работим заедно”, цитира медията думите му, изречени преди началото на срещата в Берлин с лидерите на Албания, Босна и Херцеговина, Черна гора, Северна Македония, Сърбия и Косово.  \r\nСпоред Меркел и Макрон ЕС отдавна е дал възможност на страните от Западните Балкани да влязат в Общността, за да засилят икономическия си напредък и да подобрят регионална стабилност. \r\nЧерна гора и Сърбия официално са започнали преговорите за присъединяване към ЕС, докато Албания и Северна Македония са кандидати и се надяват да получат зелена светлина за стартиране на преговорния процес за присъединяване на срещата на високо равнище през юни, припомня изданието.  Тереза Герова", "date": "2019.04.29", "title": "\"Фактор\" (Македония): Студен душ от Макрон и Меркел за страните от Западните Балкани - имат \"малка непосредствена перспектива\" за членство в ЕС"}
{"url": "http://www.focus-news.net/news/2019/04/29/2651949/fox-news-nay-malko-edin-chovek-e-zaginal-pri-strelba-v-blizost-do-tsarkva-v-sasht.html", "text": "Най-малко един човек е загинал, а шестима души са били ранени, при въоръжено нападение в САЩ, съобщи телевизия  Fox News . Стрелбата е открита от неизвестен нападател в близост до църква в град Балтимор, щата Мериленд, по време на пикник. На мястото на инцидента е пристигнала полиция. Причините за стрелбата се изясняват.   Светлин Божков", "date": "2019.04.29", "title": "Fox News: Най-малко един човек е загинал при стрелба в близост до църква в САЩ"}
{"url": "http://www.focus-news.net/news/2019/04/29/2651947/tass-sotsialisticheskata-partiya-vodi-na-izborite-v-ispaniya-sled-obrabotvaneto-na-905-ot-protokolite.html", "text": "Социалистическата партия на премиера Педро Санчес води на предсрочните парламентарни избори в Испания, след обработването на 90,5% от протоколите, предаде  ТАСС , позовавайки се на испанското министерство на вътрешните работи.  \r\nСоциалистите печелят 122 места в 350-местния Конгрес на депутатите (долната камара на парламента). Консервативната Народна партия печели 65 места. Центристката партия „Гражданите“ печели 57 места, крайнолявата коалиция „Подемос“ получава 42 места, а крайнодясната партия „Вокс“ 24 места. Избирателната активност надвишава 75%, допълва агенцията.  \r\nГласуването на изборите за Генералните кортеси (двукамерен парламент) беше произведено в неделя в Испания. На изборите ще бъдат избрани 350 представители в Конгреса на депутатите, както и 208 представители на Сената (горната камара) на испанския парламент.   Светлин Божков", "date": "2019.04.29", "title": "ТАСС: Социалистическата партия води на изборите в Испания след обработването на 90,5% от протоколите"}
{"url": "http://www.focus-news.net/news/2019/04/29/2651950/futbol-torino-pobedi-milan-s-20.html", "text": "Отборът на Торино победи Милан с резултат 2:0, в среща от 34-я кръг на италианското първенство. Головете за победителите отбелязаха Андреа Белоти в 58-ата минута от дузпа и Алекс Беренгер в 69-ата минута. За гостите от Милан Алесио Ромагноли получи червен картон. След победата Торино изпревари Милан и заема 6-ото място в класирането с 56-точки. Милан заема седмо място също с 56 точки, но с по-слаби показатели в преките двубои.", "date": "2019.04.29", "title": "Футбол:  Торино победи Милан с 2:0"}
{"url": "http://www.focus-news.net/news/2019/04/29/2652146/emanyuel-makron-na-sreshtata-v-berlin-vazobnovyavaneto-na-dialoga-mezhdu-belgrad-i-prishtina-e-neotlozhna-zadacha-za-garantirane-na-stabilnostta-na-balkanite.html", "text": "Възобновяването на диалога между Белград и Прищина е неотложна задача за гарантиране на стабилността на Балканите. Това подчерта държавният глава на Франция Еманюел Макрон на срещата за Западните Балкани, която се провежда във федералната германска столица Берлин, предава  TACC . \r\n\"Застъпваме се за това дискусиите между двете страни да може да бъдат възобновени. Невъзможно е да се наложи решение за Белград и Прищина, важно е те сами да обмислят всички възможни варианти за решаване на ситуацията и напредване по този път\", цитира агенцията думите на френския президент. \r\nМакрон също така отбеляза намерението на Франция и Германия \"да работят заедно за постигане на стабилност в региона\". \"Важно е да се следва политика, която води до стабилност в региона\", подчерта френският президент. Тереза Герова", "date": "2019.04.29", "title": "Еманюел Макрон на срещата в Берлин: Възобновяването на диалога между Белград и Прищина е неотложна задача за гарантиране на стабилността на Балканите"}
{"url": "http://www.focus-news.net/news/2019/04/29/2651952/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Ако няма транзит на руски газ през Украйна, тогава няма да има доставка на \"синьо гориво\" за Киев. Това изявление направи Владимир Путин на пресконференция в Пекин, коментира руският вестник  „Московский Комсомолец“ . \r\nПо-рано в „Нафтогаз“ на Украйна Москва бе обвинена в започването на „нова газова война”. Ако това е така, тогава руският лидер не остана да чака в окопите, разкривайки схемата за получаване на газ от Украйна. Междувременно независимите експерти смятат, че суровата реторика на страните е причинена от необходимостта да се заложат позициите им преди началото на тристранните преговори за газ (Москва - Киев - Брюксел), насрочени за май. \r\nСъдейки по изявленията на Владимир Путин, той счита, че перспективите за транзитно споразумение между \"Газпром\" и \"Нафтогаз\" са един от основните въпроси в дневния ред на двете страни. Настоящото споразумение изтича на 31 декември 2019 г. и всички опити на страните да се споразумеят за параметрите на ново такова досега не водят до конкретни резултати, припомня изданието. \r\nМеждувременно Украйна работи без руски покупки на газ повече от три години. Според официалното обяснение на Киев, през цялото време Украйна получава \"синьо гориво\" от своите европейски партньори в обратната посока (реверс). Очертаването на този реверс е обяснено от Путин в изказването му: \r\n„В края на краищата, реверсът е  виртуален. Нашият газ, който отива в Западна Европа, газова тръба от съветските времена, как е устроена? От транзитната тръба за газ има клонове към цяла Украйна. Това са абсолютно известни неща за професионалистите, а публиката само, може би, не разбира това, каза президентът. - Но това са глупости, това са глупости, това е измама. Няма реално реверс! Това е невъзможно: сутрин да тече газ през тръбопровода за транзит към Европа, а през нощта да се връща в обратен режим. Това е технологично невъзможно просто. \" \r\nОсвен това, Владимир Путин продължи, Киев плаща два пъти повече за този газ, отколкото би могъл, като го закупи директно. Главното послание на президента е: ако транзитното споразумение не бъде постигнато, Украйна ще остане не само без \"официален\" руски газ, но и \"неофициален\" – така наречения виртуален реверс. \r\nПреговорите за ново транзитно споразумение в тристранен формат Русия-Украйна-Европейската комисия започнаха от средата на миналата година. Последната среща се проведе през януари 2019 г., но засега страните не успяват да се доближат до компромис. \r\nВярно е, че няколко дни по-рано „Нафтогаз“ предложи своя версия на транзитно споразумение, според което на „Газпром“ се предлага да резервира 60 милиарда кубически метра транзитен капацитет на украинската газопреносна система за период от десет години. Москва обаче вече даде ясно да се разбере, че като се вземат предвид тръбопроводите , които заобикалят Украйна :\"Северен поток-2\" и \"Турски поток\", които са в процес на изграждане, необходимостта от украински транзит ще остане в много по-малък обем. \r\n\"Желанието на\" Нафтогаз \"е съвсем ясно: той иска да заложи известно количество изпомпване на газ за дълго време, за да знае на какви финансови потоци трябва да разчита, за да поддържа газопреносната си система\", каза Сергей Пикин, директор на Фонда за енергийно развитие. - Смятам обаче, че \"Газпром\" няма да се съгласи с тези условия. Записването на 60 милиарда кубически метра е нерентабилно за Русия, тъй като скоро ще влезе в експлоатация „Северен поток-2“ и втората тръба от „Турски поток“. Според мен е реалистично Киев да очаква 15-20 милиарда кубически метра годишно. \" \r\nОчевидно, осъзнавайки, че предложението й няма да бъде прието веднага, украинската страна се обърна към обвинителната реторика, упреквайки Москва за разгръщане на \"новата газова война\". Това заяви изпълнителният директор на \"Нафтогаз Украйна\" Юрий Витренко. Според него Русия почти със сигурност ще спре да изпомпва газ през Украйна през 2020 година. Като доказателство той посочи увеличаване на обема на транзита на горива в момента, което може да е индикация за вливане на големи количества суровини в газохранилища в Европа. Така Москва възнамерява да покрие бъдещите нужди на европейските потребители без украински транзит. Междувременно Киев не е готов да спре транзита на руски газ. Според Витренко Нафтогаз просто няма технически модел за функционирането на украинската газопреносна система в този случай. \r\nСпоред експерти настоящият обмен на сурови изявления между страните не е нищо повече от етап на подготовка за тристранните преговори между Украйна, Русия и Европейската комисия през май. Според Сергей Пикин в края на краищата страните непременно ще постигнат споразумение, от което Украйна действително има интерес (за да не остане без „синьо гориво“), и Русия, чиито „алтернативни“ газопроводи все още са далеч от окончателното въвеждане в експлоатация. \r\n*** \r\nВърховната рада (парламентът) на Украйна ще поиска от международни организации да „предприемат мерки“, във връзка с решението на Русия за издаване на паспорти на украински граждани, пише руският вестник  „Независимая газета“ . Новоизбраният украински президент Владимир Зеленски също реагира негативно на ситуацията, но изрази надежда за бъдещи преговори.  \r\n„Ние сме готови да обсъждаме нови условия за съществуването на Украйна и Русия“, заяви Зеленски.  \r\nРуският президент Владимир Путин също не изключи възможността за преговори.  \r\n„В случай, че някога има среща между нас, започнат някакви преговори, което аз не изключвам, то ние преди всичко трябва да говорим, как да приключим конфликта в Югоизточна Украйна“, заяви Путин. Руският държавен глава отбеляза, че най-прекия път за това е изпълнението на Минските споразумения.  \r\nПутин изрази съжаления за това, че Зеленски е обещал да не предоставя особен статут на района на Донбас и да подпише указ за пълна амнистия.  \r\n„И двата въпроса са ключова част от съдържанието на Минските споразумения. Как е възможно без изпълнение на тези споразумения да бъде решен проблема? Аз с удоволствие бих обсъдил тези теми“, заяви Путин.  \r\n„Аз смятам, че преди всичко хората очакват от бъдещото политическо ръководство на Украйна, решение именно на тези въпроси. Всички са изморени от този конфликт…Но ако бъдещият президент казва, че няма намерение да изпълни Минските споразумения, как тогава той смята да реши този проблем?“, допълни руският президент.  \r\nВладимир Зеленски до момента не е представил свой план за урегулиране на конфликта в Югоизточна Украйна. Като цяло е известно, че новоизбраният украински президент предлага да бъдат включени САЩ и Великобритания към работата на „нормандската четворка“ (Германия, Франция, Русия и Украйна), коментира изданието. \r\n*** \r\nВиновните за замърсения петрол, изнасян от територията на Русия към Източна Европа по тръбопровода „Дружба“, ще бъдат подведени под отговорност до една седмица, пише руският вестник  „Российская газета“ . Срещу тях вече е заведено дело, въпреки че конкретни компании не се посочват. Предварително е известно, че те са замърсили тръбопровода преднамерено и юристи допускат възможността, виновните да бъдат заставени да компенсират загубите.  \r\nПо данни на руското министерство на енергетиката, в петролопровода „Дружба“, е попаднала суровина с повишено съдържание на органически хлориди. След като „Транснефт“ е открила замърсяването, веднага се е постарала да локализира огнището и е пренасочила потока, но на 19 април замърсената партида е достигнала до границата с Беларус. Петрол с хлориди може да навреди на оборудването на преработващите заводи и по тази причина беларуските власти са преустановили по-нататъшното транспортиране на петрол.  \r\nПо-късно, на 24 април, транспортирането по тръбопровода „Дружба“ прекрати Полша, а на 25 април същото направи и Украйна.", "date": "2019.04.29", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2019/04/29/2651953/ria-novosti-pedro-sanches-e-gotov-da-vodi-pregovori-za-formirane-na-pravitelstvo-v-ispaniya.html", "text": "Лидерът на Испанската социалистическа партия Педро Санчес заяви, че е готов да води преговори с други политически сили за формиране на правителство, предаде  РИА Новости .  \r\nСлед обработване на 99,7% от бюлетините Социалистическата партия получава 123 мандата в долната камара на парламента, от общо 350 места.  \r\n„Тези избори демонстрираха, че испанския народ ясно иска през следващите четири години да управлява Социалистическата партия. Ние спечелихме изборите и ще управляваме Испания“, заяви Санчес пред свои привърженици в Мадрид, които скандираха „Да, това е възможно“. Това е лозунга на крайнолявата коалиция „Подемос“, която спечели 42 мандата на изборите. Лидерът на „Подемос“ Пабло Иглесиас вече заяви, че е готов да формира лява правителствена коалиция със Социалистическата партия.   Светлин Божков", "date": "2019.04.29", "title": "РИА Новости: Педро Санчес е готов да води преговори за формиране на правителство в Испания"}
{"url": "http://www.focus-news.net/news/2019/04/29/2651946/nezavisimaya-gazeta-putin-i-zelenski-si-razmeniha-signali.html", "text": "Върховната рада (парламентът) на Украйна ще поиска от международни организации да „предприемат мерки“, във връзка с решението на Русия за издаване на паспорти на украински граждани, пише руският вестник  „Независимая газета“ . Новоизбраният украински президент Владимир Зеленски също реагира негативно на ситуацията, но изрази надежда за бъдещи преговори.  \r\n„Ние сме готови да обсъждаме нови условия за съществуването на Украйна и Русия“, заяви Зеленски.  \r\nРуският президент Владимир Путин също не изключи възможността за преговори.  \r\n„В случай, че някога има среща между нас, започнат някакви преговори, което аз не изключвам, то ние преди всичко трябва да говорим, как да приключим конфликта в Югоизточна Украйна“, заяви Путин. Руският държавен глава отбеляза, че най-прекия път за това е изпълнението на Минските споразумения.  \r\nПутин изрази съжаления за това, че Зеленски е обещал да не предоставя особен статут на района на Донбас и да подпише указ за пълна амнистия.  \r\n„И двата въпроса са ключова част от съдържанието на Минските споразумения. Как е възможно без изпълнение на тези споразумения да бъде решен проблема? Аз с удоволствие бих обсъдил тези теми“, заяви Путин.  \r\n„Аз смятам, че преди всичко хората очакват от бъдещото политическо ръководство на Украйна, решение именно на тези въпроси. Всички са изморени от този конфликт…Но ако бъдещият президент казва, че няма намерение да изпълни Минските споразумения, как тогава той смята да реши този проблем?“, допълни руският президент.  \r\nВладимир Зеленски до момента не е представил свой план за урегулиране на конфликта в Югоизточна Украйна. Като цяло е известно, че новоизбраният украински президент предлага да бъдат включени САЩ и Великобритания към работата на „нормандската четворка“ (Германия, Франция, Русия и Украйна), коментира изданието.   Светлин Божков", "date": "2019.04.29", "title": "„Независимая газета“: Путин и Зеленски си размениха сигнали"}
{"url": "http://www.focus-news.net/news/2019/04/29/2651956/tass-zapodozreniya-za-strelbata-v-sinagoga-v-san-diego-e-deystval-samostoyatelno.html", "text": "Полицията в САЩ потвърди, че заподозрения за стрелбата в синагога в град Поуей, окръг Сан Диего, щата Калифорния, е действал самостоятелно, предаде  ТАСС .  \r\nТова се казва в изявление на шерифа на окръг Сан Диего Бил Гор.  \r\n„В хода на разследването не са открити никакви доказателства, че Ърнест е действал, като част от организирана група. Ние смятаме, че той е действал сам при извършването на нападението“, се казва в изявлението.  \r\nПо думите на шерифа, на заподозрения за нападението ще бъде предявено обвинение в убийство първа степен и в опит за убийство.   Светлин Божков", "date": "2019.04.29", "title": "ТАСС: Заподозрения за стрелбата в синагога в Сан Диего е действал самостоятелно"}
{"url": "http://www.focus-news.net/news/2019/04/29/2651948/tass-prezidentat-na-kosovo-shte-povdigne-vaprosa-za-prinadlezhnostta-na-yuzhni-regioni-na-sarbiya.html", "text": "Косовският президент Хашим Тачи заяви, че има намерение да повдигне въпроса за присъединяване към Косово на южните региони в Централна Сърбия, населени с албанци, предаде  ТАСС .  \r\n„Провеждането на срещата в Берлин, посветена на проблемите около Косово, ще бъде добра възможност да бъдат открити перспективи за региона. Косово изпълни всички условия за визова либерализация, ние имаме намерение да продължим диалога. Аз ще изразя своята позиция в подкрепа на присъединяване на Прешево, Буяновац и Медведжа, въпреки че не очаквам да има преговори по този въпрос. Ние няма да позволим двоен суверенитет (по отношение на северната част на Косово) и няма да позволим модела на „двете Германии“, заяви Тачи.  \r\nКосовският президент заяви, че се надява германският канцлер Ангела Меркел и френският президент Емануел Макрон „да убедят сръбската държава да признае независимостта на Косово“.   Светлин Божков", "date": "2019.04.29", "title": "ТАСС: Президентът на Косово ще повдигне въпроса за принадлежността на южни региони на Сърбия"}
{"url": "http://www.focus-news.net/news/2019/04/29/2651954/basketbol-goldan-steyt-pobedi-hyustan-s-104100.html", "text": "Отборът на Голдън Стейт победи Хюстън с 104:100, като домакин, в първа среща от полуфиналните плейофи на Западната конференция на НБА. По този начин действащият шампион поведе с 1:0 победи в серията, която се играе до 4 победи от седем мача. Следващата среща между двата отбора отново е в залата на Голдън Стейт.  \r\nВ първа среща от полуфиналните плейофи на Източната конференция на лигата съставът на Бостън победи като гост Милуоки с 112:90 и също поведе с 1:0 победи в серията.", "date": "2019.04.29", "title": "Баскетбол: Голдън Стейт победи Хюстън с 104:100"}
{"url": "http://www.focus-news.net/news/2019/04/29/2652144/angela-merkel-na-sreshtata-v-berlin-okonchatelnoto-reshenie-za-kosovo-i-sarbiya-ne-mozhe-da-bade-v-ushtarb-na-drugite-v-regiona.html", "text": "Канцлерът на ФРГ и домакин на срещата в Берлин за Западните Балкани Ангела Меркел бе категорична, че окончателното решение за Косово и Сърбия \"не може да бъде в ущърб на другите в региона\", цитира думите й електронното издание на белградския ежедневник  Danas . \r\nНа съвместна пресконференция с френския президент Еманюел Макрон, германският лидер подчерта, че провеждащата се конференция по никакъв начин няма за цел да замени Берлинския процес, нито водените под егидата на Европейския съюз преговори между Сърбия с Косово. Съгласно думите й, срещата в Берлин е \"за откровено и открито обсъждане на всички предизвикателства\". \r\nСходно бе и изявлението на държавния глава на Франция, другият домакин на срещата за Западните Балкани в Берлин.  \r\n\"Не възнамеряваме да налагаме решение на Белград и Прищина. Искаме да разгледаме всички възможности, но и да избегнем възможни нови напрежения в региона, които биха могли да възникнат поради някои опции на масата\", пяясни Макрон. \r\nОсновната тема на днешната среща на върха в Берлин е ситуацията в Западните Балкани, с акцент върху отношенията между Сърбия и Косово. Наред с Меркел и Макрон, в срещата участват лидерите на Сърбия, Косово, Черна гора, Северна Македония, Босна и Херцеговина, Албания, Хърватия, Словения и ръководителят на европейската дипломация Федерика Могерини. Тереза Герова", "date": "2019.04.29", "title": "Ангела Меркел на срещата в Берлин: Окончателното решение за Косово и Сърбия не може да бъде в ущърб на другите в региона"}
{"url": "http://www.focus-news.net/news/2019/04/29/2651959/cnn-komandvashtiyat-na-amerikanskata-baza-guantanamo-beshe-osvoboden.html", "text": "Командващият на американската военноморска база Гуантанамо, в Куба, контраадмирала от военноморските сили на САЩ Джон Ринг беше освободен от заеманата длъжност след разследване, съобщи телевизия  CNN . \r\nПо данни на телевизията, Ринг е уволнен във връзка „със загубата на увереност (от страна на командването) в неговите способности да ръководи“. Говорител на Южното командване на САЩ заяви, че уволнението е свързано със започнало през март разследване.  \r\nЗа временно изпълняващ длъжността на командващ е назначен заместикът на Ринг, бригаден генерал Джон Хаси.   Светлин Божков", "date": "2019.04.29", "title": "CNN: Командващият на американската база Гуантанамо беше освободен"}
{"url": "http://www.focus-news.net/news/2019/04/29/2651960/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "На мюсюлманските жени в Шри Ланка ще бъде забранено да покриват лицата си, пише британският вестник  „Independent“ . Забраната е наложена с извънреден закон приет от президента на островната държава, дни след като повече от 250 души бяха убити при серия от бомбени атентати в столицата на страната Коломбо. Представители на администрацията на президента Майтрипала Сирисена заявиха, че всяка дреха или част от облеклото, които пречат на идентификацията на лицата на хората, ще бъдат забранени.  \r\nТова решение е резултат от дискусии в правителството на Шри Ланка, относно покриването на лицата. Представител на правителството заяви, че по съвет на премиера Ранил Викремесингхе, решението ще бъде отложено, докато не бъдат проведени разговори с мюсюлмански духовници,.  \r\nЕдна седмица след атентатите, католическите църкви в страната продължават да бъдат затворени, поради притеснения за сигурността.  \r\nПолицията в Шри Ланка съобщи, че са задържани 48 заподозрени, през последните 24 часа, като на цялата територия на страната са разположени контролни пунктове на силите за сигурност.  \r\n*** \r\nУправляващите социалисти в Испания спечелиха най-много гласове на парламентарните избори в страната, но те не са достатъчно за формиране на самостоятелно правителство, пише британският вестник  „The Guardian“ . Другите важни резултати от изборите са пробива на крайнодяснатата партия „Вокс“ и разочароващото представяне на традиционната консервативна Народна партия.  \r\nВодената от Педро Санчес Социалистическа партия спечели 123 мандата, консервативната Народна партия – 66 мандата, дясноцентристката партия „Гражданите“ спечели 57 мандата, крайнолявата коалиция „Подемос“ – 42 мандата, а партията „Вокс“ спечели 24 мандата, в 350 местната долна камара на испанския парламент.  \r\nВъпреки че това гласуване беше третото на парламентарни избори за последните четири години, избирателната активност достигна 75,6%.  \r\nСанчес обяви резултатите и високата избирателна активност за доказателство, че испанците искат да продължат напред и отхвърлят политиките на икономии на неговите десни опоненти.  \r\nВсе пак Социалистическата партия ще трябва да търси подкрепата на други партии, за да постигне необходимото мнозинство от 176 места в парламента, за да формира правителство.  \r\nДори с подкрепата на „Подемос“, на социалистите няма да достигат 11 парламентарни мандата, за да имат мнозинство и ще трябва да търсят подкрепата и на по-малки регионални и националистически партии.  \r\n*** \r\nБиологичният баща на Джулиан Асандж изрази опасенията си, че неговия син може да прекара остатъка от живота си в затвора, в случай, че бъде екстрадиран в САЩ, пише британският вестник  „Mail“ .  \r\nДжон Шиптън наруши мълчанието си, след ареста на противоречивия основател на Уикилийкс по-рано този месец. Асандж беше изгонен от посолството на Еквадор в Лондон.  \r\nШиптън обяви, че Асандж е бил „изтъргуван“ между Еквадор и САЩ, в замяна на заем от Международния валутен фонд (МВФ), срещу неговото изгонване от посолството, където прекара последните седем години, преди да бъде арестуван на 11 април.  \r\nГоворейки публично за първи път след ареста на Асандж, Шиптън заяви, че неговия син е бил преследван и предаден от американски политици.  \r\n„Еквадор няма собствена валута. Използва американския долар. Не можеш да получиш заем от МВФ, докато САЩ не го одобрят. Това се случва след споразумението за преместване на Джулиан от посолството“, заяви Шиптън.", "date": "2019.04.29", "title": "Преглед на някои от основните теми в британския печат (Агенция \"Фокус)"}
{"url": "http://www.focus-news.net/news/2019/04/29/2651961/pregled-na-mezhdunarodnite-novini-do-6-chasa-agentsiya-fokus.html", "text": "Ден преди срещата в Берлин президентът на Косово Хашим Тачи заяви, че очаква либерализиране на визовия режим, предава македонската агенция “Макфакс“. \r\n\"Косово е изпълнило всички критерии и заслужава свободно движение като всички други граждани в региона и континента. Ако това не се случи, срещата в Берлин ще бъде разочароваща за гражданите на Косово ”, каза Тачи. \r\nТой изрази очакване вчера, че германският канцлер Ангела Меркел ще убеди сръбския президент Александър Вучич да признае независимостта на Косово. \r\nТой повтори твърденията за \"геноцид на Сърбия в Косово през 1998-1999 г.\", като отбеляза, че на тази среща ще се стреми да се търси отговорност от Белград за военните престъпление. \r\nТачи заяви, че е скептичен, че Белград и Прищина ще се споразумеят за продължаване на диалога, но че срещата в Берлин ще бъде призив за продължаване на диалога въз основа на възможността за постигане на всеобхватно споразумение за нормализиране на отношенията. \r\nВ рамките на форума е насрочена и пряка среща между Тачи и Вучич. \r\n*** \r\nСамолети кацащи на лондонското летища Гетуик, са пренасочени към летище Станстед, заради информации за поява на дрон, предаде ТАСС.  \r\nСтава дума за полети от Барселона, Амстедам и Ираклион. Още един полет от Берлин е пренасочен към летище Саутенд за дозареждане с гориво. Британски медии съобщават, че малко преди кацането на Гетуик, пилотите на един от самолетите са съобщили на пътниците, че в „непосредствена близост“ е забелязан дрон.  \r\nПрез декември миналата година летище Гетуик прекрати работа за няколко дни, във връзка с появата на два дрона над пистата. За една година летище Гетуик, което е разположено на 46 км от Лондон, обслужва повече от 45 милиона пътници. \r\n*** \r\nСоциалистическата партия на премиера Педро Санчес води на предсрочните парламентарни избори в Испания, след обработването на 90,5% от протоколите, предаде ТАСС, позовавайки се на испанското министерство на вътрешните работи.  \r\nСоциалистите печелят 122 места в 350-местния Конгрес на депутатите (долната камара на парламента). Консервативната Народна партия печели 65 места. Центристката партия „Гражданите“ печели 57 места, крайнолявата коалиция „Подемос“ получава 42 места, а крайнодясната партия „Вокс“ 24 места. Избирателната активност надвишава 75%, допълва агенцията.  \r\nГласуването на изборите за Генералните кортеси (двукамерен парламент) беше произведено в неделя в Испания. На изборите ще бъдат избрани 350 представители в Конгреса на депутатите, както и 208 представители на Сената (горната камара) на испанския парламент. \r\n*** \r\nЛидерът на Испанската социалистическа партия Педро Санчес заяви, че е готов да води преговори с други политически сили за формиране на правителство, предаде РИА Новости.  \r\nСлед обработване на 99,7% от бюлетините Социалистическата партия получава 123 мандата в долната камара на парламента, от общо 350 места.  \r\n„Тези избори демонстрираха, че испанския народ ясно иска през следващите четири години да управлява Социалистическата партия. Ние спечелихме изборите и ще управляваме Испания“, заяви Санчес пред свои привърженици в Мадрид, които скандираха „Да, това е възможно“. Това е лозунга на крайнолявата коалиция „Подемос“, която спечели 42 мандата на изборите. Лидерът на „Подемос“ Пабло Иглесиас вече заяви, че е готов да формира лява правителствена коалиция със Социалистическата партия. \r\n*** \r\nНай-малко един човек е загинал, а шестима души са били ранени, при въоръжено нападение в САЩ, съобщи телевизия Fox News. Стрелбата е открита от неизвестен нападател в близост до църква в град Балтимор, щата Мериленд, по време на пикник. На мястото на инцидента е пристигнала полиция. Причините за стрелбата се изясняват. \r\n*** \r\nПолицията в САЩ потвърди, че заподозрения за стрелбата в синагога в град Поуей, окръг Сан Диего, щата Калифорния, е действал самостоятелно, предаде ТАСС.  \r\nТова се казва в изявление на шерифа на окръг Сан Диего Бил Гор.  \r\n„В хода на разследването не са открити никакви доказателства, че Ърнест е действал, като част от организирана група. Ние смятаме, че той е действал сам при извършването на нападението“, се казва в изявлението.  \r\nПо думите на шерифа, на заподозрения за нападението ще бъде предявено обвинение в убийство първа степен и в опит за убийство. \r\n*** \r\nКомандващият на американската военноморска база Гуантанамо, в Куба, контраадмирала от военноморските сили на САЩ Джон Ринг беше освободен от заеманата длъжност след разследване, съобщи телевизия CNN. \r\nПо данни на телевизията, Ринг е уволнен във връзка „със загубата на увереност (от страна на командването) в неговите способности да ръководи“. Говорител на Южното командване на САЩ заяви, че уволнението е свързано със започнало през март разследване.  \r\nЗа временно изпълняващ длъжността на командващ е назначен заместикът на Ринг, бригаден генерал Джон Хаси.", "date": "2019.04.29", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/04/29/2651962/tass-vlastite-v-singapur-shte-vavedat-ogranicheniya-za-potrebitelite-na-internet.html", "text": "Правителството на Сингапур ще въведе ограничения за потребителите на Интернет, предаде  ТАСС . Премиерът на страната Ли Сянлун заяви, че целта на мярката е да бъде защитена свободата на словото и да бъде предотвратено разпространението на фалшиви новини, преди да могат да нанесат значителни вреди на обществото.  \r\n„Ние сме длъжни да наложим съответните юридически ограничения, които ще защитят свободата на словото, ще позволят на хората да обменят информация и собствени мнения“, заяви Ли Сянлун.  \r\nПремиерът на Сингапур подчерта, че „не съществуват общества, в които има абсолютна, неконтролируема свобода на словото“. \r\n„И САЩ, и европейски държави, в частност Германия, също така се борят с проблема за разпространяването на фалшиви новини“, заяви Ли Сянлун.  Светлин Божков", "date": "2019.04.29", "title": "ТАСС: Властите в Сингапур ще въведат ограничения за потребителите на Интернет"}
{"url": "http://www.focus-news.net/news/2019/04/29/2651958/mail-bashtata-na-dzhulian-asandzh-narushi-malchanieto-si.html", "text": "Биологичният баща на Джулиан Асандж изрази опасенията си, че неговия син може да прекара остатъка от живота си в затвора, в случай, че бъде екстрадиран в САЩ, пише британският вестник  „Mail“ .  \r\nДжон Шиптън наруши мълчанието си, след ареста на противоречивия основател на Уикилийкс по-рано този месец. Асандж беше изгонен от посолството на Еквадор в Лондон.  \r\nШиптън обяви, че Асандж е бил „изтъргуван“ между Еквадор и САЩ, в замяна на заем от Международния валутен фонд (МВФ), срещу неговото изгонване от посолството, където прекара последните седем години, преди да бъде арестуван на 11 април.  \r\nГоворейки публично за първи път след ареста на Асандж, Шиптън заяви, че неговия син е бил преследван и предаден от американски политици.  \r\n„Еквадор няма собствена валута. Използва американския долар. Не можеш да получиш заем от МВФ, докато САЩ не го одобрят. Това се случва след споразумението за преместване на Джулиан от посолството“, заяви Шиптън.   Светлин Божков", "date": "2019.04.29", "title": "„Mail“: Бащата на Джулиан Асандж наруши мълчанието си"}
{"url": "http://www.focus-news.net/news/2019/04/29/2651955/independent-zabranyavat-burkite-v-shri-lanka.html", "text": "На мюсюлманските жени в Шри Ланка ще бъде забранено да покриват лицата си, пише британският вестник  „Independent“ . Забраната е наложена с извънреден закон приет от президента на островната държава, дни след като повече от 250 души бяха убити при серия от бомбени атентати в столицата на страната Коломбо. Представители на администрацията на президента Майтрипала Сирисена заявиха, че всяка дреха или част от облеклото, които пречат на идентификацията на лицата на хората, ще бъдат забранени.  \r\nТова решение е резултат от дискусии в правителството на Шри Ланка, относно покриването на лицата. Представител на правителството заяви, че по съвет на премиера Ранил Викремесингхе, решението ще бъде отложено, докато не бъдат проведени разговори с мюсюлмански духовници,.  \r\nЕдна седмица след атентатите, католическите църкви в страната продължават да бъдат затворени, поради притеснения за сигурността.  \r\nПолицията в Шри Ланка съобщи, че са задържани 48 заподозрени, през последните 24 часа, като на цялата територия на страната са разположени контролни пунктове на силите за сигурност.   Светлин Божков", "date": "2019.04.29", "title": "„Independent“: Забраняват бурките в Шри Ланка"}
{"url": "http://www.focus-news.net/news/2019/04/29/2651964/gd-granichna-politsiya-normalen-e-trafikat-na-vsichki-granichni-kontrolno-propuskatelni-punktove-v-stranata.html", "text": "На българо-сръбската, българо-македонската, българо-гръцката, българо-турската и на българо-румънската граница трафикът е нормален на всички гранични контролно-пропускателни пунктове. Това съобщиха от  ГД \"Гранична полиция\" . Информацията за трафика на българските гранични контролно-пропускателни пунктове е към 06.00 ч.", "date": "2019.04.29", "title": "ГД \"Гранична полиция\": Нормален е трафикът на всички гранични контролно-пропускателни пунктове в страната"}
{"url": "http://www.focus-news.net/news/2019/04/29/2651963/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . Метеорологична обстановка: \r\nДнес облачността ще е по-често значителна, предимно висока. Около и след обяд ще се развива и купеста, и купесто-дъждовна облачност, на места ще превали. По-голяма вероятност за гръмотевични бури има в Източна България и Стара планина. Ще се появи слаб, в планинските райони - до умерен вятър от юг-югозапад. Максималните температури ще са между 20° и 25°. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n-\tВсички автомагистрали;  \r\n-\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n-\tпът I-1 Благоевград-ГКПП „Кулата“; \r\n-\tпът I-4 п. в. „Коритна“-Велико Търново-Шумен; \r\n-\tпът I-5 Русе-Велико Търново; \r\n-\tпът I-8 ГКПП „Калотина“-София; \r\n-\tпът I-9 Варна-Бургас; \r\n-\tпът II-18 Околовръстен път София; \r\n-\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: Движението от км 11+530 до км 16+560 в посока Бургас е ограничено поради ремонтно – възстановителни дейности на виадукти при км 13+140 и км 15+940. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\n−\tобособяване на две ленти за посоката Бургас – София и една лента за посока София – Бургас. Срок до 30.04.2019 г.; \r\n−\t обособяване по две ленти за посока Бургас – София и една лента посока София – Бургас. Срок до 02.05.2019 г.; \r\n−\t обособяване по една лента за посока София – Бургас и посока Бургас – София. Срок до 03.05.2019 г. \r\n−\t обособяване на две ленти за посоката София – Бургас и една лента за посока Бургас – София. Срок до 05.05.2019 г; \r\n−\t обособяване на две ленти за посоката Бургас – София и една лента за посока София – Бургас. Срок до 07.05.2019 г; \r\n−\t обособяване по една лента за посока София – Бургас и посока Бургас – София. Срок 07.05.2019 г. \r\nВъв връзка с предстоящите празници се въвежда реверсивно движение в участъка от км 18+530 до км 23+330, където платното в посока Бургас е затворено, като движението се осъществява двупосочно в платното посока София, поради ремонтни дейности на виадукт при км 20+840 както следва: \r\n−\t обособяване на две ленти за посоката Бургас – София  и една лента за посока  София – Бургас. Срок до 30.04.2019 г. \r\n−\t обособяване по две ленти за посока Бургас - София  и  една лента посока София – Бургас. Срок до 02.05.2019 г.; \r\n−\t обособяване по една лента за посока София - Бургас и посока Бургас – София. Срок до 03.05.2019 г. \r\n−\t обособяване на две ленти за посоката  София – Бургас  и една лента за посока  Бургас – София. Срок до 05.05.2019 г; \r\n−\t - обособяване на две ленти за посоката  Бургас – София  и една лента за посока  София – Бургас. Срок до 07.05.2019 г.; \r\n−\t На 07.05.2019 г. - обособяване по една лента за посока София - Бургас и посока Бургас – София. Срок 07.05.2019 г. \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г.;  \r\nДвижението от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г.; \r\nОбласт Пазарджик: \r\nДвижението в участъка от километър 88+994 до километър 89+354 в района на пътен възел „Пазарджик“ се осъществява двупосочно в една лента в платното посока София, поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Почасовите ограничения са следните: \r\n-\tПредвидено е двупосочно преминаване, като се обособяват по една лента за движение в двете посоки от км 88+994 до км 89+354 за периода от 10:00 часа всеки понеделник до 13:00 часа всеки петък; \r\nНа 02.05.2019 г. от 10:00 часа се обособяват по една лента за посока София – Бургас и посока Бургас – София до 10:00 часа на 03.05.2019 г.  \r\n-\tПредвидено е двупосочно преминаване, като се обособяват две ленти за движение в посока Бургас и една лента за движение в посока София от км 88+994 до км 89+354 за периода от 13:00 часа всеки петък до 17:00 часа всяка събота; \r\nНа 01.05.2019 г. се обособяват две ленти за движение в посока Бургас и една лента за движение в посока София от 10:00 часа /сряда/ 01.05.2019 г. до 10:00 часа на 02.05.2019 г. /четвъртък/. \r\nЗа периода на Гергьовден се обособяват две ленти за движение в посока Бургас и една лента за движение в посока София от 10:00 часа на 03.05.2019 г. до 10:00 часа на 05.05.2019 г. \r\n-\tПредвидено е двупосочно преминаване, като се обособяват една лента за движение в посока Бургас и две ленти за движение в посока София от км 88+994 до км 89+354 за периода от 17:00 часа всяка събота до 10:00 часа всеки понеделник. \r\nЗа периода на Великденските празници се обособяват една лента за движение в посока Бургас и две ленти за движение в посока София. Срок до 30.04.2019 г.  \r\nНа 03.05.2019 г. от 10:00 часа се обособяват една лента за движение в посока Бургас и две ленти за движение в посока София до 10:00 часа на 05.05.2019 г. \r\nЗа периода на Гергьовден се обособяват една лента за движение в посока Бургас и две ленти за движение в посока София от 10:00 часа на 05.05.2019 г. до 10:00 часа на 07.05.2019 г. \r\nЧасовият диапазон на реверсивното движение може да се променя при необходимост. \r\nАлтернативни маршрути: \r\nПърви вариант: ПВ „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ “Тракия“. \r\nВтори вариант: пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“. \r\nТрети вариант: пътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ “Тракия“. Срок до 31.05.2019 г.; \r\nДвижението по АМ \"Тракия\" в района на гр. Пазарджик в участъка от километър 88+994 до километър 89+354 в района на пътен възел „Пазарджик“ се осъществява двупосочно в една лента в платното посока София поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка.  \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г. \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва:  \r\n−\t От 28.04.2019г. – 10,00 до 30.04.2019 г.- 10,00 ч - обособяване на две ленти за посоката  Варна – София  и една лента за посока  София - Варна; \r\n−\t От 01.05.2019г. 10,00 ч до 02.05.2019 г. – 10,00 ч – обособяване по две ленти за посока Варна - София  и  една лента посока София - Варна; \r\n−\t От 02.05.2019г. 10,00 ч до 03.05.2019 – 10,00 ч - обособяване по една лента за посока София - Варна и посока Варна – София. \r\n−\t От 03.05.2019 г. до 05.05.2019 г. - обособяване на две ленти за посоката  София – Варна и една лента за посока Варна - София; \r\n−\t От 05.05.2019 г. до 07.05.2019 г. - обособяване на две ленти за посоката  Варна – София  и една лента за посока София - Варна; \r\n−\t На 07.05.2019 г. - обособяване по една лента за посока София - Варна и посока Варна – София. Срок 07.05.2019 г. \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 28.05.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. За празничните дни движението ще се осъществява както следва: \r\n−\t От 28.04.2019 г. – 10,00 ч до 30.04.2019 г.- 10,00 ч - обособяване на две ленти за посоката Варна – София и една лента за посока София - Варна; \r\n−\t От 01.05.2019 г. 10,00 ч до 02.05.2019 г. – 10,00 ч – обособяване по две ленти за посока Варна - София и една лента посока София - Варна; \r\n−\t От 02.05.2019 г. 10,00 ч до 03.05.2019 г. – 10,00 ч - обособяване по една лента за посока София - Варна и две ленти в посока Варна – София. \r\n−\t От 03.05.2019 г. до 05.05.2019 г. - обособяване на две ленти за посоката  София – Варна  и една лента за посока  Варна - София; \r\n−\t От 05.05.2019 г. до 07.05.2019 г. - обособяване на две ленти за посоката  Варна – София и една лента за посока София - Варна; \r\n−\t На 07.05.2019 г. - обособяване на една лента за посока София - Варна и   две ленти посока Варна – София. Срок 07.05.2019 г. \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.05.2019 г.; \r\nОбласт Варна: \r\nДвижението в участъка Неофит Рилски – Девня от км 389+717 до км 400+100 се осъществява двупосочно в дясното платно посока София – Варна поради ремонтни дейности. Затворено за движение е лявото платно в посока София. Ограничено е качването в посока София на пътен възел \"Неофит Рилски\", като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Ограничено е слизането от АМ \"Хемус\" на пътен възел \"Неофит Рилски\", като движението е пренасочено по път I-2 Шумен – Варна. Срок до 24.05.2019 г.; \r\nДвижението в участъка п.в. „Повеляново” – п.в. „Слънчево” от км 406+850 до км 416+200 се осъществява двупосочно в платното посока Варна поради ремонтни дейности. Ограничено е движението в платно посока София. Движението се отбива при км 416+200 до км 406+850 по път I-2 Русе – Варна. Ограничено е качването в посока София от п.в. „Слънчево“ и слизането в посока Слънчево и Тополи на п.в. „Слънчево“. Движението е пренасочено по път I-2 Русе – Варна. Срок до 24.05.2019 г. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението на виадукт „Звездица\" от км 2+511 до км 2+911 се осъществява в платното в посока Бургас. Прехвърлянето на движението е при км 2+329 и обратно при км 3+138 като се използват съществуващите преходи в разделителната ивица.Срок до 07.05.2019 г. \r\nАМ „Струма“:  няма ограничения. Въведени ограничения по основните пътни направления: \r\nПроходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС;  \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Благоевград: \r\nДвижението по път I-1 Благоевград – Кресна в участъка от гр. Благоевград до отклонение за с. Стара Кресна от км 360+000 до км 392+500 се осъществява с повишено внимание поради косене на трева и изрязване на храсти. Водачите да се движат с повишено внимание и съобразена скорост, съобразно създадената организация на движение. Срок до 30.04.2019 г. \r\nОбласт Монтана: \r\nДвижението в участъка с. Белотинци – Монтана от км 73+542 до км 102+000 се осъществява в едната лента поради почистване на пътното платно от инертни материали. Движението се регулира от сигналисти на място. Срок до 30.04.2019 г. \r\nДвижението в участъка с. Белотинци – с. Краводер от км 73+542 до км 125+450 се осъществява в една лента поради възстановяване на ограничителни системи /мантинели/. Движението се регулира от сигналисти на място. Срок до 30.04.2019 г. \r\nОбласт София: \r\nВъвежда се реверсивно движение в участъка София – Перник при Владая от км 276+162 до км 277+610. Всеки работен ден се обособяват две ленти в посока София за времето от 06:00 до 10:00 часа. Срок 30.06.2019 г. \r\nДвижението по път Ботевград – София в участъка от Люти дол до местност „Рибни вир“ от км 175+600 до км 205+600 се осъществява поетапно в една лента поради ремонтни дейности на асфалтовата настилка. Скоростта се ограничава до 40 км/ч. Срок 31.05.2019 г. \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.06.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.05.2019 г.; \r\nДвижението по път Ботевград – София в участъка с. Врачеш – м. Рибник от км 196+000 до км 205+600 се осъществява в една лента поради ремонтни дейности на асфалтовата настилка. Движението се извършва двупосочно в лентата посока Ботевград, като скоростта се ограничава до 40 км/ч. Срок до 30.04.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок 29.04.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.05.2019 г.; \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 21.06.2019 г.; \r\nОбласт Шумен: \r\nДвижението по път I-2 между Нови Пазар и Зайчино ореше от км 138+103 до км 146+760 се осъществява в една лента поради облицоване на канавки и частични ремонтни дейности на асфалтовата настилка. Срок до 30.04.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Ловеч:   \r\nДвижението в участъка п.в. „Абланица“ – Севлиево от км 50+500 до км 69+832 се осъществява с повишено внимание поради подравняване на банкети под ограничителни системи. Срок до 10.05.2019 г. \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.05.2019 г.; \r\nОбласт Кърджали: \r\nДвижението по път Хасково – Кърджали в участъка граница с област Хасково – с. Калинка от км 319+000 до км 336+000 се осъществява с повишено внимание поради извършване на частични ремонтни дейности на асфалтовата настилка. Движението е сигнализирано с пътни знаци и сигналисти. Срок до 30.04.2019 г.; \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Пловдив: \r\nДвижението по път Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 03.05.2019 г. \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nДвижението в участъка Искра – Венец от км 433+500 до км 400+000 се осъществява с повишено внимание поради частични ремонтни дейности на асфалтовата настилка. Водачите да се движат с повишено внимание и съобразена скорост. Участъка се регулира от пътни знаци. Срок до 30.04.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\nОбласт Бургас: \r\nДвижението по път I-9 от км 240+526 до км 241+802 в участъка „Варна-Бургас” в урбанизираната територия на гр. Бургас рехабилитация на бул. „Проф. Яким Якимов” (от кръговото кръстовище с бул. „Стефан Стамболов” до кръговото кръстовище с ул. „Янко Комитов”) съгласно Заповед № РД-11-269/08.03.2019 г. поради извършване на  ремонтни дейности на дясното платно за движение. Изцяло се затваря дясното платно. Движението се извършва двупосочно в лявото платно. Срок: до 15.05.2019 г. \r\nДвижението в участъка Баня – Слънчев бряг от км 189+000 до км 191+000 се с осъществява с повишено внимание поради частични ремонтни дейности на асфалтовата настилка и ремонт на водостоци. Участъкът е сигнализиран с пътни знаци. Срок 14.05.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 30.04.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението по път Баня – Слънчев бряг от км 184+000 до км 186+000 се осъществява с повишено внимание поради частични на ремонтни дейности на асфалтовата настилка, ремонт на водостоци и оформяне на банкети. Участъкът е сигнализиран с пътни знаци. Срок до 30.04.2019 г. \r\nДвижението в участъка Баня – Свети Влас от км 198+718 до 199+541 се осъществява с повишено внимание поради изграждане на водосток и частични ремонтни дейности на асфалтовата настилка. Скоростта на движение е ограничена до 40 км/ч.  Движението се регулира с пътни знаци. Срок до 09.05.2019 г. Състояние на републиканската пътна мрежа: \r\nРемонтни дейности и временна организация на движението /ВОД/: \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности.  \r\nОбходен маршрут: Път III-198 с. Дрангово – с. Ръждак – гр. Петрич и обратно. Срок до 31.07.2019 г. \r\nРемонтни дейности:  \r\nПът ІІ-19: Движението по път IІ-19 Симитли – Разлог в участъка от гр. Симитли до проход „Предел“ от км 0+000 до км 21+400 се осъществява с повишено внимание поради косене на трева и изрязване на храсти. Водачите да се движат с повишено внимание и съобразена скорост, съобразно създадената организация на движение. Срок до 30.04.2019 г.; \r\nПът ІІІ-106: Движението по път IІІ-106 Благоевград – ГКПП „Станке Лисичково“ от км 0+000 до км 24+000 се осъществява с повишено внимание поради косене на трева и изрязване на храсти. Водачите да се движат с повишено внимание и съобразена скорост, съобразно създадената организация на движение. Срок до 30.04.2019 г. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Обходен маршрут: общинския път Черноморец – Созопол. Срок до 31.05.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-79: Движението по път II-79 Средец – Бургас от км 88+112 до км 89+598 в урбанизираната територия на гр Бургас от кръстовище с ул. „Александър „Коджакафалията” до кръстовище с път 7909 се осъществява двупосочно в едно платно поради ремонтни дейности на дясното платно за движение. Срок до 30.04.2019 г.; \r\nПът II-99: Движението по път ІІ–99 Бургас – Царево на надлеза при гр.Черноморец при км 14+882 се осъществява двупосочно при стеснение на участъка до 5,50 м. поради увредена конструкция на надлеза. Срок до 31.12.2019 г.; \r\nПът III-208: Движението по път III-208 Добромир – Руен от км 51+100 до км 82+700 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.04.2019 г. \r\nПът III-208: Движението по път III-208 Добромир – Айтос от км 51+100 до км 92+000 се осъществява в една лента поради почистване на банкети. Участъкът е сигнализиран с пътни знаци. Срок до 30.04.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 30.06.2019 г.; \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г. ; \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г.; \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 28.06.2019 г.; \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът III-7306: Движението по път III-7306 Сунгурларе – Славянци от км 12+350 до км 14+600 се осъществява с повишено внимание поради направа на нов водосток. Скоростта е ограничена до 40 км/ч. Участъкът се регулира от пътни знаци. Срок до 28.06.2019 г. \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г.  \r\nПът ІІІ –7909: Движението по път III-7909 Горно Езерово – Братово от км 11+000 до км 12+000 се осъществява с повишено внимание поради частични ремонтни дейности на асфалтовата настилка.Участъкът е сигнализиран с пътни знаци. Срок: до 10.05.2019 г.  \r\nОПУ-Варна: \r\nВременно са въведени следните ограничения за движение на МПС:  \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 31.05.2019 г. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 31.05.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nРемонтни дейности: \r\nПът 101: Движението по път III-101 Михайлово – Хайредин от км 61+500 до км 66+300 се осъществява в една лента поради частични ремонти на асфалтовата настилка. Участъкът е сигнализиран с пътни знаци. Срок до 15.05.2019 г.; \r\nПът 133: Движението по път III-133 Манастирище – Михайлово от км 19+000 до км 36+400 се осъществява в една лента поради частични ремонти на асфалтовата настилка. Участъкът е сигнализиран с пътни знаци. Срок до 15.05.2019 г.; \r\nПът ІІІ-134: Движение по път ІІІ-134 Бяла Слатина – Горна Бешовица от км 6+000 до км 38+000 се осъществява с повишено внимание поради рязане и събиране на храсти. Участъка е сигнализиран с пътни знаци. Срок до 13.05.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.05.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.05.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.05.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-609: Движението по път III-609 Чуково – Гостилица при км 72+050 се осъществява в едната лента поради извършване на ремонтни дейности на мостово съоръжение. Движението се регулира с пътни знаци. Срок до 02.05.2019 г.” \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.05.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.05.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път Генерал Тошево – ГКПП „Кардам“ от км 71+000 до км 84+000 се осъществява с повишено внимание поради ремонтни дейности на асфалтовата настилка. Срок до 08.05.2019 г. \r\nПът II-71: Движението по път II-71 Добрич – Силистра от км 91+500 до км 101+800 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци.Срок до 29.04.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 30.04.2019 г. \r\nРемонтни дейности:  \r\nПът III-107: Движението по път III-107 Пастра – Рилски манастир от км 27+575 до км 27+825 се осъществява в една лента поради аварийно-въстановителни дейности по укрепването свлачищни процеси: падащи камъни, свлачище, срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Срок до 15.06.2019 г.; \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок 30.04.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-305: Движението по път III-305 Ъглен – Боаза от км 34+000 до км 51+800 се осъществява с повишено внимание поради подравняване на банкети и почистване на окопи. Водачите да се движат със съобразена скорост. Срок: 30.04.2019г. \r\nПът ІІІ-402: Движението по път ІІІ-402 язовир Сопот – гара Добродан от км 6+000 до км 30+548 се осъществява с повишено внимание поради частични ремонти на асфалтовата настилка. Срок 10.05.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т. поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. На определени участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 31.05.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.06.2019 г.; \r\nРемонтни дейности:  \r\nПът ІІ-11: Движението по път ІІ-11 с. Орсоя – гр. Лом се осъществява в една лента поради рязане на храсти надвиснали над пътното платно. Движението се регулира от сигналисти на място. Срок до 18:00 часа на 30.04.2019 г.; \r\nПът ІІ-13: Движението по път ІІ-13 Крапчене - Липен от км 0+000 до км 10+060 се осъществява в една лента поради извършване на ремонтни дейности по участъци от пътната настилка. Движението е ограничено до 40 км/ч. Срок до 31.05.2019 г.; \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 31.05.2019 г. \r\nПът III-102: Движението по път ІІІ-102 с. Превала – с. Митровци от км 43+380 до км 56+123 се осъществява в една лента поради извършване на ремонтни дейности и почистване на пътната настилка. Движението се регулира от сигналисти на място. Срок до 31.05.2019 г.; \r\nПът III-162: Движението по път III-162 с. Горна Бела речка – с. Стояново от км 18+000 до км 35+000 се осъществява в една лента поради косене на храсти, кастрене на дървета, почистване на банкети и окопи. Движението се регулира от сигналисти на място. Срок до 30.04.2019 г.; \r\nПът III-1301: Движението по път III-1301 с. Фурен – с. Лехчево от км 23+600 до км 30+580 се осъществява в една лента поради косене на храсти, кастрене на дървета, почистване на банкети и окопи. Движението се регулира от сигналисти на място. Срок до 30.04.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности: \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: \r\nПът II-63: Движението по път II-63 с. Видрица – с. Ребро от км 23 до км 30 се осъществява в една лента поради ремонтни дейности на асфалтовата настилка. Движението се регулира с пътни знаци. Срок до 03.05.2019 г.  \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.05.2019 г.; \r\nПът III-623: Движението по път III-623 с. Жедна – с. Извор от км 24 до км 30 в участъка се осъществява в една лента поради машинно подравняване на банкети, оформяне на земни окопи, изсичане на храсти, в двете направления. Срок до 03.05.2019 г.;  \r\nПът III-623:  Движението по път III-623 Егълница – Лобош от км 36 до км 41 се осъществява в една лента поради ремонтни дейности на асфалтовата настилка. Организацията на движението се регулира с пътни знаци. Срок до 03.05.2019 г.     \r\nПът III-811: Движението по път III-811 Ракита – Брезник от км 31+500 до 34+000 в района на гр. Брезник се осъществява в една лента поради частични ремонтни дейности на асфалтовата настилка. Организацията на движение се регулира с пътни знаци. Срок до 03.05.2019 г.;   \r\nПът III-6233: Движението по път III-6233 Земен – Блатешница от км 1+500 до км 5+000 се осъществява в една лента на определени участъци поради машинно подравняване на банкети и оформяне на земни окопи. Организацията на движение се регулира с пътни знаци. Срок до 03.05.2019 г.; \r\nПът III-6372: Движението по път III-6372 Вукан – Стайчовци – Пали лула от км 7+000 до км 10+000 се осъществява в една лента поради машинно подравняване на банкети. Движението се регулира с пътни знаци. Срок до 30.04.2019 г. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради СМР. Срок до 16.06.2019 г. \r\nОбходен маршрут: през уличната мрежа на Ясен. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут:  По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: \r\nПът II-34: Движението по път II-34 Жернов – Никопол от км 41+300 до км 43+100 се осъществява с повишено внимание поради частични и довършителни ремонтни дейности и оформяне на окопи и улеи. Срок до 30.04.2019 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности:  \r\nОПУ-Разград: \r\nВременно са въведени следните ограничения за движение на МПС: няма \r\nРемонтни дейности:  \r\nПът III-702: Движение по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента за движение, поради изпълнение превантивен ремонт на пътя. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 27.05.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.05.2019 г.  \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г. \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІ-21: Движението по път ІІ-21 гр. Тутракан – с. Калипетрово от км 55+496 до км 115+432 се осъществява в една поради полагане на хоризонтална маркировка . Движението се регулира със знаци и конуси. Срок до 07.05.2019 г. \r\nПът ІІ-23: Движението по път ІІ-23 Исперих - Дулово в участъка от границата с Област Разград до края на гр.Дулово от км 94+200 до км 116+546 се осъществява в една лента с повишено внимание поради полагане на хоризонтална маркировка . Движението се регулира със знаци и  конуси. Срок до 07.05.2019 г. \r\nПът ІІ-71: Движението по път ІІ-71 Силистра - Добрич в участъка от началото на пътя до границата с Област Добрич от км 0+000 до км 32+729 се осъществява в една лента с повишено внимание, поради полагане на хоризонтална маркировка . Движението се регулира със знаци и  конуси. Срок до 29.04.2019 г. \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.06.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.06.2019 г. \r\nРемонтни дейности:  \r\nПът II-48: Движението по път II-48 Омуртаг – Котел – път I-7 от км 18+000 до км 36+000 се осъществява с повишено внимание поради оформяне на земни окопи. Участъкът е сигнализиран с пътни знаци. Срок до 30.04.2019 г. \r\nПът II-48: Движението по път II-48 Омуртаг – Котел – път I-7 от км 18+000 до км 62+320 се осъществява с повишено внимание поради полагане на хоризонтална маркировка. Участъкът е сигнализиран с пътни знаци. Срок до 10.05.2019 г.; \r\nПът II-48: Движението по път II-48 Омуртаг – Котел – път I-7 от км 30+000 до км 36+000 се осъществява с повишено внимание поради извършване на механизиран земен изкоп. Участъкът е сигнализиран с пътни знаци. Срок до 30.04.2019 г. \r\nПът ІІ–53: Движението по път ІІ-53 от гр. Сливен до с. Крушаре от км 126+000 до км 136+000 се осъществява с повишено внимание поради изрязване на храсти. Участъкът е сигнализиран с пътни знаци. Срок до 30.04.2019г. \r\nПът III-706: Движението по път III-706 Търговище – Ябланово – Тича от км 7+500 до км 20+737 се осъществява с повишено внимание поради полагане на хоризонтална маркировка. Участъкът е сигнализиран с пътни знаци. Срок до 10.05.2019 г. \r\nОПУ-Смолян: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.05.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.05.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г. \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.05.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.05.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание, поради изпълнение на строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.06.2019 г.; \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.09.2019 г.; \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности.  \r\nОбходен маршрут: по път Зетьово – Чирпан – Ценово – Целина и обратно. Срок до 15.05.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г.; \r\nРемонтни дейности: \r\nПът II-66: Движението по път II-66 Чирпан – Мирово от км 103+500 до км 120+000 се осъществява в една лента поради ремонтни дейности. Движението се регулира от сигналисти. Срок до 03.05.2019 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.05.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г. \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nПът IIІ-5102: Ограничено е движението на всички ППС по път III-5102 „Буховци – Острец“,поради ремонт на мост при км 13+900. Обходен маршрут – с.Буховци – Път I-4 „Шумен-Търговище“ – TGV1166 /I-4 „Търговище-Пробуда“/ - с.В.Левски – с.Ловец – с.Острец - /III-5102/ и обратно. В затворения участък от Път III-5102 ще се пропускат единствено МПС, които пътуват до с.Буховци. Срок до 31.05.2019 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до  км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 30.06.2019 г. \r\nРемонтни дейности:  \r\nПът III-5508: Движението по път III-5508 Камен връх – Стефан Караджово от км 27+000 до км 27+600 се осъществява в една лента поради фрезоване и ремонтни дейности на асфалтовата настилка. Движението се регулира с пътни знаци. Срок до 30.04.2019 г. \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2019 г.; Опасност от падащи камъни:  Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-84", "date": "2019.04.29", "title": "Актуална пътна обстановка"}
{"url": "http://www.focus-news.net/news/2019/04/29/2651966/predstoyashti-mezhdunarodni-sabitiya-za-29-april-agentsiya-fokus.html", "text": "***  Среща на лидери на страните от Западните Балкани с Ангела Меркел и Еманюел Макрон \r\n***  Премиерът и министрите ще обсъждат намаляване на данъците и други реформи предложени от президента \r\n***  Четвърта фаза на парламентарните избори в Индия \r\n***  Среща на хиляди племенни и селищни старейшини, които ще обсъдят мирните преговори между САЩ и талибаните \r\n***  Съветът за сигурност ще обсъди ситуацията в Близкия изток", "date": "2019.04.29", "title": "Предстоящи международни събития за  29 април  (Агенция \"Фокус\")"}
{"url": "http://www.focus-news.net/news/2019/04/29/2651967/nimh-vremeto-shte-bade-oblachno-i-na-otdelni-mesta-shte-prevali-i-pregarmi.html", "text": "Днес облачността ще е по-често значителна. След обяд ще се развие купеста облачност и на отделни места ще превали и прегърми. По-голяма е вероятността за гръмотевици в Източна България и Стара планина. Ще духа слаб, в Източна България до умерен южен вятър. Максималните температури ще са между 20° и 25°, в София около 21°. Атмосферното налягане е малко по-ниско от средното за месеца и през деня бавно ще се понижава. Такава е прогнозата за времето на  Националния институт по метеорология и хидрология (НИМХ) , съобщи за  Агенция \"Фокус\"  дежурният синоптик Христо Христов.    \r\nНад Черноморието облачността ще е разкъсана. Само на изолирани места след обяд ще превали. Ще духа слаб юг-югоизточен вятър. Максимални температури - между 16° и 19°. Температурата на морската вода е 13-14°. Вълнението на морето ще бъде 1-2 бала.   \r\nНад планините ще има значителна облачност. В следобедните часове ще има превалявания, на повече места в Стара планина, където ще има и гръмотевична дейност. Ще духа до умерен южен, по най-високите върхове – югозападен вятър. Максимална температура на 1200 метра – около 15°, на 2000 метра – около 7°.", "date": "2019.04.29", "title": "НИМХ: Времето ще бъде облачно и на отделни места ще превали и прегърми"}
{"url": "http://www.focus-news.net/news/2019/04/29/2651951/rossiyskaya-gazeta-zavedoha-delo-sreshtu-vinovnite-za-zamarseniya-petrol.html", "text": "Виновните за замърсения петрол, изнасян от територията на Русия към Източна Европа по тръбопровода „Дружба“, ще бъдат подведени под отговорност до една седмица, пише руският вестник  „Российская газета“ . Срещу тях вече е заведено дело, въпреки че конкретни компании не се посочват. Предварително е известно, че те са замърсили тръбопровода преднамерено и юристи допускат възможността, виновните да бъдат заставени да компенсират загубите.  \r\nПо данни на руското министерство на енергетиката, в петролопровода „Дружба“, е попаднала суровина с повишено съдържание на органически хлориди. След като „Транснефт“ е открила замърсяването, веднага се е постарала да локализира огнището и е пренасочила потока, но на 19 април замърсената партида е достигнала до границата с Беларус. Петрол с хлориди може да навреди на оборудването на преработващите заводи и по тази причина беларуските власти са преустановили по-нататъшното транспортиране на петрол.  \r\nПо-късно, на 24 април, транспортирането по тръбопровода „Дружба“ прекрати Полша, а на 25 април същото направи и Украйна.   Светлин Божков", "date": "2019.04.29", "title": "„Российская газета“: Заведоха дело срещу виновните за замърсения петрол"}
{"url": "http://www.focus-news.net/news/2019/04/29/2651965/predstoyashti-sabitiya-v-stranata-za-29-april-agentsiya-fokus.html", "text": "*** \r\nОт 17.00 часа в Гранд хотел София ще се проведе първата конференция за алтернативни източници на природен газ, с акцент върху втечнения природен газ. Конференцията е на тема „Отключване на бизнес потенциала на източноевропейските газови пазари – конкуренция, алтернативи, пазари, проекти, сигурност чрез диверсификация. Случаят LNG“. \r\n*** \r\nОт 18.00 часа в зала 3 на НДК ще бъдат връчени наградите „Златна муза“. \r\n*** \r\nОт 18.00 часа в храм „Св. Параскева“ хорът на софийските момчета с диригент проф. д-р Адриана Благоева ще изнесе  традиционния си Великденски концерт. \r\n*** \r\nОт 11.30 часа на пл. „Акад. Николай Хайтов“ ще се състои Великденски концерт на Виевската фолклорна група. От 17.00 часа ще се проведе флашмоб на клуба по модерен балет „Косара“ по повод Световния ден на танца.  \r\n*** \r\nОт 11.00 часа до 12.00 часа в Експозиционен център „Флора“ ще се състои ателие „Работилница за цветни фантазии“. От 17.00 часа до 18.00 часа ще се състои кукленият театрален спектакъл „Магазинче за ноти“.  \r\n*** \r\nВ 11.00 ч. в подножието на Алботинския скален манастир край село Градец ще се проведе осмото издание на фолклорния събор \"Алботин\". Кметът Огнян Ценков ще приветства участниците в събора. \r\n*** \r\nОт 11.00 часа и от 12.45 часа в Кино „Икар“ ще се състоят прожекциите на филма „Парка на чудесата“, а от 14.30 часа, 17.45 часа и от 21.00 часа – на „Отмъстителите: Краят“.  \r\n*** \r\nОт 14.00 часа в Клуба на пенсионера в кв. „Калкас“ ще се състои кулинарна изложба на козунаци и писани яйца „Великден“.  \r\n*** \r\nОт 17.30 часа в Центъра за отдих на открито в кв. „Изток“ ще се състои празничен концерт „Хубав ден Великден“.  \r\n*** \r\nОт 15.30 часа в клуб „Миньор“ ще се проведе съвременен дайджест „Атлас – новото познание на познатите страни“.  \r\n*** \r\nОт 12.00 часа до 13.00 часа на площад „Стефан Стамболов“ ще се състои концерт с участието на ансамбъл „Дилянка“, а от 16.00 часа до 17.00 часа – концерт на Духов оркестър-Пловдив.  \r\n*** \r\nОт 16.00 до 17.00 часа на площад „Стефан Стамболов“ ще се проведе  Концерт на Духов оркестър – Пловдив.  \r\n*** \r\nОт 09.00 часа ще бъде открит реставрирани храм „Св. Преображение Господне“. От 11.00 часа квартет „Светоглас“ и Първи български хор „Янко Мустаков“ ще изнесат концерт. \r\n*** \r\nОт 13.00 часа в село Българско Сливово ще се проведе Регионален фолклорен фестивал „От Лазарица до Гергьовден“.  \r\n*** \r\nОт 08.00 часа до 10.00 часа бронетанкова техника ще се придвижи на собствен ход по улиците на града.  \r\n*** \r\nОт 09.30 часа в манастирския храм-паметник „Рождество Христово“ край гр. Шипка ще се състои Св. Божествена Златоустова литургия.  \r\n*** \r\nОт 16.30 часа в кв. „Железник“ ще се състои Фолклорен празник „Да запеем, заиграем на Великден и мегдана“.  \r\n*** \r\nОт 11.30 часа в парка зад читалище „Св. Св. Кирил и Методий 1914“ ще се състои общоградско надборване с яйца и празник за Великден.", "date": "2019.04.29", "title": "Предстоящи събития в страната за 29 април (Агенция „Фокус“)"}
{"url": "http://www.focus-news.net/news/2019/04/29/2651969/reuters-pravitelstvenite-sili-v-libiya-sa-iztlaskali-armiyata-na-haftar-v-tripoli.html", "text": "В предградията на Триполи продължават сраженията между силите, контролирани от националното правителство на Либия и армиите на маршал Халиф Хафтар, предаде агенция  Reuters . Правителствените сили са успели да изтласкат противника в южните райони на града.  \r\nВ района Айн Зар, разположен южно от либийската столица, правителствените сили са успели да изтласкат силите на Хафтар с 1,5 км. от заеманите до момента позиции.  \r\nПо данни на телевизия „Al Jazeera“ подразделенията на Хафтар до момента не са успели да завземат международното летище в Триполи, което остава под контрола на правителствените войски. Сраженията продължават в непосредствена близост до летището.   Светлин Божков", "date": "2019.04.29", "title": "Reuters: Правителствените сили в Либия са изтласкали армията на Хафтар в Триполи"}
{"url": "http://www.focus-news.net/news/2019/04/29/2652148/tanjug-sreshtata-za-zapadnite-balkani-v-berlin-albantsi-protestirat-pred-bundestaga-sreshtu-promyanata-na-granitsite.html", "text": "Докато в Берлин е в ход срещата за Западните Балкани, пред сградата на Бундестага във федералната германска столица се събраха албанци, които протестират срещу промяната на границите като начин за нормализиране на двустранните отношения между Косово и Сърбия, предава  Tanjug , държавната информационна агенция на западната ни съседка. \r\n\"Те носеха плакати с лозунги срещу промяната на границите на Косово, но в същото време държаха знамената на Велика Албания\", съобщава агенцията. \r\nСъгласно разпространените данни, пред германския парламент са се събрали \"няколко десетки албанци\". Исканията им са да не се допусне \"боснаизация\" на най-младата държава на Балканите.  Тереза Герова", "date": "2019.04.29", "title": "Tanjug: Срещата за Западните Балкани в Берлин: Албанци протестират пред Бундестага срещу промяната на границите"}
{"url": "http://www.focus-news.net/news/2019/04/29/2651971/blagoevgrad-trafikat-na-granichnite-punktove-kulata-i-ilinden-e-normalno-natovaren.html", "text": "Трафикът на граничните пунктове „Кулата“ и „Илинден“ е нормално натоварен. Това съобщиха за  Радио „Фокус“ – Пирин  от Главна дирекция „Гранична полиция“. На българо-македонската граница, движението също се извършва без забавяния. \r\nДенис НИКИФОРОВ", "date": "2019.04.29", "title": "Благоевград: Трафикът на граничните пунктове „Кулата“ и „Илинден“ е нормално натоварен"}
{"url": "http://www.focus-news.net/news/2019/04/29/2651972/denyat-29-april-v-svetovnata-istoriya.html", "text": "През 1707 г. английският парламент приема акт за англо-шотландска уния, с която се утвърждава новото наименование на страната - Кралство Великобритания. Кралица Анна и нейните наследници стават крале на Великобритания. През 1923 г. е основан руският спортен клуб ЦСКА - Москва. През 1945 г. Адолф Хитлер и Ева Браун се венчават в подземния бункер на Фюрера. На следващия ден и двамата се самоубиват. По това време американските войски освобождават концлагеристите от Дахау, екзекутирайки 122 души от охраната. Дахау е първият и най-продължително съществувал концлагер, основан от германските националсоциалисти. За 12 години през него минават над 200 000 души от цяла Европа. От 1965 г. е музей-паметник. През 1992 година в Лос Анджелос, САЩ, избухват едни от най-кървавите масови безредици, основани на етническата нетърпимост. В расовия конфликт загиват около 55 души.  \r\nНа 29 април са родени: Мирча Верою, румънски режисьор; Лони Донеган (псевдоним на Антъни Донеган), британски поп-изпълнител; Фред Зинеман, американски сценарист и режисьор; Харолд Клейтън Юри, американски физик и физико-химик; Александър ІІ – руски император. На тази дата умират: Алфред Хичкок, англо-американски режисьор, продуцент и актьор; Жак Мартиен, френски религиозен философ, водещ представител на неотомизма; Вилхелм Йозеф Франц фон Лееб, германски офицер, генерал-фелдмаршал; Ървинг Фишер, американски икономист и статистик; Константинос Кавафис, гръцки поет; Хенрих Антонович Леер, руски офицер. \r\n2018 г.  \r\nБританският министър на вътрешните работи Амбър Ръд подава оставка. Ръд е обвинена в подвеждане на парламента след изказване пред депутатите, че нейното ведомство не е имало конкретни цели за депортиране на нелегални имигранти, но впоследствие признава, че такива инструкции са съществували без обаче тя да знае за това. \r\n2016 г. \r\nЕдинадесет души са загинали, а двама се водят за изчезнали при катастрофа на хеликоптер в Норвегия. \r\n2015 г. \r\nЗеметресението в Непал премества столицата Катманду с 3 метра на юг. \r\n2014 г. \r\nВ Тайланд са назначени нови парламентарни избори за 20 юли поради обявяване за недействителни проведените на 2 февруари. \r\n2013 г. \r\nПри взрив в Прага загиват 4 човека, а над 50 са ранени. \r\n2012 г. \r\nЧерна гора става 154-тият член на Световната търговска организация. \r\n2012 г. \r\nПри нападение на метежници от ислямистката организация Боко Харам срещу университета в Кано, Нигерия загиват 21 човека по време на християнска служба. Вълната на насилие залива Нигерия след избиране на христианина Гудлак Джонатан за президент. \r\n2011 г. \r\nКралят на Бахрейн Хамад бин Иса Ал Халифа обвини Иран като една от страните, която от дълго време подготвя заговор за преврат в страната. \r\n2011 г. \r\nСъстои се сватбата на Уилям, Херцог на Кеймбридж и Кейт Мидълтън. \r\n2006 г. \r\nТурският президент Ахмет Недждет Сезер налага вето на новия закон за социална сигурност. Възраженията на президента касаят първия параграф от чл. 6 от закона, засягащ избора и назначаването на членове на Управителния съвет на Националния комитет за социална сигурност. Текстът предвижда това да става чрез директно назначаване на представители на Министерството на труда и социалната сигурност, Министерството на финансите и Съветничеството по Хазната. Според президента, изваждането на тези назначения от общата схема за назначаване чрез укази, противоречи на възприетата в конституцията парламентарна демократична система и на самия дух на конституцията. \r\n2005 г. \r\n“Епъл” пуска на пазара новата си операционна система Mac OS X v10.4 Tiger. \r\n1999 г. \r\nПри Операция „Съюзна сила“ на НАТО в Югославия е разрушена Авалската телевизионна кула (203 м) край Белград. \r\n1993 г. \r\nЕлизабет II обявява, че Бъкингамският дворец за първи път ще бъде открит за туристи, а приходите от входни билети ще отидат за ремонт на пострадалия при пожар Уиндзорски замък. \r\n1986 г. \r\nБангладеш попада под опустошителен циклон, който става причина за смъртта на 139 хил. души; без дом остават над 10 млн. души. \r\n1986 г. \r\nПри пожар в обществената библиотека на Лос Анджелис изгарят или са повредени 400 хил. тома книги. \r\n1992 г. \r\nВ Лос Анджелис възникват масови безредици на етническа основа, при които загиват 55 души. \r\n1978 г. \r\nВ Дания е отменено смъртното наказание. \r\n1977 г. \r\nВ Сикстинската капела римският папа и главата на англиканската църква епископ Кентърбърийски за първи път провеждат съвместна служба. \r\n1970 г. \r\nПо време на Виетнамската война, войските на САЩ и Южен Виетнам нахлуват в Камбоджа. \r\n1952 г. \r\nВлиза в сила договорът за създаване на АНЗЮС. АНЗЮС е военнополитически блок на Австралия, Нова Зеландия и САЩ. Името му е абревиатура, образувана от началните букви на имената на държавите участнички. Договорът за създаване на АНЗЮС е подписан на 1 септември 1951 г. в Сан Франциско. Организацията има за цел да се противопостави на експанзията на СССР и Китай в Югоизточна Азия. АНЗЮС се ръководи от Съвет на министрите на външните работи и Военен комитет. Няма постоянна щаб-квартира и редовно действащ апарат. \r\n1946 г. \r\nЗавършва международният процес срещу главните политически фигури на Япония, въвлекли страната във Втората световна война в съюз с режимите на Германия и Италия. \r\n1945 г. \r\nАдолф Хитлер и Ева Браун се венчаят в подземния бункер на Фюрера. На следващия ден и двамата се самоубиват. Нацистките войски в Италия подписват безусловната си капитулация пред силите на Съюзниците. \r\n1945 г. \r\nАмериканските войски освобождават концлагеристите от Дахау, екзекутирайки 122 души от охраната. Дахау е първият и най-продължително съществувал концлагер, основан от германските националсоциалисти. За 12 години през него минават над 200 000 човека от цяла Европа. От 1965 г. е музей-паметник. \r\n1910 г. \r\nАндрю Фишер става за втори път премиер на Австралия. \r\n1897 г. \r\nАнглийският физик Джоузеф Томсън официално съобщава за откриването на електрона. През 1898 г. той определя неговия заряд. Джоузеф Джон Томсън е роден в Читхъм хил, предградие на Манчестър. През 1876 г. завършва Оуенс колидж (днес Манчестърски университет). След това постъпва в Тринити колидж на Кеймбриджския университет, където учи математика и прилагането и към задачите на теоретичната физика. През 1880 г. получава степен бакалавър по математика. На следващата година е избран за член на научния съвет и започва да работи в кеймбриджската лаборатория Кавендиш. През 1884 г. става член на Лондонското кралско дружество, а през 1915 г. и негов председател. През 1906 г. получава Нобелова награда за физика. Освен това Томсън е лауреат и на много други награди, сред които Кралската (1894 г.), Хюгиз (1902 г.) и Копли (1914 г.), присъдени му от Лондонското кралско дружество. През 1908 г. получава дворянска титла. \r\n1770 г. \r\nАнглийският капитан Джеймс Кук за първи път слиза на австралийска земя.  Джеймс Кук ръководи три околосветски експедиции и открива много нови земи в Тихия океан. По време на първата си експедиция (1768-1771 г.) посещава о-в Таити, изследва Нова Зеландия и открива източния бряг на Австралия. От 1772 г. до 1775 г. организира втора експедиция, по време на която открива о-в Нова Каледония, Норфолк, Южните Сандвичеви о-ви, Южна Джорджия. Третата му експедиция има за цел да открие нови земи в северните райони на Тихия океан. Завършва с откриването на Хавайските о-ви, след което се отправя на север и стига до Аляска, Камчатка, Берингово море. Завръща се на Хаваите, където е убит от местното население. \r\n1707 г. \r\nАнглийският парламент приема акт за англо-шотландска уния, с която се утвърждава новото наименование на страната - Кралство Великобритания. Кралица Анна и нейните наследници стават крале на Великобритания. \r\n1672 г. \r\nПо време на Френско-холандската война Луи XIV нахлува в Холандия.  \r\nЛуи XIV (1638-1715 г.) е крал на Франция и Навара от 1643 до 1715 г. Става крал след смъртта на своя баща Луи XIII, когато е едва четиригодишен. Реално започва да управлява държавата през 1661 г., след смъртта на неговият пръв министър кардинал Джулио Мазарини. Луи XIV остава известен като \"Краля слънце\", заради блясъка на неговия двор. По време на своето управление води четири войни: Войната за Пфалцкото наследство, Третата холандска война, Войната на величествения алианс и Войната за испанското наследство. Той продължава политиката на абсолютизъм на кардиналите Ришельо и Мазарини и успешно завършва създаването на централизирана държава. \r\n1624 г. \r\nКралят на Франция Луи XIII назначава кардинал Ришельо за главен министър на Кралския съвет. Арман Жан дю Плеси Ришельо е френски държавник, защитник на абсолютизма, пръв министър, кардинал (от 1622 г.). През 1624 г. застава начело на Кралския съвет, съсредоточава в ръцете си цялото управление на държавата и подчинява на своето влияние Луи ХIII. Укрепва кралската власт, засилва централизацията на държавата, като ограничава правата на парламентите (съдилищата) и отменя политически привилегии на хугенотите. Поощрява развитието на търговията и манифактурите и насочва външната политика на Франция към завладяване на пазари и колонии. По негово време Франция влиза в Тридесетгодишната война (1618-1648 г.), в съюз с протестантските князе против Католическата лига начело с Хабсбургите и се издига до положението на първостепенна сила в Европа. В своето политическо завещание излага основните принципи на политиката на абсолютизма. През 1635 г. основава Френската академия. На тази дата са родени: \r\n1941 г. \r\nРодена е Мирча Верою – румънски режисьор. През 1971 г. завършва института \"Караджале\". Участва в създаването на \"Водата е като черен бивол\" (1971 г., с други режисьори), \"Седем дни\" (1973 г.), \"Каменна сватба\" (1973 г.), \"Духът на златото\" (1974, г. и двата филма - с Дан Пица). За филмите на Верою са типични статичният кадър и впечатляващата пластика: \"Хиперион\" (1975 г.), \"Зад моста\" (1976 г.), \"Гордост\" (1978 г.), \"Между паралелни огледала\" (1979 г.), \"Актрисата, доларите и трансилванците\" (1980 г.), \"Змийски знак\" (1981 г.), \"Краят на нещата\" (1982 г.), \"Сенките на слънцето\" (1986 г.), \"При портите на Ориента\" (1995 г.). \r\n1931 г. \r\nРоден е Лони Донеган (псевдоним на Антъни Донеган) – британски поп-изпълнител, известен като основател на скифл-музиката в Англия. В края на 50-те години е един от първите, които успяват да пласират своя песен в американската класация. Кариерата си започва като музикант в дисниленд-оркестър. От 1956 г. се представя самостоятелно с групата \"Кинг ъф скифл\". До 1961 г. е между най-популярните изпълнители в Англия. Негови албуми са \"More Tops wiht Lonnie\" (1961), \"Golden Age of Donegan\" (1962), \"Showcase\" (1968), \"Lonnie Donegan Rides Again\" (1969), \"Puttin’ on the Style\" (1978), \"Sundown\" (1979), \"Jubilee Concert\" (1981), \"The Hit Singles Collection\" (1987), \"Golden Hour of Lonnie Donegan\" (1991). \r\n1907 г. \r\nРоден е Фред Зинеман - американски сценарист и режисьор от австрийски произход. Съсценарист с Б. Уайлдър на \"Хора в неделя\" (1929 г.). Утвърждава се в документалното кино с \"Мрежи\" (1934 г.), \"Вълната\" (1936) г., \"Тази майка би могла да живее\" (1938 г.), \"Докато Америка спи\" (1939 г.). В игралното кино дебютира през 1941 г. с “Историята на д-р Карвер\". Негови са филмите \"Очи в нощта\" (1942 г.), \"Седмият кръст\" (1944 г.), \"Белязаните ангели\" (1946 г.), \"Акт на насилие\" (1948 г.), \"Търсенето\" (1948 г.). Майстор е на драмата \"Мъжете\" (1950 г.), \"Тереза\" (1951 г.), \"Точно по пладне\" (1952 г.), \"Сега и за вечни времена\" (1953 г.), \"Старецът и морето\" (1955 г.), \"Историята на една монахиня\" (1959 г.), \"Изпращачи на слънцето\" (1960 г.), \"Само пред опасността\" (1963 г.), \"Дойде денят на отмъщението\" (1964 г.), \"Човек на всички времена\" (1966 г.), \"Учител по …\" (1970 г.), \"Една следа в снега\" (1975 г.). Прави успешен опит в трилъра - \"Денят на Чакала\" (1973 г.), в биографичния филм - \"Джулия\" (1977 г.), в антифашистката сага - \"Пет дни от едно лято\" (1982 г.), и в мюзикъла - \"Оклахома\" (1955 г.), \"Шапка, пълна с дъжд\" (1957 г.). \r\n1893 г. \r\nРоден е Харолд Клейтън Юри - американски физик и физико-химик. Открива деутерия (1932 г.). Автор е на научни трудове по химия и делене на изотопите, гео- и космохимия, астрофизика, проблеми на възникването на живота. През 1934 г. получава Нобелова награда за физика, за откриването на тежкия водород. \r\n1892 г. \r\nРоден е Адолф фон Йорданс – германски орнитолог, професор (1951 г.). В годините 1929-1945 г. е зам.-директор, а от 1945 г. до 1957 г. и директор на Зоологическия институт и музей \"Ал. Кьониг\" в Бон. През 1938 г. пътува из България, за да изучава птиците. През 1940 г. публикува студията си \"Принос към изучаване на птичия свят в България\", която е научно обобщение на изследванията му на територията на България и съдържа данни за над 200 вида птици и описанието на 5 нови за науката подвида. \r\n1885 г. \r\nРоден е Егон Ервин Киш - чешко-австрийски писател, журналист, майстор на художествената публицистика. По време на Първата световна война е офицер в австро-унгарската армия. През 1937-1938 г. се сражава в интернационална бригада в Испания. От 1940 г. до 1946 г. е в емиграция. Автор е на политически репортажи (“Неистовият репортер”, 1925 г.; “Американски рай”, 1930 г.; “Азия, променена в корените”, 1932 г.), разкази за Испания и др. \r\n1879 г. \r\nРоден е Томас Бигъм - английски диригент, оперен и балетен импресарио. На сцената дебютира през 1905 г. Той е основател, ръководител и диригент на Британската национална оперна компания; на оркестри (Лондонската филхармония, 1932 г., Кралската филхармония, 1947 г., и др.) и фестивали (в Лондон – 1929 г., Лийдс – 1932 г., Залцбург – 1932 г., Глайндбърн – 1948 г., 1949 г.). Работи в \"Метрополитен опера\", Ню Йорк. \r\n1837 г. \r\nРоден е Георг Буланже - френски генерал. През 1886 г. е министър на войната. Той е претендент за председателския пост на Френска република. През последните години от живота си е замесен в политически интриги. Осъден на смърт, той се самоубива над гроба на метресата си на 30 септември 1891 г. \r\n1818 г. \r\nРоден е Александър ІІ – руски император (от 19.02.1855 г.). Той е от династията Романови. След неуспешната Кримска война (1853-1856 г.) политическото положение в Русия създава условия за реформи и Александър II е принуден да ги започне. На 19 февруари 1861 г. отменя крепостното право и е наречен Цар Освободител. Той отменя телесните наказания и въвежда нов университетски устав (1863 г.), земска и съдебна реформи. Започва подготовката на военна реформа. От 1862 г. обявява публично държавния бюджет. След 1866 г. се извършват няколко опита за атентат срещу Александър II. Това довежда до засилване на ролята на органите за вътрешна сигурност и репресиите срещу радикалните течения, организации и движения. През 1880 г. създава върховна разпоредителна комисия начело с граф Лорис-Меликов. Създава условия за либерализация на обществения живот и проявяване на радикални идеи в публицистиката, литературата и други области на обществения живот. През 1870 г. приема закон за градско самоуправление, а четири години по-късно и закон за всеобща военна повинност. В областта на външната политика Александър II обръща особено внимание на т. нар. източен въпрос и насочва усилията си за отменяне условията на Парижкия мирен договор (1856 г.). През 1866 г. продава Аляска на САЩ, през 1864 г. присъединява Туркестан, през 1873 г. – Хива, а през 1876 г. - Кокандското ханство. За да засили руското влияние на Балканите, започва война с Турция (1877-1878 г.). Войната завършва с успешния за Русия Санстефански мирен договор (1878 г.). Берлинският конгрес (1878 г.) затвърждава политическото положение на Русия в Европа като велика сила. Александър ІІ става жертва на атентат, организиран от радикалната организация \"Народна воля\". На тази дата умират: \r\n1980 г. \r\nУмира Алфред Хичкок - англо-американски режисьор, продуцент и актьор. Завършва католически колеж и инженерно училище. В киното е от 1920 г. като художник, а от 1922 г. е сценарист и асистент-режисьор. Първите му по-значими филми са англо-германски копродукции - “Градината на удоволствията” (1925 г.) и “Планинският орел” (1926 г.). Той работи с най-големите актьори на световното кино. В телевизията работи от 1955 г. върху поредицата “Алфред Хичкок представя”. Режисьор е на филмите “Съмнителна добродетел” (1927 г.), “Злият човек” (1933 г.), “Човекът, който знаеше твърде много” (1934 г.), “Международен заговор” (1934 г.) “Тайният агент” (1936 г.), “Ребека” (1940 г., “Оскар”), “Петата колона” (1942 г.), “Да хванеш крадец” (1955 г.), “Човекът, който знаеше твърде много” (1956 г.), “Набеденият” (1957 г.), “Шемет” (1958 г.), “Север - северозапад” (1959 г.), “Психо” (1960 г.), “Птиците” (1963 г.), “Марни” (1964 г.), “Бостънският удушвач” (1965), “Разкъсаната завеса” (1966), “Топаз” (1969 г.), “Полуда” (1972 г.), “Семеен заговор” (1976 г.), “Кратка нощ” (1979 г., незавършен). \r\n1973 г. \r\nУмира Жак Мартиен - френски религиозен философ, водещ представител на неотомизма. Възгледите му се формират под влиянието на Бергсон, но след като през 1906 г. приема католическата вяра, става привърженик на св. Тома Аквински. От 1914 г. е професор в Католическия университет в Париж. Поддържа тесни връзки с Института по средновековни изследвания в Торонто (Канада). През 1940-1945 г. живее в САЩ, където е професор в Принстънския и Колумбийския университети. От 1945 г. до 1948 г. е посланик на Франция във Ватикана, а от 1948 г. до 1960 г. - професор в Принстънския университет. Подлага на критика философията на Новото време, тъй като смята, че нейните представители са виновни за разрушаването на ценностния фундамент на средновековната култура. Според него пролог към дейността на водещите теоретици на тази философия е учението на Мартин Лутер. За Мартиен е присъщ екзистенциалният прочит на томисткото учение за битието. Социокултурният му идеал получава официално признание от Католическата църква след Втория Ватикански събор. \r\n1956 г. \r\nУмира Вилхелм Йозеф Франц фон Лееб – германски офицер, генерал-фелдмаршал (1940 г.) от Вермахта. От 1938 г. е командващ армия. През 1940 г. във Френската кампания е командващ групата армии \"Център\". При нападението на СССР командва групата армии \"Север\", настъпваща през Прибалтика към Ленинград (дн. С. Петербург). След неуспешното настъпление срещу Ленинград е уволнен и пенсиониран (1942 г.). През 1948 г. е осъден като военен престъпник от американски военен съд на доживотен затвор. Освободен е през 1952 г. \r\n1947 г. \r\nУмира Ървинг Фишер - американски икономист и статистик, който има значителен принос за развитие на теориите на капитала, лихвата и монетаризма; създава формално-математическата теория на индексите. По време на дългата си кариера като студент и професор в Йейлския университет (1892-1935 г.) публикува много влиятелни трудове. Негови публикации върху проблеми, свързани с храненето, забраната и пацифизма го правят известен на широката публика. По-важни съчинение: “Математически проучвания по теорията на стойността и цените” (1892 г.), “Природата на капитала и дохода” (1906 г.), “Начала на икономиката” (1910 г.), “Покупателната сила на парите” (1911 г.), “Създаването на индексни числа” (1922 г.), “Теория на лихвата” (1930 г.), “Устойчиви пари” (1934 г.). \r\n1933 г. \r\nУмира Константинос Кавафис – гръцки поет, едно най-значимите имена на съвременната гръцка лирика. Произлиза от богата фамилия от Александрия (Египет) и получава солидно образование. Живее дълги години в Париж, където попада под влиянието на Ш. Бодлер и други модерни френски поети. Приживе остава недооценен от гръцката литературна критика. Автор е на сб. “Стихотворения” (1904 г., 1910 г.). Стихотворенията “В очакване на варварите”, “Прозорци” и редица други творби на Кавафис са сред най-големите шедьоври на новата гръцка поезия. \r\n1904 г. \r\nУмира Хенрих Антонович Леер - руски офицер, генерал от инфантерията (пехотата) (1896 г.). Професор е в Николаевската академия на Генералния щаб, военен теоретик и историк, член-кореспондент на Петербургската АН (1887 г.). През 1854 г. завършва Военна академия. Участва в Кавказката война (1857-1864 г.). От 1865 г. е професор в Академията на Генералния щаб и в Инженерната академия. От 1889 г. до 1898 г. е началник на Академията на Генералния щаб, от 1896 г. - член на Военния съвет. Хенрих Леер е главен редактор на \"Енциклопедия на военните и морските науки\" (8 т., 1883-1897 г.) и \"Обзор на войните в Русия от Петър Велики до наши дни\" (4 т., 1885-1896 г.). Автор е на трудове по стратегия, тактика и военна история, оказали влияние върху реформите и развитието на военното изкуство през втората половина на ХIХ в. и началото на ХХ в. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.04.29", "title": "Денят 29 април в световната история"}
{"url": "http://www.focus-news.net/news/2019/04/29/2651957/the-guardian-sotsialistite-specheliha-izborite-v-ispaniya.html", "text": "Управляващите социалисти в Испания спечелиха най-много гласове на парламентарните избори в страната, но те не са достатъчно за формиране на самостоятелно правителство, пише британският вестник  „The Guardian“ . Другите важни резултати от изборите са пробива на крайнодяснатата партия „Вокс“ и разочароващото представяне на традиционната консервативна Народна партия.  \r\nВодената от Педро Санчес Социалистическа партия спечели 123 мандата, консервативната Народна партия – 66 мандата, дясноцентристката партия „Гражданите“ спечели 57 мандата, крайнолявата коалиция „Подемос“ – 42 мандата, а партията „Вокс“ спечели 24 мандата, в 350 местната долна камара на испанския парламент.  \r\nВъпреки че това гласуване беше третото на парламентарни избори за последните четири години, избирателната активност достигна 75,6%.  \r\nСанчес обяви резултатите и високата избирателна активност за доказателство, че испанците искат да продължат напред и отхвърлят политиките на икономии на неговите десни опоненти.  \r\nВсе пак Социалистическата партия ще трябва да търси подкрепата на други партии, за да постигне необходимото мнозинство от 176 места в парламента, за да формира правителство.  \r\nДори с подкрепата на „Подемос“, на социалистите няма да достигат 11 парламентарни мандата, за да имат мнозинство и ще трябва да търсят подкрепата и на по-малки регионални и националистически партии.   Светлин Божков", "date": "2019.04.29", "title": "„The Guardian“: Социалистите спечелиха изборите в Испания"}
{"url": "http://www.focus-news.net/news/2019/04/29/2651976/reuters-dva-amerikanski-razrushitelya-sa-preminali-prez-tayvanskiya-proliv.html", "text": "Два американски разрушителя са преминали през Тайванския пролив, предаде агенция  Reuters , позовавайки се на информация от Пентагона.  \r\n„Движението на кораби през Тайванския пролив демонстрира подкрепата на САЩ за свободен и открит Тихоокеански регион“, се казва в изявление на флота на САЩ.  \r\nВ последно време на фона на трудните търговски преговори между САЩ и Китай, американски кораби и военни самолети нееднократно преминават през Тайванския пролив, което предизвиква протести на Пекин.   Светлин Божков", "date": "2019.04.29", "title": "Reuters: Два американски разрушителя са преминали през Тайванския пролив"}
{"url": "http://www.focus-news.net/news/2019/04/29/2651975/sliven-bronetankova-tehnika-shte-se-pridvizhi-na-sobstven-hod-po-ulitsite-na-grada.html", "text": "Центърът за подготовка на специалисти уведомява гражданите на Сливен, че от 08.00 до 10.00 часа, бронетанкова техника ще се придвижи на собствен ход по улиците на града. Това съобщиха от пресцентъра на  Община Сливен . Поводът за това е участието им във военен парад по случай 6 май – Ден на храбростта и празник на Българската армия в София. \r\nТехниката ще бъде снабдена с гумени тампони на веригите и ще премине по маршрут Военно формирование 22220, бул. „Илинденско въстание“, бул. „Стефан Караджа“, Товарна гара „Сливен“.", "date": "2019.04.29", "title": "Сливен: Бронетанкова техника ще се придвижи на собствен ход по улиците на града"}
{"url": "http://www.focus-news.net/news/2019/04/29/2651977/kyustendil-normalno-intenziven-e-trafikat-po-glaven-e-79-i-avtomagistrala-struma-v-uchastaka-ot-oblastta.html", "text": "Нормално интензивен е трафикът по главен Е-79 и автомагистрала „Струма“ в участъка от Кюстендилска област. Това съобщи за  Радио \"Фокус\" – Пирин  дежурният служител в Областно пътно управление-Кюстендил. Двупосочно движение в една лента се извършва на третокласен път 107 в участъка между село Пастра и Рилски манастир от км 27+575 до км 27+825, поради аварийно-възстановителни дейности по укрепването свлачищни процеси. Участъкът е сигнализиран със светофарна уредба и сигналисти. Ограничено за товарни автомобили над 3,5 тона е движението на третокласен път 6222 Смоличано-Пелатиково от км 10+000 до км 14+000, поради пропадане на част от пътното платно на няколко места. Обходният маршрут е през селата Згурово, Неделкова Гращица, Невестино, Друмохар, Ваксево и обратно. \r\nДенис НИКИФОРОВ", "date": "2019.04.29", "title": "Кюстендил: Нормално интензивен е трафикът по главен Е-79 и автомагистрала „Струма“ в участъка от областта"}
{"url": "http://www.focus-news.net/news/2019/04/29/2651974/veliko-tarnovo-obnoveniyat-hram-sveto-preobrazhenie-v-svishtov-shte-bade-otkrit.html", "text": "Днес ще отвори врати обновеният храм „Свето Преображение“ в Свищов, съобщиха от пресцентъра на  Общината . Великотърновският митрополит Григорий ще отслужи света Литургия, след което предстои концерт на квартет „Светоглас“ и Първи български хор „Янко Мустаков“. \r\nОбщина Свищов кани всички миряни на освещаването на храма от 09.00 часа.", "date": "2019.04.29", "title": "Велико Търново: Обновеният храм „Свето Преображение“ в Свищов ще бъде открит"}
{"url": "http://www.focus-news.net/news/2019/04/29/2651978/plovdiv-avarien-vik-remont-zatvarya-patna-otsechka-ot-bul-aleksandar-stamboliyski.html", "text": "Поради авариен ВиК ремонт на магистрален водопровод от 09.00 ч. до 16.30 часа се спира движението на пътни превозни средства в двете платна на бул. „Александър Стамболийски” в участъка от ул. „Никола  Димков” до ул. „Болград”, съобщиха от  Общинско предприятие „Организация и контрол на транспорта“ . Маршрутите  на  автобусни линии №1, 16 и 36 от вътрешноградския транспорт се променят.", "date": "2019.04.29", "title": "Пловдив: Авариен ВиК ремонт затваря пътна отсечка от бул. „Александър Стамболийски“"}
{"url": "http://www.focus-news.net/news/2019/04/29/2651973/tass-otmeniha-politseyskiya-chas-v-iztochnata-chast-na-shri-lanka.html", "text": "Властите в Шри Ланка отмениха полицейския час в градовете Калмунай и Самантурай , който действаше след серията бомбени атентати в страната, предаде  ТАСС , позовавайки се на местни медии. Първият полицейски час в Шри Ланка беше въведен на 21 април. От този момент властите го продължаваха ежедневно.   Светлин Божков", "date": "2019.04.29", "title": "ТАСС: Отмениха полицейския час в източната част на Шри Ланка"}
{"url": "http://www.focus-news.net/news/2019/04/29/2651979/tsgm-vaveden-e-spetsialen-rezhim-za-rabota-na-prevoznite-sredstva-ot-stolichniya-obshtestven-transport.html", "text": "Центърът за градска мобилност уведомява жителите и гостите на гр. София, че по време на християнските празници се въвежда специален режим на работа на превозните средства на обществения транспорт. Това съобщиха от пресцентъра на  ЦГМ . \r\nНа 29 април 2019 г., както и на 01 май 2019 г. – Ден на труда и международната работническа солидарност, както и на 06 май 2019 г. – Ден на храбростта и Българската армия, се въвежда следния режим на работа на превозните средства на обществения транспорт: „Столичен електротранспорт“ ЕАД : \r\nНа 29 април 2019 г. и на 01, 04, 05 и 06 май 2019 г. линиите ще работят по празнични разписания. \r\nНа 30 април 2019 г. и на 02 и 03 май 2019 г. линиите ще работят по делнични разписания. „Столичен автотранспорт“ ЕАД : \r\nНа 29 април 2019 г. и на 01, 04, 05 и 06 май 2019 г. линиите ще работят по празнични разписания, като на 29 април 2019 г. и на 01, 04, 05 и 06 май 2019 г. автобусни линии № 78, 88, 94, 102, 111, 113, 120, 213, 280, 310 и 404 ще работят с променени разписания. \r\nНа 30 април 2019 г. и на 02 и 03 май 2019 г. линиите ще работят по делнични разписания, като на 30 април 2019 г. и на 02 и 03 май 2019 г. автобусни линии № 9, 11, 26, 45, 56, 64, 67, 72, 73, 74, 76, 77, 78, 79, 82, 83, 84, 88, 94, 98, 100, 102, 108, 111, 120, 150, 184, 213, 280, 305, 309, 310, 314, 404, 413 и 604 ще работят с променени разписания.", "date": "2019.04.29", "title": "ЦГМ: Въведен е специален режим за работа на превозните средства от столичния обществен транспорт"}
{"url": "http://www.focus-news.net/news/2019/04/29/2651970/zapochva-svetlata-sedmitsa.html", "text": "Светлата седмица в християнския празничен календар започва веднага след Възкресение Христово и завършва с втората пасха в неделя. Нарича се Светла, защото Възкресението на Христос донася просветление за всички. \r\nВ дните на Светлата седмица се прославят светиите: \r\nв Светли понеделник – светите апостоли; \r\nв Светли вторник и сряда – св. Богородица, св. архидякон Стефан и св. Андрей; \r\nв Светли четвъртък – св. ап. Йоан и Яков; \r\nв Светли петък – св. ап. Петър; \r\nв Светла събота – св. Йоан Кръстител. \r\nТази седмица е наситена и с момински празници, сред които най-голям е честването на Светлата или Празната сряда. Според народните поверия на Светли понеделник, наричан още Разтурнипонеделник или Разметнипонеделник младежи излизали извън селището, разделени на две групи, като търкаляли група срещу група червени яйца. Според народната традиция с този ритуал се цели предпазването от градушка и предизвикването на плодородие. На Светлата или Празната сряда се изпълнява обичаят „Мара Лишанка“ от девойки, които са лазарували. Те правят кукла от откраднати чехли на бременни жени, която кукла наричат Мара Лишанка. След като измият лицето на булката и своите лица, се надяват, че са изпълнили добрата магия, за да бъдат обикнати от добри момчета, а не от зли змейове, от които да имат деца. В същия ден се играе и така нареченото Ладино хоро, в което отново участват момичета лазарки. В петък след Великден българинът празнува Лятна Св. Петка. Край църкви и манастири с името на светицата се организира празник с борби, състезания и игри. На връщане от празника всеки гледа да срещне бременна със сукалче, защото се счита, че те носят голямо щастие. В този ден се обхождат градините и нивите за предпазване от градушка и за плодородие. \r\nСветлата седмица приключва с Томина неделя, когато се боядисват яйца за душите на умрелите. \r\nС тази неделя завършва първата изключително тържествена и празнична седмица след празника Възкресение Христово. Основното събитие, което се възпоменава и присъства в евангелието, е явяването на Исус Христос на неговите ученици, на което присъства и апостол Тома. Църквата ни припомня това събитие, защото Христос чрез уверяването, което е дал на Апостол Тома показва, че вярата от една страна има нужда от това да бъде проверена на практика, да има едно житейско удостоверяване, но от друга страна Исус Христос се обръща към Тома с думите: „Тома, ти повярва, защото ме видя, но блажени са тези, които са повярвали без да са ме видели”. Така Исус Христос посочва, че много по-силна е тази вяра, която не търси физическото, сетивното уверяване. Това е посланието на днешния ден, който всъщност възпроизвежда цялата пасхална радост от Възкресението. На този ден Иисус Христос дава специална власт на своите ученици – да прощават грехове. Чрез даването на благословията на Светия дух, той „учредява” свещенството в църквата. Това е вторият главен момент в евангелското събитие на днешния ден. След като самият Исус Христос възкръсва, побеждава смъртта, учредявайки своята църква, той дава на апостолите една специална власт за свещенодействие. Затова те да продължат неговото спасително дело вече като дело на църквата с балгодатта на Светия дух.", "date": "2019.04.29", "title": "Започва Светлата седмица"}
{"url": "http://www.focus-news.net/news/2019/04/29/2651980/denyat-29-april-v-balgarskata-istoriya.html", "text": "На този ден през 1872 г. в Букурещ се провежда Първото общо събрание на БРЦК. В Болград излиза първият брой на вестник “Български глас”, редактиран от Киро Тулешков (1876). Същия ден четата на поп Харитон и Бачо Киро е обградена в Дряновския манастир. След деветдневни сражения с многохилядната войска на Фазлъ паша четата е разгромена, а манастирът е опожарен и разрушен до основи. През 1091 г. император Алексий I Комнин с помощта на куманите разгромява печенегите в битка край Левунион, до устието на р. Марица.  През 2007 г. е открита най-дългата пещера в Родопите по време на състезание по спелеология, което се провежда в горното течение на река Арда.  \r\nНа 29 април са родени: Владимир Свинтила (псевдоним на Владимир Георгиев Николов), писател и литературен критик, публицист, журналист и преводач; д-р Александър Ангелов Гиргинов, общественик, политик, публицист, държавник. На тази дата умират: Продан Стоянов Таракчиев, офицер, полковник; Константин Георгиев Щъркелов, художник, живописец; Владимир Димитров Моллов, обществен и държавен деец; Партений Павлович, книжовник. \r\n2007 г. \r\nОткрита е най-дългата пещера в Родопите по време на състезание по спелеология, което се провежда в горното течение на река Арда, по проект на община Смолян. Зам.-председателят на Българската федерация по спелеология Алекси Жалов заявява, че откритието, което спелеолозите са направили, в последното десетилетие не е правено в страната. Според Жалов това е сензационно откритие и резултатът е много интересен. Пещерата „Голубовица”, която се намира близо до с. Кошница, се очаква да бъде значително по-дълга от очакваното, което ще я нареди на първо или на второ място по дължина в Родопите, след Ягодинската пещера, която е дълга малко над 8 км. Там проучванията ще продължат с нова експедиция от специалисти до края на тази година, категоричен бе Жалов. От направените по време на изследването фотоси личи, че пещерата е доста красива, но, за съжаление, тя ще остане недостъпна за повечето хора, тъй като е изцяло под вода. По време на експедицията са открити общо 16 нови пещери, в които до този момент не е стъпвал човешки крак. Те се намират в районите на селата Смилян, Буката, Кошница, Могилица и Турян. \r\n2006 г. \r\nВлиза в сила новият Наказателно-процесуален кодекс. Това е един от най-важните и необходими документи по пътя на България като бъдеща членка на Европейския съюз. Една от значимите новости в кодекса е прехвърлянето на функциите от следствието върху дознанието в МВР. Въвежда се фигурата на наблюдаващия прокурор. Той трябва да движи едно дело от началото на разследването до внасянето на обвинението в съда. \r\n2003 г. \r\nВетрен е обявен за град с Решение № 254 на МС от 18 април 2003 г. Градът се намира между височините на изток от връх Еледжик. Градът е разположен край Паланката – на изхода на прохода Траянови врата, в Пазарджишкото поле, върху двете страни на Селското дере, което започва от седловината Паланката (710 м) - 4,5 км западно от Ветрен.  \r\n1995 г. \r\nЗапочва Седмата национална конференция на СДС, която преизбира Иван Костов за лидер и отменя решението за \"чисто минало\". Заместници на Костов стават Александър Божков, Васил Гоцев, Надежда Михайлова и Петър Стоянов. \r\n1979 г. \r\nЗавършва Първата обща международна конференция по българистика, посветена на 1300-годишнината от създаването на българската държава. \r\n1979 г. \r\nУчредено е почетното звание \"Лауреат на Международна награда \"Братя Кирил и Методий\". \r\n1962 г. \r\nПо инициатива на БЗНС в София е проведена Първа международна среща на селските партии. \r\n1959 г. \r\nВ България се отменят задължителните държавни доставки на селскостопанска продукция и натуралното заплащане на машинно-тракторните станции (МТС). Установена е система на договорно изкупуване на продукцията. \r\n1947 г. \r\nМинистерският съвет спира опозиционния в. \"Свободен народ\" заради статия, в която се изразява тревога във връзка с изхранването на населението. Забраната е временна, но на практика се превръща в окончателна. Формалната причина е \"отказ на работниците да го печатат\", защото \"не одобряват\" съдържанието на материалите в него. Същият мотив се използва и за спирането на в. \"Народно земеделско знаме\" през май същата година. \r\n1941 г. \r\nНа 29 и 30 април се провежда извънредна сесия на Светия синод. На нея е обособена Маронейска епархия с център в Ксанти и Струмишко-Драмска епархия с център в Струмица, а от 1 януари 1942 г. - в Драма. \r\n1912 г. \r\nПодписана е военна конвенция към тайния договор за приятелство и съюз между България и Сърбия. \r\n1877 г. \r\nГлавнокомандващият на Дунавската армия, княз Николай Николаевич, издава заповед за създаване на Българско опълчение. Думата (съветът) на гр. Самара решава да връчи на опълчението специално подготвено знаме, което по-късно става известно като Самарското знаме. Българското опълчение е самостоятелна българска доброволческа част в руската армия, която участва в Руско-турската освободителна война. Създадена е по предложение на руския генерал Р. М. Фадеев с подкрепата на Българското централно благотворително общество и на Славянските благотворителни комитети в Русия. Формира се в Кишинев съгласно утвърден от руското правителство правилник. Състои се от 6 дружини (3 бригади). В хода на войната се формират още 6 дружини. Командир на българското опълчение е руският генерал Н. Г. Столетов. По време на войната е включено в състава на Предния отряд на генерал Й. В. Гурко и взема участие в боевете при Стара Загора, Шипка, Шейново и Търново. След Освобождението през 1878 г. става основа за създаване на българската армия. \r\n1876 г. \r\nВ Болград е отпечатан първият брой на в. \"Български глас\", редактиран от Киро Тулешков.Киро Петрович Тулешков е български патриот, книжовник и педагог. Той е роден на 1 март 1846 г. От 1864 г. учи в Одеската гимназия, където се запознава с Христо Ботев. Поради липса на материални средства прекъсва обучението си и започва да продава манифактурни стоки по добруджанските села. През 1867 г. се прехвърля в Браила, в печатницата на Д. Паничков. От 1869 г. е в Одеското военно училище, което напуска след две години, и отново постъпва в печатницата на Паничков. Екстерниран от румънското правителство (1871 г.) Тулешков престоява в затвора в Мачин. В Букурещ е помощник на Любен Каравелов. От 1873 г. до 1874 г. е отговорен редактор на в-к “Независимост”. През март 1876 г. става директор на гимназиалната печатница в Болград. В периода 1876-1877 г. издава в-к “Български глас”. По време на Руско-турската война (1877-1878 г.) е опълченец. След Освобождението живее в Търново, открива печатница, взема участие в обществения живот на града (помощник-кмет и училищен настоятел). От 1887 г. е директор на Държавната печатница в София. Има заслуги за учредяването на Българското печатарско дружество. Автор е на литературни творби с тематика от живота и борбите на българите през Възраждането. Умира на 31 януари 1904 г. \r\n1876 г. \r\nАрестуван е председателят на севлиевския революционен комитет Стефан Пешев. Той е главен организатор на подготовката за Априлското въстание в Ново село, Кръвеник и Батошево. Съден е в Търново и обесен в Севлиево заедно с помощника си Йонко Карагьозов в края на юни 1876 г. Четата на поп Харитон и Бачо Киро е обградена в Дряновския манастир. След деветдневни сражения с многохилядната войска на Фазлъ паша четата е разгромена, а манастирът е опожарен и разрушен до основи. Вестта за въстанието в IV революционен окръг заварва Търновския революционен окръг в тежко положение. Част от ръководителите на революционните комитети в Горна Оряховица, Търново и Лясковец са заловени. Въпреки това е организирана голяма въстаническа чета от селата Мусина, Бяла черква, Михалци, Дичин, Вишовград и др. Начело застава поп Харитон, а за военен ръководител е назначен П. Пармаков. Знаменосец става Д. Атанасов - Русчуклийчето. В четата влизат още Бачо Киро, Хр. Караминков (Бунито), Т. Левтеров и др. Според плана тя трябва да се съедини с другите въстаници и да се укрепи в Балкана, за да може да води по-продължителна борба. След като се отправя към Стара планина, по дирите и тръгват многобройни потери от башибозук и редовни войскови части. На 29 април четата се установява в Дряновския манастир и в продължение на 9 дни води непрекъснати сражения с противника. На 7 май манастирът е разрушен от артилерийска стрелба и въстаниците решават да направят опит за пробиване на обсадата. В боя по-голямата част от тях загиват, а тези които са заловени, са изправени пред съд. \r\n1872 г. \r\nВ Букурещ се провежда Първото общо събрание на БРЦК. Събранието се произнася за внасяне на единство в революционната дейност. На него се обсъждат и приемат нова програма и устав. Проектоуставът, озаглавен \"Нареда на работниците за освобождението на българския народ\", е изработен от Васил Левски и утвърждава изградената от него вътрешна революционна организация. След като отчита условията в българските земи и международната обстановка на Балканите, Общото събрание на БРЦК взема решение за преминаване към незабавни революционни действия. В събранието участват 25 души. Някои от участниците разполагат с повече от един мандат, тъй като не всички комитети успяват да изпратят своите представители в Букурещ и предоставят мандатите си на други сигурни участници в събранието. Така Васил Левски разполага с 3 мандата, а Тодор Пеев (председател на Етрополския комитет) – с 11 мандата. Събранието трябва да изработи нови програмни документи на БРЦК. Васил Левски е определен за главен апостол в Северна България, Тракия и Македония и с получено за целта пълномощно се завръща в българските земи, където продължава изграждането на вътрешната организация. \r\n1091 г. \r\nИмператор Алексий I Комнин с помощта на куманите разгромява печенегите в битка край Левунион, до устието на р. Марица. Алексий I Комнин е византийски император, дошъл на власт с преврат през 1081 г. Той е основател на династията Комнини. Воюва с италиански нормани в земите на днешна Албания и Македония (1081- 1085 г.), събирайки военни контингенти и от местното българско население. Сключва антинормански съюз с Венеция (1083 г.), който поставя началото на италианското икономическо проникване във Византия. Печенежката заплаха на Балканите Алексий I Комнин отстранява с помощта на куманите (битката край Левунион, по долното течение на р. Марица). Политиката му към селджукската опасност в Мала Азия е гъвкава, като разчита на дипломатическите ходове и мощни военни удари. Алексий I Комнин проявява изключителни дипломатическа качества при контактите си с участниците в Първия кръстоносен поход (1096-1099 г.), чрез които връща обширни земи в Мала Азия под византийска власт. Прави монетна реформа (появата на т. нар. перпери), реорганизира титлите и службите и др. Подлага на гонение богомили и павликяни - през 1111 г. на Хиподрома е изгорен ересиархът на богомилите Василий Врач. На тази дата са родени: \r\n1926 г. \r\nРоден е Владимир Свинтила (псевдоним на Владимир Георгиев Николов) - български писател и литературен критик, публицист, журналист и преводач. През 1952 г. завършва право в СУ “Св. Климент Охридски”. Работи като редактор във в-к “Народна култура” (1957-1959 г.), в издателство “Български художник” (1960-1964 г.), във в-к “София-нюз” (1969-1971 г.), зам.-главен редактор във в-к “Софийска правда” (1974-1977 г.). През 1964-1969 г. е драматург в Театъра на въоръжените сили. Владимир Свинтила сътрудничи с литературнокритически и публицистични статии, рецензии, есета и студии на български и чужди вестници и списания - “Сенчъри” и “Таймс в Индия” (Индия), “Унидад” (Перу), “Нева” и “Всесвит” (СССР), “Ревиста джеографика универсал” (Бразилия), “Тайди” (Финландия), “Бюлетин на ЮНЕСКО” (Париж) и др. Пише по проблеми на изобразителното изкуство, театъра, киното, литературата, преводаческото изкуство. Основната част от публицистичното му творчество е посветена на български национални традиции, на народознанието и народопсихологията. Автор е на пиесата “Прометей в Кипър” (1960 г.), на сценарии на изкуствоведски филми (“Изкуството на Сиена”, “Българска народна керамика”, “Златьо Бояджиев в Пиринския край” и др.). Превежда стихове, проза и драми от италиански, френски, испански, английски, немски, старогръцки и латински език. Автор е на съчиненията “Асен Грозев” (1964 г.), “Васил Бараков” (1965 г.), “Андрей Николов” (1969 г.), “Борис Ангелушев” (1969 г.), “Веселин Стайков” (1970 г.), “Васил Захариев” (1972 г.), “От светкавици озарени” (1975 г.), “Владимир Димитров - Майстора” (1977 г.), “Длета и ружи. Разказ за занаятите” (1977 г.), “История на Самоковската иконописна школа” (1979 г.), “Лицето на Горгоната” (1992 г.), мемоари и др. \r\n1879 г. \r\nРоден е д-р Александър Ангелов Гиргинов – български общественик, политик, публицист, държавник. Той е един от ръководителите на Демократическата партия. Завършва право в Лайпциг. Работи като адвокат в София. През 1931-1943 г. е министър на финансите, по-късно на вътрешните работи в кабинетите на Ал. Малинов и Н. Мушанов. През септември 1944 г. е министър на финансите в правителството на К. Муравиев. Осъден е от Народния съд. Умира на 1 ноември 1953 г. в концентрационен лагер. Присъдата е отменена през 1996 г. На тази дата умират: \r\n1961 г. \r\nУмира Константин Георгиев Щъркелов - български художник, живописец. През 1908 г. учи в Русия. През 1915 г. завършва Държавната художествена академия в София при проф. Ив. Мърквичка. Рисува пейзажи и цветя предимно с акварел, като създава свой маниер в тази област. Между най-добрите творби на Щъркелов са пейзажите му от Рила, Пирин, от София и от Търново. Още като студент през 1911 г. урежда самостоятелна изложба, която му донася голям успех. Творчеството му е популярно сред широк кръг почитатели. \r\n1957 г. \r\nУмира Продан Стоянов Таракчиев - български офицер, полковник. Един от първите български летци и създатели на българска военна авиация. През 1908 г. завършва Военното училище в София и служи като офицер в 11-и Сливенски пехотен полк. Участва в Балканските войни (1912-1913 г.) като летец-наблюдател. На 16 октомври 1912 г., заедно с пилота Радул Милков извършва боен полет със самолет над гара Караагач и хвърля позиви и ръчни бомби над турските позиции. Завършва въздухоплавателна школа в гр. Гатчина (Русия). По време на Първата световна война служи в Първо аеропланно отделение (1915-1918 г.). След войната е началник на Аеропланното училище. \r\n1882 г. \r\nУмира Димитър Поптенев Енчев - български възрожденски учител, просветен и читалищен деец. Учи във Военномедицинската академия в Цариград, през 1866 г. завършва Историко-филологическия факултет на Киевския университет. Учителства в Габрово и Русе. Поддържа връзки с революционни дейци и след самоубийството на А. Кънчев в Русе е принуден да напусне града. Димитър Енчев е руски вицеконсул в Мостар, Босна. Участва в Учредителното събрание в Търново. След Освобождението е окръжен управител във Варна и Севлиево. Димитър Енчев е кмет на Силистра. Автор е на публицистични материали в периодичния печат, преводач и съставител на учебна литература. \r\n1760 г. \r\nУмира Партений Павлович - български книжовник. Учи в родния си град Силистра и в Букурещ. Посещава Италия. През 1720 г. приема монашески сан и се установява в Сремски Карловци. През 1751 г. е ръкоположен за епископ от архиепископ Павел Ненадович. Високообразован, владее няколко езика - сръбски, гръцки, румънски, латински, немски, турски. Превежда от гръцки език требник, литургия на апостол Яков, ода за второто Христово пришествие, тропар и кондика на мъченика Стефан от Херцеговина. Автор е на няколко обширни автобиографични приписки по ръкописни и печатни български и гръцки книги. Създава първата автобиография в южнославянски литератури, която отразява личността на нов тип книжовник. Запазени са писмата му, писани на черковнославянски език. Две от тях са адресирани до императрица Елисавета Петровна и руския Св. Синод. В тях са изразени общи за балканските народи настроения - любов към Русия, вяра в нейната освободителна мисия. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.04.29", "title": "Денят 29 април в българската история"}
{"url": "http://www.focus-news.net/news/2019/04/29/2651983/sport-izigraha-se-3-macha-ot-angliyskata-vissha-liga.html", "text": "Изиграха се 3 мача от 36-ия кръг на английската Висша лига. Резултати: \r\nБърнли – Манчестър Сити 0:1 \r\nМанчестър Юнайтед – Челси 1:1 \r\nЛестър Сити – Арсенал 3:0 \r\nНачело във временното класиране два мача преди края е Манчестър Сити с актив от 92 точки, пред Ливърпул с 91, Тотнъм със 70 и Челси с 68 точки.", "date": "2019.04.29", "title": "Спорт: Изиграха се 3 мача от английската Висша лига"}
{"url": "http://www.focus-news.net/news/2019/04/29/2651985/veliko-tarnovo-ogranicheno-e-dvizhenieto-za-tovarni-avtomobili-nad-12-tona-po-patya-mezhdu-selo-lozen-i-polski-trambesh.html", "text": "Ограничено е движението за товарни автомобили над 10 тона по пътя Дебелец – Средни колиби – Елена. Причината е намален габарит на пътното платно. В участъка текат ремонтни дейности, които трябва да приключат до края на май. От Областно пътно управление –Велико Търново съобщиха за  Радио „Фокус“ – Велико Търново , че обходният маршрут е през пътя Дебелец – Велико Търново – Лясковски кантон – Миндя – Елена. Условията за пътуване в областта са добри. Времето е предимно облачно, без валежи и намалена видимост. Настилките са сухи, по усойните места има и мокри отсечки. Трафикът е спокоен. Ограничено е движението по пътя между селата Царски извор и Драганово. От км 0 до км 5+500 има свлачище, чието укрепване ще продължи до 31 май. Обходният маршрут е през Сушица – Драганово. В едната лента с последователно пропускане в двете посоки се осъществява трафикът по път Миндя – Присово. Причината е извършване на основен ремонт. Движението се регулира със светофарна уредба и регулировчици. Срокът за приключване на дейностите е до 31 май. Забранено е преминаването на автомобили над 3.5 тона по пътя Чешма – Кесарево, където тече разширяване на платното. Обходният маршрут е през Сливовица – Горско Ново село – Джулюница. Ремонтни дейности текат по пътя между Твърдица и Елена. В участъка от от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за организация на движението отново е краят на май. Отворен за движение е Проходът на Републиката, но там остава в сила предупреждението за опасност от падащи камъни. \r\nЛуиза ТРАНЧЕВА", "date": "2019.04.29", "title": "Велико Търново: Ограничено е движението за товарни автомобили над 12 тона по пътя между село Лозен и Полски Тръмбеш"}
{"url": "http://www.focus-news.net/news/2019/04/29/2651984/shumen-suhi-sa-patnite-nastilki-na-teritoriyata-na-oblastta.html", "text": "Очаква се натоварено движение по основните републикански пътища на територията на областта, предаде репортер на  Радио „Фокус“ - Шумен . Ще бъде засилен пътният контрол в областта. Полицейски патрули ще има както по основните пътища, така и по третокласната пътна мрежа. Настилките в областта са сухи. Видимостта е нормална. Времето е слънчево и ясно. Натоварено се очаква да бъде движението по автомагистрала „Хемус“ в посока Варна, както и по главния път София - Варна в района на 5-ти км. Сред рисковите участъци по трасето са кръговото кръстовище на 7-ми км, както и кръговото кръстовище за кв. „Макак\". Камера за 24-часово наблюдение има в близост до бензиностанцията на 7-ми км. Ришки проход е отворен за движение, Върбишки проход е затворен за всички видове пътни превозни средства. \r\nИвелина ИВАНОВА", "date": "2019.04.29", "title": "Шумен: Сухи са пътните настилки на територията на областта"}
{"url": "http://www.focus-news.net/news/2019/04/29/2651968/api-ot-1400-chasa-do-2000-chasa-se-spira-dvizhenieto-na-kamionite-nad-12-t-po-avtomagistralite.html", "text": "От 14.00 часа до 20.00 часа се спира движението на камионите над 12 т по автомагистралите и най-натоваренитe пътища. Това съобщиха от пресцентъра на  Агенция „Пътна инфраструктура“ . Целта е повишаване на безопасността и увеличаване на пропускателната способност на инфраструктурата. Агенция „Пътна инфраструктура“ апелира шофьорите да карат разумно и със съобразена скорост, да спазват правилата за движение и да не използват аварийните ленти по автомагистралните участъци за по-бързо придвижване. Рисковото и емоционално шофиране не гарантира по-кратко пътуване, но застрашава живота и здравето на всички останали, които спазват правилата. \r\nСъвместната заповед за спиране на движението на камионите над 12 тона е на АПИ, ГД „Национална полиция“ и ИА „Автомобилна администрация“. Тя предвижда ограничаване на движението по следните участъци от републиканската мрежа: \r\n- автомагистралите; \r\n- път I-1 с. Ребърково - Ботевград, като движението се пренасочва по път II-16 Ребърково - Своге - Софийски околоврестън път в посока София; \r\n- път I-1 - от Благоевград до ГКПП „Кулата“; \r\n- път I-4 п. в. „Коритна“ - Велико Търново - Шумен; \r\n- път I-5 Русе - Велико Търново; \r\n- път I-8 ГКПП „Калотина“ - София; \r\n- път I-9 Варна - Бургас; \r\n- път II-18 Околовръстен път на град София; \r\n- път II-99 Бургас - Царево. \r\nЗабраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR). \r\nЗа улеснение на трафика и повишаване безопасността на движение до 10.00 часа на 30 април, когато много хора ще пътуват към столицата, в участъците с ремонт на АМ „Хемус“ и „Тракия“ ще има две ленти за София и една за Бургас или Варна. Целта е по-лесно предвижване в пиковите дни и часове. Обновяването на съоръженията, изграждани преди повече от 30 години, е наложително и трябва да бъде направено, за да се пътува след това много по-удобно и безопасно.  \r\nНа АМ „Тракия“ се ремонтира платното за Бургас на виадуктите - при 13-ти, 15-ти и 20-ти километър и над река Елшишка при 89-ти км на автомагистралата.  \r\nЗа да се избегне отсечката в ремонт над река Елшишка при 89-ти км на АМ „Тракия“ шофьорите могат да ползват и следните алтернативни маршрути: \r\n- пътен възел „Церово“ на АМ „Тракия – път III-8402 (Виноградец – Карабунар – Злокучене – Септември) – път I-8 (Лозен – Звъничево – Пазарджик) – път II-37 (Пазарджик) – пътен възел „Пазарджик“ на АМ „Тракия“; \r\n- пътен възел „Церово“ на АМ „Тракия – път III-8402 (Виноградец – Карабунар – Злокучене – Септември) – път I-8 (Лозен – Звъничево – Пазарджик) – пътен възел „Цалапица“ на АМ „Тракия“; \r\n- пътен възел „Калугерово“ – път III-803 (Динката – Драгор) – път II-37 – пътен възел „Пазарджик“ на АМ „Тракия“. \r\nНа АМ „Хемус“ на територията на Софийска област се ремонтират виадуктите при 19-ти, 36-ти, 37-ми и 51-ви километър и тръбата за София на тунел „Витиня“. \r\nВ участъците при 19-ти км (виадукт „Потоп“) и при 36-ти и 37-ми км (виадукт „Коренишки дол“) до 10.00 часа на 30 април ще има две ленти за София и една за Варна.  \r\nНа виадукта при 51-ви километър трафикът преминава двупосочно в платното за София. Поради ремонт на тръбата за София на тунел „Витиня“ на АМ „Хемус“ движението се осъществява двупосочно в основно обновената тръба за Варна, която е с вентилационни, пожароизвестителни и осветителни системи. След ремонта и тръбата в посока столицата ще бъде в същия вид и със същите системи за безопасност. \r\nВ отсечките с ремонт шофьорите е необходимо да предвидят повече време за пътуване, поради по-ниската скорост на движение при извършването на строителни работи и въведените временни организации или да използват алтернативни маршрути. Алтернативен маршрут на АМ „Тракия“ в посока Бургас е Подбалканският път I-6, а на АМ „Хемус“ в посока Монтана и Видин - проходът „Петрохан“ и Искърското дефиле.  \r\nЗа улеснение на трафика през Владая и повишаване на пътната безопасност на 29 април ще има две ленти за влизащите в София по път I-1 (Е-79). По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин“. Всички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища . \r\nКарта с временната организация на движението по участъците от републиканската пътна мрежа в празничните дни през 2019 г. е публикувана  .", "date": "2019.04.29", "title": "АПИ: От 14.00 часа до 20.00 часа се спира движението на камионите над 12 т по автомагистралите"}
{"url": "http://www.focus-news.net/news/2019/04/29/2651987/burgas-suhi-i-prohodimi-sa-patnite-nastilki-na-teritoriyata-na-oblastta.html", "text": "Пътната обстановка в областта е нормална. Това съобщи за  Радио „Фокус“ - Бургас  дежурният от Областно пътно управление. Пътищата са сухи и нормално проходими, а движението е спокойно. \r\nТрафикът в град Бургас се осъществява нормално. Спокойно е движението по улиците „Иван Вазов“, „Христо Ботев“, „Цар Симеон“, „Генерал Гурго“ и „Булаир“. Няма натоварване и по булевардите „Тодор Александров“, „Сан Стефано“, „Демокрация“ и „Захари Стоянов“ в жк. „Меден Рудник“. \r\nМария КУРТЕВА", "date": "2019.04.29", "title": "Бургас: Сухи и проходими са пътните настилки на територията на областта"}
{"url": "http://www.focus-news.net/news/2019/04/29/2651988/haskovo-blizo-2-hilyadi-leva-sa-sabrani-vav-velikdenskata-blagotvoritelna-tombola-v-topolovgrad.html", "text": "В навечерието на християнския празник Великден в Тополовград се проведе традиционната „Великденска празнична трапеза“. Събитието е за благотворителност и цели събиране на средства за подпомагане на болни деца и млади хора, съобщиха от пресцентъра на  Община Тополовград . Край отрупаните маси с ястия, напитки и сладкарски изделия се събраха хора, за да изпробват късмета си. С провеждането на томболата се заеха и се справиха отлично водещите Ангел Крумов и Атанаска Михалева, подпомогнати от малкия Филип от ДГ „Щастливо детство“ и асистенти от състав „Луди млади“. Сред присъстващите на празничната инициатива беше народният представител от НФСБ Валентин Касабов със съпругата си Катя Касабова. Празничен музикален поздрав отправи Лили Личева от СУ „Д-р Петър Берон“. С празника поздрави присъстващите Красимира Ятакчиева – началник отдел „Хуманитарни и социални дейности“ в Общината. Тя благодари на всички институции, организации и граждани, които подкрепиха финансово инициативата. Ятакчиева изтегли и билета, който спечели най-голямата награда – агне, дарено от кмета на Общината Божин Божинов. Големият великденски подарък отиде при Светла Георгиева. \r\nСлужителите от Общината и общественици, спечелили от лично закупените билети, дариха спечеленото за социално слаби граждани. Продуктите от всички свои печалби дари и народният представител Валентин Касабов. С организацията по раздаването им безупречно се справиха организаторите от отдел „ХСД“ в Общината. От продадените 979 билета благотворителната инициатива събра 1958 лева. Средствата ще подпомогнат лечението на болни деца и младежи от община Тополовград. \r\nБлаготворителните великденски и коледни инициативи Общината организира от 2014 година. Подпомогнати са общо 87 деца и младежи. Най-мащабна беше кампанията през 2013 година, която бе в подкрепа на параолимпиеца Георги Киряков.", "date": "2019.04.29", "title": "Хасково: Близо 2 хиляди лева са събрани във великденската благотворителна томбола в Тополовград"}
{"url": "http://www.focus-news.net/news/2019/04/29/2651990/pazardzhik-remontni-deynosti-se-izvarshvat-po-patya-selo-varvara-gara-kostandovo.html", "text": "Натоварен е трафикът по главните пътища в областта. Това съобщи за  Радио „Фокус“ – Пазарджик  дежурният в Областно пътно управление. Пътните настилки са сухи. Ремонтни дейности се извършват по пътя село Варвара – Гара Костандово. Движението се извършва в една лента от 14 км до 30 км чрез поетапно затваряне на лява лента за движение поради почистване на изкоп под еластична ограда. Трафикът се регулира с пътни знаци. Движението по пътя от село Дюлево до разклона за Стрелча се извършва в една лента в района на 35 км поради пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, където е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2019.04.29", "title": "Пазарджик: Ремонтни дейности се извършват по пътя село Варвара – Гара Костандово"}
{"url": "http://www.focus-news.net/news/2019/04/29/2651982/blagoevgrad-ochakva-se-intenziven-trafik-po-glavnite-patni-arterii-na-oblastta-politseyskoto-prisastvie-e-zasileno.html", "text": "Очаква се интензивен трафик по главните пътни артерии на областта в последния почивен ден от великденските празници. Това съобщиха за  Радио „Фокус“ – Пирин  от Областно пътно управление – Благоевград. До този момент движението по главните пътища от областта е спокойно и няма регистрирани тежки пътни инциденти. Не е имало сигнали за паднали камъни, които да са затруднявали трафика по републиканската пътна мрежа. Пътните настилки са сухи. Нормално се осъществява движението по второкласен път Симитли – Гоце Дечев в платното към Банско. Нормално се осъществява движението и на пътен възел „Симитли\", където се събират главен път Е-79 и второкласен път Симитли - Гоце Делчев, както и в Кресненското дефиле и прохода Предел. Полицейското присъствие в областта е засилено.  \r\nОт Областно пътно управление - Благоевград отправят апел към водачите на моторни превозни средства да се движат със съобразена скорост, да карат внимателно и да спазват правилата за движение. \r\nДенис НИКИФОРОВ", "date": "2019.04.29", "title": "Благоевград: Очаква се интензивен трафик по главните пътни артерии на областта, полицейското присъствие е засилено"}
{"url": "http://www.focus-news.net/news/2019/04/29/2651991/gabrovo-v-ednata-lenta-se-osashtestvyava-dvizhenieto-mezhdu-selata-chukovo-i-gostilnitsa-zaradi-remontni-deynosti-na-most-pri-km-72.html", "text": "В едната лента се осъществява движението между селата Чуково и Гостилница. Причината са ремонтни дейности на мост при км 72+050. В отсечката трафикът се регулира с пътни знаци, а временната организация е в сила до 2 май, съобщиха за  Радио „Фокус“ – Велико Търново  от Областно пътно управление – Габрово. От там уточниха, че трафикът в областта към този час е спокоен. Времето е предимно облачно. Настилките са сухи, но по усойните места има и мокри участъци. За изминалото денонощие не са регистрирани и тежки инциденти. Пропаднал участък затруднява движението между селата Селище и Стоките. Шофьорите трябва да карат внимателно в отсечката при км 11+675. Мястото е обезопасено и сигнализирано, а укрепването ще продължи до 31 март. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до края на месеца. Обходният маршрут е по път III–401 Граница Ловеч – Кормянско - Малки Вършец за ППС над 3.30 м, при км 46+800 по общински път до III–403 в село Малки Вършец. Отворен за движение е проходът Шипка, но там остава в сила забраната за ТИР-ове над 12 тона. \r\nЛуиза ТРАНЧЕВА", "date": "2019.04.29", "title": "Габрово: В едната лента се осъществява движението между селата Чуково и Гостилница заради ремонтни дейности на мост при км 72"}
{"url": "http://www.focus-news.net/news/2019/04/29/2651992/varna-slab-e-trafikat-v-oblastta-politseyski-ekipi-sa-razpolozheni-na-vhodno-izhodnite-tochki-na-grad-varna.html", "text": "Слаб е трафикът в областта, полицейски екипи са разположени на входно-изходните точки на град Варна, предаде репортер на  Радио „Фокус“ – Варна . Към момента няма данни за затруднения в движението по републиканската пътна мрежа на територията на областта. Интензивен трафик се очаква в следобедните часове на последния почивен ден от великденските празници. Ремонтни дейности се извършват в два участъка на автомагистрала „Хемус“, където движението се извършва двупосочно в едно платно. Преминаването в участъка Неофит Рилски – Девня от км 389 до км 400+100 се осъществява двупосочно в дясното платно в посока Варна поради ремонтни дейности. Ограничено е качването в посока София на пътен възел (п.в.) „Неофит Рилски“, като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Ограничено е и слизането от магистралата на пътен възел „Неофит Рилски“, като движението е пренасочено по път I-2 Шумен – Варна. Движението в участъка п.в. „Повеляново” – п.в. „Слънчево” от км 406 до км 416 се осъществява двупосочно в платното посока Варна, като автомобилите се отбиват при км 416 до км 406 по път I-2 Русе – Варна. Ограничено е качването в посока София от п.в. „Слънчево“ и слизането в посока Слънчево и Тополи на п.в. „Слънчево“, като движението е пренасочено по път I-2 Русе – Варна. Ремонти се извършват и в част от автомагистрала „Черно море“. Движението на виадукт „Звездица“ от км 2+511 до км 2+911 се осъществява в платното в посока Бургас. Прехвърлянето на движението е при км 2+329 и обратно при км 3+138, като се използват съществуващите преходи в разделителната ивица. Водачите трябва да се движат с повишено внимание и съобразена скорост по път III-2902 Панорама - Куманово при км 11. В района е въведено скоростно ограничение до 30 км/час. Забранено е преминаването на МПС над 10 тона по път I-9 в участъка Кранево – Варна при км 83. Осигуреният обходен маршрут е през Кичево и Оброчище. \r\nБояна АТАНАСОВА", "date": "2019.04.29", "title": "Варна: Слаб е трафикът в областта, полицейски екипи са разположени на входно-изходните точки на град Варна"}
{"url": "http://www.focus-news.net/news/2019/04/29/2651986/zhan-klod-yunker-viktor-orban-vinagi-e-bil-geroy.html", "text": "Виктор Орбан „винаги е бил герой“, заяви председателят на Европейската комисия Жан-Клод Юнкер в неделя, като отбеляза, че винаги е имал огромно уважение към унгарския премиер, пише европейската редакция на  Politico . \r\nВ интервю пред полското издание Rzeczpospolita, Юнкер описа уважението си към унгарския лидер, когато веднъж поздрави с думите „Привет, диктаторе“. \r\n„Познавам го от втората половина на 90-те, когато за първи път стана премиер. По-рано му се възхищавах за смелостта, която показваше, още докато съветската армия все още беше разположена в Унгария“, каза председателят на ЕК. \r\n„За мен той винаги е бил герой. Аз също имам добри лични отношения с него. И съм сигурен, че той ще каже същото за мен - каза Юнкер. Той добави: „В продължение на години наричах Орбан, частно, диктатор и той се смееше на това“. \r\nЗабележките идват след критична кампания на правителството на Орбан, насочена срещу Юнкер и Брюксел, което в крайна сметка доведе до оттегляне на управляващата партия „Фидес“ от Европейската народна партия, на която Юнкер също е член. \r\nПо време на интервю за медиите от четирите страни от Вишеградската група, за да отбележи 15-годишнината от разширяването на ЕС през 2004 г., Юнкер защити политиките на Брюксел за Централна Европа, които бяха в остър фокус, тъй като ЕС преследва нарушенията на върховенството на закона в наказателни процедури срещу Унгария и Полша. \r\n„Върховенството на закона е крайъгълният камък на ЕС“, каза той. „От време на време някои страни си позволяват определено неподчинение, в зависимост от това кой е на власт и от етапа на политическия цикъл, в който се намират. Но съм уверен, че след няколко години тези въпроси вече няма да ни притесняват“, заяви Орбан, като добави, че страните, които преди това са били под съветски режим, се нуждаят от време, за да усвоят факта, че върховенството на закона е един от основните елементи на ЕС. \r\nЮнкер отрече твърденията, че е пренебрегнал интересите на страните от Централна Европа, докато е на власт. „Как можете да твърдите, че съм против Централна Европа? Направих всичко, което можех, за да позволят на тези страни да се присъединят към еврозоната въз основа на техните постижения“, каза той. \r\n„Но е вярно, че по време на мандата ми посетих Полша само веднъж. Това не е достатъчно“. \r\nТой каза, че не се е срещнал с Ярослав Качински, лидер на партията „Право и справедливост“ (ПиС), след срещата на върха на НАТО в Хелзинки през 2005 г. - и това е така, защото Качински  \r\n„никога не отговори на искането ми за среща“. \r\n„Никакви допълнителни възможности за разговор с Ярослав Качински не се представиха въпреки моите искания“, каза Юнкер. \r\nТой каза, че дори ако ПиС спечели парламентарните избори през ноември, Полша няма да напусне ЕС, като се позова на милиардите, които страната е получила при финансирането от Комисията, както и положителното икономическо развитие на страната в ЕС. \r\n„Поляците не искат да бъдат отделени от всички тези неща“, каза Юнкер. „Полша е с нас, защото споделяме общи ценности“. \r\nНа фона на прогнозите за увеличение на евроскептичните политици в Брюксел след предстоящите избори за Европейски парламент Юнкер каза: „Това със сигурност ще бъде различно. Но аз също вярвам, че на тези избори онези, които насърчават глупавия национализъм, ще платят цената за това“. \r\nТой направи скрита заплаха от името на своя наследник в Комисията към всяка страна, която изпрати евроскептичен комисар в Брюксел, за да възпрепятства работата на Комисията. \r\n„Никой не знае това, но последния път отхвърлих кандидатурите на шестима от комисарите, представени ми от националните правителства“, каза Юнкер. „Не забравяйте, че правителствата просто предлагат комисари. Председателят на Комисията е този, който ги приема и разпределя техните отговорности“. \r\nПревод и редакция:", "date": "2019.04.29", "title": "Жан-Клод Юнкер: Виктор Орбан винаги е бил герой"}
{"url": "http://www.focus-news.net/news/2019/04/29/2651995/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Социалистическата партия (СП) на премиера Педро Санчес спечели най-много гласове на предсрочните парламентарни избори в Испания в неделя, но не постигна абсолютно мнозинство. Според данните след преброяването на 95% от гласовете, СП печели 122 места, докато „Унидас Подемос“ (УП) – коалиция между Обединената левица и „Подемос“ – получава 42. Заедно двете партии събират 164 депутати, което с 12 по-малко от нужните 176 за съставяне на правителство и на министър-председателя ще му трябва помощта на регионалните партии, за да управлява, пише испанският вестник  El Pais . \r\nВ неделя консервативната Народна партия (НП) претърпя съкрушително поражение и загуби около 70 места в конгреса, където остава със само 66 депутати. Дясноцентристката „Сиудаданос“ (Гражданите) се представи по-добре, печелейки 57 места в Конгреса. Междувременно популярно-дясната партия „Вокс“ получава 24 места на първите си парламентарни избори. Откакто Блас Пиняр, десен политик, свързан с бившия лидер на страната Франциско Франко, загуби своето място в Конгреса през 1982 година, нито една политическа партия с подобна идеология не е влизала в парламентите на Испания. Висока избирателна активност \r\nИспанците излязоха на избори в неделя за трети път за последните по-малко от четири години на избори, доминирани от несигурност. Анкетите предвиждаха Социалистическата партия да спечели най-много депутати в Конгреса, но имаше съмнения, че те ще бъдат достатъчни, за да бъде формирано правителство. Редица фактори сочеха разместване на политическия пейзаж в Испания, най-важното на възхода на крайнодясната партия „Вокс“, която направи шок на регионалните избори в Андалусия през декември. \r\nВ лицето на тази перспектива, 75% от испанците отидоха до избирателните секции – с 8,5% повече, отколкото през 2016 година. Явката бе изключително висока в Каталуния, където идеите за независимост разделиха дълбоко региона. Увеличението е най-забележимо във вътрешните райони на Каталуния, които са най-силните поддръжници на независимостта. \r\n„Вокс“ също се насочи към искащия отцепвания регион, като по време на предизборната си кампания обеща да отърве Испания от сегашната й децентрализирана система. \r\nВ два телевизионни дебата преди изборите, лидерът на ПП Пабло Касадо и началникът на „Сиудананос“ Алберт Ривера също обещаха да възприемат твърд подход към сепаратисткото движение. В началото на април източници, близки до Касадо, заявиха, че той ще приложи чл. 155 от Конституцията, мярка, която дава на централното правителство извънредни правомощия да преустанови автономните правомощия на Каталония, ако спечели изборите и получи абсолютно мнозинство в Сената. \r\nНапрегнатата ситуация по въпроса за независимостта на Каталуния доведе до два инцидента на избирателните секции в региона. В първия, един избирателен служител отказа да се здрависа с Инес Аримадас, кандидат в Барселона за дясноцентристката партия „Сиудаданос“. \r\nВъв втория, Кайетана Алварес де Толедо, кандидат от НП в Барселона, бе блокирана от няколко души при влизането си в избирателната секция в Монткада и направиха скандал при излизането й. \r\nОсвен тези инциденти, гласуването продължи предимно без проблеми. Според Националната полиция 92 хиляди служители са били на служба в неделя, за да осигурят гладкото протичане на изборите. Мобилизация на лявото \r\nВ очакване на изборите, министър-председателят Санчес предупреди избирателите, че има \"реален риск дясното да се обедини с крайно-дясното\" в опит да намали апатията на гласоподавателите, което беше един от факторите за поражението на социалистите при регионалните избори в Андалусия. \r\nСусана Диаз, бившият регионален премиер на Андалусия, който бе свален от власт през декември благодарение на споразумение между НП, Сиудананос и Вокс, предупреди в изборния ден, че \"когато лявото не се мобилизира, дясното печели.\" \r\nОбразите от мащабните митинги на „Вокс“ подхранваха прогресивни страхове за възможността да видят крайно десните в правителството отново в страна, където тази идеология беше на власт чрез диктатура до 1976 г. и където много хора смятаха, че оттогава тя е изчезнала. \r\n***  Виктор Орбан „винаги е бил герой“, заяви председателят на Европейската комисия Жан-Клод Юнкер в неделя, като отбеляза, че винаги е имал огромно уважение към унгарския премиер, пише европейската редакция на  Politico . \r\nВ интервю пред полското издание Rzeczpospolita, Юнкер описа уважението си към унгарския лидер, когато веднъж поздрави с думите „Привет, диктаторе“. \r\n„Познавам го от втората половина на 90-те, когато за първи път стана премиер. По-рано му се възхищавах за смелостта, която показваше, още докато съветската армия все още беше разположена в Унгария“, каза председателят на ЕК. \r\n„За мен той винаги е бил герой. Аз също имам добри лични отношения с него. И съм сигурен, че той ще каже същото за мен - каза Юнкер. Той добави: „В продължение на години наричах Орбан, частно, диктатор и той се смееше на това“. \r\nЗабележките идват след критична кампания на правителството на Орбан, насочена срещу Юнкер и Брюксел, което в крайна сметка доведе до оттегляне на управляващата партия „Фидес“ от Европейската народна партия, на която Юнкер също е член. \r\nПо време на интервю за медиите от четирите страни от Вишеградската група, за да отбележи 15-годишнината от разширяването на ЕС през 2004 г., Юнкер защити политиките на Брюксел за Централна Европа, които бяха в остър фокус, тъй като ЕС преследва нарушенията на върховенството на закона в наказателни процедури срещу Унгария и Полша. \r\n„Върховенството на закона е крайъгълният камък на ЕС“, каза той. „От време на време някои страни си позволяват определено неподчинение, в зависимост от това кой е на власт и от етапа на политическия цикъл, в който се намират. Но съм уверен, че след няколко години тези въпроси вече няма да ни притесняват“, заяви Орбан, като добави, че страните, които преди това са били под съветски режим, се нуждаят от време, за да усвоят факта, че върховенството на закона е един от основните елементи на ЕС. \r\nЮнкер отрече твърденията, че е пренебрегнал интересите на страните от Централна Европа, докато е на власт. „Как можете да твърдите, че съм против Централна Европа? Направих всичко, което можех, за да позволят на тези страни да се присъединят към еврозоната въз основа на техните постижения“, каза той. \r\n„Но е вярно, че по време на мандата ми посетих Полша само веднъж. Това не е достатъчно“. \r\nТой каза, че не се е срещнал с Ярослав Качински, лидер на партията „Право и справедливост“ (ПиС), след срещата на върха на НАТО в Хелзинки през 2005 г. - и това е така, защото Качински  \r\n„никога не отговори на искането ми за среща“. \r\n„Никакви допълнителни възможности за разговор с Ярослав Качински не се представиха въпреки моите искания“, каза Юнкер. \r\nТой каза, че дори ако ПиС спечели парламентарните избори през ноември, Полша няма да напусне ЕС, като се позова на милиардите, които страната е получила при финансирането от Комисията, както и положителното икономическо развитие на страната в ЕС. \r\n„Поляците не искат да бъдат отделени от всички тези неща“, каза Юнкер. „Полша е с нас, защото споделяме общи ценности“. \r\nНа фона на прогнозите за увеличение на евроскептичните политици в Брюксел след предстоящите избори за Европейски парламент Юнкер каза: „Това със сигурност ще бъде различно. Но аз също вярвам, че на тези избори онези, които насърчават глупавия национализъм, ще платят цената за това“. \r\nТой направи скрита заплаха от името на своя наследник в Комисията към всяка страна, която изпрати евроскептичен комисар в Брюксел, за да възпрепятства работата на Комисията. \r\n„Никой не знае това, но последния път отхвърлих кандидатурите на шестима от комисарите, представени ми от националните правителства“, каза Юнкер. „Не забравяйте, че правителствата просто предлагат комисари. Председателят на Комисията е този, който ги приема и разпределя техните отговорности“. \r\n*** Унгария и Словакия се готвят заедно за възможно спиране на доставките на газ през Украйна, предвид това, че Киев и Москва все още не са сключили споразумение за транзит след 1 януари 2020 година, заяви унгарският външен министър Петер Сиярто след преговори с енергийния министър на Словакия Петер Зига, пише електронното издание  Hungary Today . \r\nНа срещата, проведена в кулоарите на форума „Пояс и път“ в Пекин, Сиярто заяви, че Будапеща и Братислава трябва да са подготвени в случай, че от Украйна спре да идва газ. \r\nЕдно от решенията е създаване на южен коридор за доставки чрез удължаването на газопровода „Турски поток“ през България и Сърбия към Унгария. Заради унгарско-словашкия интерконектор, Словакия също ще получи достъп до „синьото гориво“, обясни Сиярто. \r\nУнгарски и словашки доставчици на газ, превозвачи и търговци ще създадат работна група през септември, за да се подготвят за такива сценарии, каза той. \r\nУнгарският външен министър също така отбеляза, че Будапеща вече се е споразумяла с изпълнителния директор на „Газпром“ Алексей Милер да закупи част от предвиденото за 2020 година количество през 2019 година и да го съхрани в унгарски съоръжения. \r\n***  На мюсюлманските жени в Шри Ланка ще бъде забранено да покриват лицата си, пише британският вестник  „Independent“ . Забраната е наложена с извънреден закон приет от президента на островната държава, дни след като повече от 250 души бяха убити при серия от бомбени атентати в столицата на страната Коломбо. Представители на администрацията на президента Майтрипала Сирисена заявиха, че всяка дреха или част от облеклото, които пречат на идентификацията на лицата на хората, ще бъдат забранени.  \r\nТова решение е резултат от дискусии в правителството на Шри Ланка, относно покриването на лицата. Представител на правителството заяви, че по съвет на премиера Ранил Викремесингхе, решението ще бъде отложено, докато не бъдат проведени разговори с мюсюлмански духовници,.  \r\nЕдна седмица след атентатите, католическите църкви в страната продължават да бъдат затворени, поради притеснения за сигурността.  \r\nПолицията в Шри Ланка съобщи, че са задържани 48 заподозрени, през последните 24 часа, като на цялата територия на страната са разположени контролни пунктове на силите за сигурност.", "date": "2019.04.29", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2019/04/29/2651998/stara-zagora-ogranicheno-e-dvizhenieto-na-avtomobili-nad-3-tona-i-polovina-po-patya-mezhdu-varhovete-shipka-i-buzludzha.html", "text": "Сухи са пътните настилки на територията на областта, съобщиха за  Радио „Фокус”  от Областно пътно управление – Стара Загора. На автомагистрала „Тракия” в участъка между Чирпан и Стара Загора е въведено ограничение на скоростта до 90 км/ч, с цел осигуряване на безопасността на движение поради неравности на пътя. Заради ремонтни дейности временно е ограничено движението между Чирпан и Симеоновград в района на село Зетьово. До 15 май движението се осъществява по обходен маршрут Зетьово – Чирпан – Ценово – Целина. На прохода Шипка е забранено движението на автомобили с тегло над 10 тона. До 30 май е ограничено движението на автомобили над 3 тона и половина по пътя между върховете Шипка и Бузлуджа.  \r\nПо данни на Областна дирекция на МВР – Стара Загора в почивните дни на територията на областта са станали две пътнотранспортни произшествия с пострадали пътници.  \r\nЗасилен ще бъде пътният контрол в област Стара Загора поради очаквания засилен трафик. Органите на реда ще осъществяват контрол за наличие на застраховка „Гражданска отговорност”, шофиране в нетрезво състояние, неправоспособност и използване на обезопасителни колани. \r\nСлавяна ГАЙДАРОВА", "date": "2019.04.29", "title": "Стара Загора: Ограничено е движението на автомобили над 3 тона и половина по пътя между върховете Шипка и Бузлуджа"}
{"url": "http://www.focus-news.net/news/2019/04/29/2651999/kyustendil-v-dupnitsa-shte-se-provedat-velikdenski-zabavleniya-za-detsa.html", "text": "В града ще се проведат великденски забавления за деца. Това съобщиха за  Радио „Фокус” – Кюстендил  от  Ротаракт – Дупница. Традиционното събитие ще се състои от 10.00 часа на площад „Свобода” в Дупница. Както всяка година са включени много забавления, игри и музика, ще има и награди. Предвидено е рисуване на яйца, а след това и бой с яйца. Тази година в заниманията ще бъдат включени и пластмасови капачки. За да участват в игрите децата ще трябва да занесат поне десет пластмасови капачки. Децата не трябва да забравят да вземат със себе си и най-здравите великденски яйца, за да премерят сили с останалите участници в игрите. \r\nВенцеслав ИЛЧЕВ", "date": "2019.04.29", "title": "Кюстендил: В Дупница ще се проведат великденски забавления за деца"}
{"url": "http://www.focus-news.net/news/2019/04/29/2651997/sport-izigraha-se-5-sreshti-ot-ispanskata-primera-division.html", "text": "Изиграха се 5 срещи от 35-ия кръг на испанската Примера дивисион. Резултати: \r\nВаленсия – Ейбар 0:1 \r\nЖирона – Севиля 1:0 \r\nРеал Сосиедад – Хетафе 2:1 \r\nВиляреал – Уеска 1:1 \r\nРайо Валекано – Реал Мадрид 1:0 \r\nНедостижим на върха в класирането е Барселона с 83 точки, втори е Атлетико Мадрид със 74 точки, пред Реал Мадрид с 65 и Хетафе с 55.", "date": "2019.04.29", "title": "Спорт: Изиграха се 5 срещи от испанската Примера дивисион"}
{"url": "http://www.focus-news.net/news/2019/04/29/2651996/d-r-marina-ivanova-fondatsiya-chetiri-lapi-organiziranoto-izostavyane-na-domashni-lyubimtsi-e-mnogo-chesto-sreshtano.html", "text": "Организираното изоставяне на домашни любимци е нещо много често срещано. Това каза д-р Марина Иванова, директор на Фондация „Четири лапи“, в интервю за  Агенция „Фокус“  относно бездомните кучета. „Изоставянето на животни се третира, като нехуманно отношение към тях“, заяви д-р Марина Иванова. Тя обясни, че от една страна, контролът по целия Закон за защита на животните е възложен на Българска агенция по безопасност на храните, която трябва да следи за хуманното отношение към животните, но от друга страна, общините също имат задължение, защото е в техните правомощия да санкционират собственици на домашни любимци, които ги изоставят на улицата. „Транспортът на животни с бусове и организираното им изоставяне, или така наречения „кучешки туризъм“ е нещо много често срещано, свързано с годините на избори“, отбеляза директорът на Фондация „Четири лапи“. Тя подчерта, че когато от общини, съседни една на друга, се прехвърлят животни, няма абсолютно никакъв смисъл. „Това не води до трайни резултати, а всъщност, се появяват едни животни, които се чувстват загубени и които не знаят, как да се ориентират в новата ситуация. Тогава започват гражданите да се оплакват, съответно и кметовете не знаят, как да реагират и какви мерки да предприемат“, посочи д-р Иванова.  \r\nПо думите й, когато някой стане свидетел на такова деяние, най-доброто, което може да направи, е да запише регистрационния номер на автомобила. „В момента почти всеки разполага със смартфон и може да направи няколко снимки и да подаде сигнал на полицията, за да бъде издирен човекът, който стои зад такова организирано деяние и да бъде санкциониран. А санкцията зависи от това дали е частно лице, или е юридическо. Глобите за нехуманно отношение могат да са в зависимост и от това дали има повторяемост на действието, или се случва за първи път. Глобите могат да варират, като могат да достигнат до 200 лв. или до четирицифрена сума, в зависимост от това какви нарушения бъдат констатирани“, каза директорът на Фондация „Четири лапи“. \r\nТя посочи, че възниква и въпросът, дали тези животни са идентифицирани и как се транспортират. „Ако контролните органи, в лицето на Българска агенция по безопасност на храните и общините, започнат да изпълняват своите дейности, това ще доведе до рязко намаляване на такива случаи“, каза още тя.  \r\nИрина ИВАНОВА Пълния текст на интервюто четете по-късно в „Мнение”", "date": "2019.04.29", "title": "Д-р Марина Иванова, Фондация „Четири лапи“: Организираното изоставяне на домашни любимци е много често срещано"}
{"url": "http://www.focus-news.net/news/2019/04/29/2652000/pazardzhik-dopalnitelno-politseysko-prisastvie-e-osigureno-po-glavnite-patishta-v-oblastta.html", "text": "От изключителна важност е осигуряването на безопасността на движението след края на великденски празници. Това каза за  Радио „Фокус“ – Пазарджик  говорителят на ОДМВР - Пазарджик Мирослав Стоянов. Той обясни, че е планирано да бъдат позиционирани допълнително полицейски екипи на най-невралгичните точки в районите на АМ „Тракия”, главните пътища Пловдив - Пазарджик - Белово - Костенец, Пазарджик - Панагюрище, Пазарджик - Пещера - Батак, Варвара - Велинград, Пещера - летовище Свети Константин, Батак - летовище „Цигов чарк”. В участъците, където се извършват ремонтни дейности, особено на АМ „Тракия“ също ще има полицейски патрули. \r\nАлбена ЖИЛЕКОВА", "date": "2019.04.29", "title": "Пазарджик: Допълнително полицейско присъствие е осигурено по главните пътища в областта"}
{"url": "http://www.focus-news.net/news/2019/04/29/2651994/pss-dobri-sa-usloviyata-za-turizam-v-planinite.html", "text": "Добри са условия за туризъм в планините. Това съобщиха за  Агенция „Фокус”  от  Планинска спасителна служба (ПСС)  към Българския червен кръст. Температурите варират от 0 до 8 градуса. Времето е облачно на много места, като духа слаб до умерен вятър. През изминалото денонощие няма регистрирани инциденти. \r\nОт ПСС съветват хората, които отиват в планината, да бъдат подготвени за зимни условия, като имат предвид, че във високата част все още има сняг. Именно за това от ПСС посочват, че планинарите трябва да са добре запознати с метеорологичните  условия, да предвидят предварително маршрута си и да са подходящо облечени.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.04.29", "title": "ПСС: Добри са условията за туризъм в планините"}
{"url": "http://www.focus-news.net/news/2019/04/29/2652001/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-30-april.html", "text": "„Софийска вода” временно ще прекъсне водоснабдяването в някои части на столицата на 30 април. Това съобщиха от пресцентъра на  дружеството . \r\nВъв връзка с пресвързване на уличен водопровод на бул. „Симеоновско шосе“ във вилна зона „Симеоново - изток“ се налага спиране на водоподаването от 10.00 до 19.00 часа на клиентите на „Софийска вода”, живеещи в района на: бул. „Симеоновско шосе“  от ул. „Витошки езера“  до  № 424; ул. „Чемшир“, ул. „Киселица“ \r\nпо ул. „Каменица“  от  № 35 до бул. „Симеоновско шосе“; ул. „Боровец“, ул. „Еминица“ , ул. „Балеви ливади“, ул. „Чифлишка“, ул. „Стефан Икономов“,  ул. „Симеон Пиронков“ , ул. „Павел Матев“ и ул. „Зелен бор“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Симеоновско шосе“ ъгъла с ул. „Чифлишка“.  \r\nВъв връзка с подмяна на пожарен хидрант на ул. „Победа“ в кв. „Славовци“ в Нови Искър се налага спиране на водоподаването от 09.30 до 15.30 часа на клиентите на „Софийска вода”, живеещи в района на: ул. „Победа“ от ул. „Липите“ до оранжериите. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Васил Левски“ пред фирма „Надин“.  \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.04.29", "title": "„Софийска вода” временно ще прекъсне водоснабдяването в някои части на столицата на 30 април"}
{"url": "http://www.focus-news.net/news/2019/04/29/2651993/pazardzhik-pashalna-utrenya-i-zlatoustova-sv-liturgiya-se-otsluzhvat-v-katedralen-hram-sv-bogoroditsa-po-povod-svetli-ponedelnik.html", "text": "От днес започва Светлата седмица след Възкресение Христово, съобщиха от  Архиерейското наместничество в Пазарджик . В първия ден от Светлата седмица – Светли понеделник, в катедрален храм „Св. Богородица“ в Пазарджик все отслужва Пасхална утреня и Златоустова св. Литургия от свещениците към храма. След обяд ще бъде отслужена пасхална вечерня.  \r\nСъс Светли понеделник започва Светлата седмица, през която се прославят светите апостоли и Света Богородица. В Светли понеделник – светите апостоли, в Светли вторник и сряда – св. Богородица, св. архидякон Стефан и св. Андрей, в Светли четвъртък – св. ап. Йоан и Яков, в Светли петък – св. ап. Петър, а в Светла събота – св. Йоан Кръстител. Светлата седмица завършва с Втората пасха в неделя. \r\nАлбена ЖИЛЕКОВА", "date": "2019.04.29", "title": "Пазарджик: Пасхална утреня и Златоустова св. Литургия се отслужват в катедрален храм „Св. Богородица“ по повод Светли понеделник"}
{"url": "http://www.focus-news.net/news/2019/04/29/2652006/sofiya-chast-ot-betonovo-parche-e-padnalo-na-trotoara-na-presechkite-na-ul-graf-ignatiev-i-6-i-septemvri-nyama-postradali-i-naneseni-materialni-shteti.html", "text": "На пресечките на ул. „Граф Игнатиев“ и „6-и септември“ от частна сграда се е откъснало част от бетоново парче, което е паднало на тротоара. Това съобщи за  Агенция „Фокус“  директорът на дирекция Обществен ред и сигурност към Столична община Красимир Димитров. Сигналът за инцидента е подаден в 09.10 часа тази сутрин. Няма пострадали и нанесени материални щети. Екипите на дирекция Обществен ред и сигурност към Столична община са обезопасили мястото и са дали предписания за отстраняване на проблема към собствениците, като те ще бъдат проверени от Столичен инспекторат и от Направление „Архитектура и градоустройство” (НАГ).  \r\nИрина ИВАНОВА", "date": "2019.04.29", "title": "София: Част от бетоново парче е паднало на тротоара на пресечките на ул. „Граф Игнатиев“ и „6-и септември“, няма пострадали и нанесени материални щети"}
{"url": "http://www.focus-news.net/news/2019/04/29/2652003/hram-sv-arhangel-mihail-v-kazanlashkoto-selo-gorno-cherkovishte-posreshtna-velikden-iztsyalo-obnoven.html", "text": "Изцяло обновен посрещна Великден храмът „Св. Архангел Михаил“ в село Горно Черковище, предаде кореспондент на  Радио „Фокус” . Кметът на селото Антон Антонов посочи, че в продължение на десетилетия храмът не е бил ремонтиран, в резултат на което част от фасадата и колоните са били изкъртени, а иконите в него са се нуждаели от цялостна реставрация, тъй като са били повредени в резултат на течове от покрива. Преди четири години храмът е ремонтиран, като по този начин е спряно по-нататъшното увреждане на иконописта. Изцяло е ремонтиран и подът. Монтирана е чешма в двора на черквата. \r\nРеставрацията е извършена със средства от Комисията по вероизповеданията в размер на 10 хиляди лева. Освен фасадата и колоните с тези средства е ремонтирана и камбанарията, където се намират две от най-интересните и уникални в България камбани, изработени в Русия. \r\nРеставрацията е извършена на четири етапа, като в осъществяването на ремонтните дейности са се включили и местни жители на Горно Черковище, както и доброволци.  \r\nКорпусът на черквата от външна страна е изграден от камък и в процеса на реставрация той е запазен.  \r\nПредстои да бъде обновена и иконата на свети Архангел Михаил, изографисана на входа на черквата. Тя и цялата иконопис в храма са дело на известния по онова време казанлъчанин зограф от Дебърската школа Петьо Ганин.  \r\nХрамът е построен през 1884 година. Цялото село е участвало с труд и дарения. Камбаните на храма са изработени в Русия. През 1965 година от Рилски манастир са поискали да купят тези камбани, чийто звън според легендите, има и лечебна сила. Но жителите на селото правят подписка и камбаните остават в Горно Черковище до днес. \r\nСлавяна ГАЙДАРОВА", "date": "2019.04.29", "title": "Храм „Св. Архангел Михаил” в казанлъшкото село Горно Черковище посрещна Великден изцяло обновен"}
{"url": "http://www.focus-news.net/news/2019/04/29/2652004/afp-predpolagaem-shpionin-na-oae-se-samoubi-v-turski-zatvor-10-dni-sled-aresta.html", "text": "Предполагаем шпионин на Обединените арабски емирства (ОАЕ), който беше задържан от турските власти преди 10 дни, се самоуби в затвора, предава  AFP , като се позовава на източник от турското правителство и публикации в държавните медии в понеделник. \r\nЗаподозреният е открит мъртъв в килията си в затвора в Силиври, в покрайнините на Истанбул, съобщава „Анадолската агенция“. Източник от Министерството на правосъдието пък е потвърдил информацията пред „Франс прес“. \r\nЧовекът е задържан с друг предполагаем шпионин, в рамките на разследване за това, дали са свързани с убийството на саудитския журналист Джамал Хашоги през октомври миналата година. \r\nПревод и редакция:", "date": "2019.04.29", "title": "AFP: Предполагаем шпионин на ОАЕ се самоуби в турски затвор 10 дни след ареста"}
{"url": "http://www.focus-news.net/news/2019/04/29/2652008/kyustendil-v-sapareva-banya-shte-se-provede-detski-praznik-za-velikden.html", "text": "В Сапарева баня ще се проведе детски празник за Великден. Това съобщиха за  Радио „Фокус” – Кюстендил  от читалище „Просветен лъч” – Сапарева баня. Детските забавления, посветени на големия християнски празник Възкресение Христово” ще започнат от 10.30 часа пред сградата на Общината. За малките жители и гости на курортната община организаторите са подготвили разнообразни игри, състезания, подаръци и лакомства. \r\nВенцеслав ИЛЧЕВ", "date": "2019.04.29", "title": "Кюстендил: В Сапарева баня ще се проведе детски празник за Великден"}
{"url": "http://www.focus-news.net/news/2019/04/29/2652002/aleksandar-vuchich-v-berlin-sa-pokaneni-onezi-koito-shte-kazhat-che-sarbiya-ne-mozhe-da-poluchi-nishto-zashto-ne-pokaniha-boyko-borisovi.html", "text": "В неделя вечерта президентът на Сърбия Александър Вучич заяви, че на предстоящата в понеделник среща на върха за Западните Балкани в Берлин на сръбската делегация ще й бъде много трудно и я очакват „странни моменти“ заради формата на срещата и избора на участници, пише  белградският ежедневник „Политика“ . \r\n„Нямам нищо против (премиера на Словения Мариян) Шарец, но защо Шарец, а не (премиера на Румъния Виорика) Дънчила, защо (премиерът на Хърватия Андрей) Пленкович, а не (унгарският министър-председател Виктор) Орбан, защо не (премиерът на България Бойко) Борисов“, заяви Вучич в ефира на сръбската телевизия „Пинк“. \r\nТой отбеляза, че, например, не е поканен Милорад Додик, за когото припомни, че е получил повече гласове от гражданите на Босна и Херцеговина на последните избори от Денис Звиздич. \r\n„Утре всички ще кажат, че Косово е независимо, затова са поканени – да кажат колко безотговорно би било да се разговаря за това, което Сърбия би могла да получи“, заяви държавният глава. \r\n„Затова говорих за разграничение (демаркация), за да получим нещо... Сега знам, че няма да можем да се преборим за тази идея“, обясни Вучич. \r\nСръбската делегация обаче ще бъде, каза той, единствената, която ще говори срещу независимостта на Косово. \r\n„Разбира се, ще бъде трудно, но това не е първият път“, отбеляза сръбският лидер, като добави: „Но, както ви казвам, ние сме избрали да се борим за страната. Ние трябва да се борим“. \r\nВучич очаква в понеделник в Берлин да се говори за европейското бъдеще, страните от ЕС, за разширяване... и той лично се надява на позитивни сигнали. \r\nПревод и редакция:", "date": "2019.04.29", "title": "Александър Вучич: В Берлин са поканени онези, които ще кажат, че Сърбия не може да получи нищо, защо не поканиха Бойко Борисов?"}
{"url": "http://www.focus-news.net/news/2019/04/29/2651981/el-pais-sotsialisticheskata-partiya-specheli-izborite-v-ispaniya-no-ne-postigna-absolyutno-mnozinstvo.html", "text": "Социалистическата партия (СП) на премиера Педро Санчес спечели най-много гласове на предсрочните парламентарни избори в Испания в неделя, но не постигна абсолютно мнозинство. Според данните след преброяването на 95% от гласовете, СП печели 122 места, докато „Унидас Подемос“ (УП) – коалиция между Обединената левица и „Подемос“ – получава 42. Заедно двете партии събират 164 депутати, което с 12 по-малко от нужните 176 за съставяне на правителство и на министър-председателя ще му трябва помощта на регионалните партии, за да управлява, пише испанският вестник  El Pais . \r\nВ неделя консервативната Народна партия (НП) претърпя съкрушително поражение и загуби около 70 места в конгреса, където остава със само 66 депутати. Дясноцентристката „Сиудаданос“ (Гражданите) се представи по-добре, печелейки 57 места в Конгреса. Междувременно популярно-дясната партия „Вокс“ получава 24 места на първите си парламентарни избори. Откакто Блас Пиняр, десен политик, свързан с бившия лидер на страната Франциско Франко, загуби своето място в Конгреса през 1982 година, нито една политическа партия с подобна идеология не е влизала в парламентите на Испания. Висока избирателна активност \r\nИспанците излязоха на избори в неделя за трети път за последните по-малко от четири години на избори, доминирани от несигурност. Анкетите предвиждаха Социалистическата партия да спечели най-много депутати в Конгреса, но имаше съмнения, че те ще бъдат достатъчни, за да бъде формирано правителство. Редица фактори сочеха разместване на политическия пейзаж в Испания, най-важното на възхода на крайнодясната партия „Вокс“, която направи шок на регионалните избори в Андалусия през декември. \r\nВ лицето на тази перспектива, 75% от испанците отидоха до избирателните секции – с 8,5% повече, отколкото през 2016 година. Явката бе изключително висока в Каталуния, където идеите за независимост разделиха дълбоко региона. Увеличението е най-забележимо във вътрешните райони на Каталуния, които са най-силните поддръжници на независимостта. \r\n„Вокс“ също се насочи към искащия отцепвания регион, като по време на предизборната си кампания обеща да отърве Испания от сегашната й децентрализирана система. \r\nВ два телевизионни дебата преди изборите, лидерът на ПП Пабло Касадо и началникът на „Сиудананос“ Алберт Ривера също обещаха да възприемат твърд подход към сепаратисткото движение. В началото на април източници, близки до Касадо, заявиха, че той ще приложи чл. 155 от Конституцията, мярка, която дава на централното правителство извънредни правомощия да преустанови автономните правомощия на Каталония, ако спечели изборите и получи абсолютно мнозинство в Сената. \r\nНапрегнатата ситуация по въпроса за независимостта на Каталуния доведе до два инцидента на избирателните секции в региона. В първия, един избирателен служител отказа да се здрависа с Инес Аримадас, кандидат в Барселона за дясноцентристката партия „Сиудаданос“. \r\nВъв втория, Кайетана Алварес де Толедо, кандидат от НП в Барселона, бе блокирана от няколко души при влизането си в избирателната секция в Монткада и направиха скандал при излизането й. \r\nОсвен тези инциденти, гласуването продължи предимно без проблеми. Според Националната полиция 92 хиляди служители са били на служба в неделя, за да осигурят гладкото протичане на изборите. Мобилизация на лявото \r\nВ очакване на изборите, министър-председателят Санчес предупреди избирателите, че има \"реален риск дясното да се обедини с крайно-дясното\" в опит да намали апатията на гласоподавателите, което беше един от факторите за поражението на социалистите при регионалните избори в Андалусия. \r\nСусана Диаз, бившият регионален премиер на Андалусия, който бе свален от власт през декември благодарение на споразумение между НП, Сиудананос и Вокс, предупреди в изборния ден, че \"когато лявото не се мобилизира, дясното печели.\" \r\nОбразите от мащабните митинги на „Вокс“ подхранваха прогресивни страхове за възможността да видят крайно десните в правителството отново в страна, където тази идеология беше на власт чрез диктатура до 1976 г. и където много хора смятаха, че оттогава тя е изчезнала. \r\nПревод и редакция:", "date": "2019.04.29", "title": "El Pais: Социалистическата партия спечели изборите в Испания, но не постигна абсолютно мнозинство"}
{"url": "http://www.focus-news.net/news/2019/04/29/2652012/mvnr-10-balgarski-grazhdani-sa-postradali-pri-katastrofa-v-rumaniya.html", "text": "10 български граждани са пострадали при катастрофа в Румъния. Това потвърдиха за  Агенция „Фокус“  от пресцентъра на Министерството на външните работи (МВнР). Няма загинали или тежко ранени хора, но двама души са останали в болница. Инцидентът се е случил вчера на магистралата Тимишоара-Лугож. Българското посолството в Румъния следи случая. Почетният ни консул Георги Наков е изпратил и преводач на мястото.", "date": "2019.04.29", "title": "МВнР: 10 български граждани са пострадали при катастрофа в Румъния"}
{"url": "http://www.focus-news.net/news/2019/04/29/2652013/blagoevgrad-bez-problemi-se-osashtestvyava-preminavaneto-prez-gkpp-ilinden.html", "text": "Без проблеми се осъществява преминаването през ГКПП „Илинден“. Това съобщиха за  Радио „Фокус“ – Пирин  от Главна дирекция „Гранична полиция“. Нормално се осъществява движението на ГКПП „Кулата“. На границата със Северна Македония трафикът също се осъществява без забавяния. \r\nДенис НИКИФОРОВ", "date": "2019.04.29", "title": "Благоевград: Без проблеми се осъществява преминаването през ГКПП „Илинден“"}
{"url": "http://www.focus-news.net/news/2019/04/29/2652005/d-r-marina-ivanova-direktor-na-fondatsiya-chetiri-lapi-sastoyanieto-na-priyutite-v-balgariya-e-mnogo-dalech-ot-tova-na-zapadnite-darzhavi.html", "text": "Състоянието на приютите в България е много далеч от това на западните държави. Това каза д-р Марина Иванова, директор на Фондация „Четири лапи“, в интервю за  Агенция „Фокус“ . „Тук няма разбирането, че приютът трябва да е място, което да осигурява добра социализация на животните, да осигурява възможност за тяхното осиновяване и среща с потенциални осиновители. Някак си, в повечето общини, на приюта се гледа, като на място за постоянно настаняване на едни кучета, в повечето случаи в заграждения с огради“, отбеляза д-р Иванова. Тя подчерта, че често липсва и сграда и място, където те могат да се скрият при лоши атмосферни условия. „Много сме далеч от състоянието на приютите от западните държави. Трябва да се наблегне на това, да има повече посещения в клиниките, които имат ясна политика за осиновяване на животни и да се види начинът им на обгрижване“, каза директорът на Фондация „Четири лапи“.  \r\nПо думите на д-р Марина Иванова в българските приюти  се счита за достатъчно просто тези животни да се приберат и да им се дава храна всеки ден, без да се обръща внимание на социализацията им. „Не се обръща внимание на това, че те трябва да се научат да живеят с бъдещите си стопани и да им се увеличи шансът да бъдат в нормална среда“, каза д-р Иванова. Тя подчерта, че съгласно официалните доклади на Българската агенция по безопасност на храните има увеличен брой на животните, осиновени от приюти в по-големите градове в страната. „По мои лични наблюдения, през последните години се забелязват още повече безпородни домашни любимци в парковете, които са разхождани от своите стопани. Това, всъщност, много ме радва, защото е много по-добре човек да осинови куче от приют, отколкото да си купи някакво животно от зоомагазин или онлайн платформа“, изтъкна д-р Иванова. Тя обясни, че зад развъждането на тези животни стоят бизнес интереси и много често се пренебрегва благосъстоянието и здравословното им състояние. „Много често се касае и за близкородствено развъждане, което означава, че едно животно или ще има проблеми със здравето си, или няма да може психологически да е добре и да се социализира напълно. Докато домашния любимец, който е осиновен от приют е уникален и той ще прилича единствено и само на себе си. Именно затова мога само да призова хората, да осиновяват все повече и повече животни, които не са породисти, за да имат един благодарен и много уникален домашен любимец“, каза още тя.  \r\nИрина ИВАНОВА Пълния текст на интервюто четете по-късно в „Мнение”", "date": "2019.04.29", "title": "Д-р Марина Иванова, директор на Фондация „Четири лапи“: Състоянието на приютите в България е много далеч от това на западните държави"}
{"url": "http://www.focus-news.net/news/2019/04/29/2652007/1800-choveka-sa-potarsili-pomosht-v-speshnoto-otdelenie-na-umbalsm-n-i-pirogov-po-vreme-na-velikdenskite-praznitsi.html", "text": "1800 човека са потърсили помощ в Спешното отделение на УМБАЛСМ „Н. И. Пирогов” от 26 април до този момент. Това съобщиха от пресцентъра на  лечебното заведение . Екипите на УМБАЛСМ „Н. И. Пирогов” отчитат тежки дежурства в дните около Великден. От тези 1800 души за лечение се налага да останат 260. Пациентите без здравни осигуровки, настанени за лечение в „Пирогов”, са 15. \r\nУниверситетската болница се е погрижила не само за жители и гости на София по време на почивните и празнични дни около Великден. Екипите са хоспитализирали и едни от най-сложните случаи от цяла България. Близо 80 човека от различни части на страната получават високоспециализирана медицинска помощ през тези дни. \r\nНатоварено е било и дежурството в уникалното за България детско спешно отделение. През него са преминали над 520 деца, на 50 от тях се е наложило да останат за лечение в „Пирогов”. В реанимационните структури се борят за живота на 60 пациенти. Натоварени са били хирургичните, травматологичните, неврохирургичните  спешни кабинети и клиники. В тях са постъпили сложни медицински случаи от София и страната. През спешния неврологичен кабинет са преминали 75, от които са оставени 11 пациенти с инсулт. През кабинета по кардиология и вътрешни болести са преминали 233, а са оставени за лечение 52 пациенти. Двама мъже на 45 и 71 години са хоспитализирани след прекомерна употреба на алкохол. Няма деца и младежи, които да са посрещнали Великден в „Пирогов” поради същата причина.", "date": "2019.04.29", "title": "1800 човека са потърсили помощ в Спешното отделение на УМБАЛСМ „Н. И. Пирогов” по време на великденските празници"}
{"url": "http://www.focus-news.net/news/2019/04/29/2652017/za-vtora-poredna-godina-chez-organizira-konkurs-stani-stipendiant-na-chez-za-studenti-ot-elektrotehnicheski-spetsialnosti.html", "text": "", "date": "2019.04.29", "title": "За втора поредна година ЧЕЗ организира конкурс „Стани стипендиант на ЧЕЗ“ за студенти от електротехнически специалности"}
{"url": "http://www.focus-news.net/news/2019/04/29/2652018/sport-grigor-dimitrov-propadna-do-49-o-myasto-v-svetovnata-ranglista.html", "text": "Първата ракета на България Григор Димитров пропадна с още шест места и вече е номер 49 в световната ранглиста на Асоциацията на тенис професионалистите (АТП). Той отпадна в третия кръг на турнира в Барселона миналата седмица и не успя да защити точките си от достигнатия четвъртфинал в надпреварата година по-рано. Това е най-лошото класиране на Димитров от 29 октомври 2012 година, когато беше 55-и. Първи в ранглистата е Новак Джокович, следван от Рафаел Надал и Александър Зверев.", "date": "2019.04.29", "title": "Спорт: Григор Димитров пропадна до 49-о място в световната ранглиста"}
{"url": "http://www.focus-news.net/news/2019/04/29/2652014/sofiya-kolona-ot-avtomobili-se-e-obrazuvala-na-avtomagistrala-hemus-predi-tunel-vitinya-v-posoka-stolitsata.html", "text": "Колона от автомобили се е образувала на автомагистрала „Хемус“ преди тунел „Витиня“ в посока столицата, предаде репортер на  Агенция „Фокус“ . С изключение на този участък трафикът по автомагистралата в двете посоки се осъществява нормално. \r\nПътните настилки са сухи, видимостта е добра. \r\nДеница КИТАНОВА", "date": "2019.04.29", "title": "София: Колона от автомобили се е образувала на автомагистрала „Хемус“ преди тунел „Витиня“ в посока столицата"}
{"url": "http://www.focus-news.net/news/2019/04/29/2652020/voenna-tehnika-shte-bade-predislotsirana-do-letishte-dobroslavtsi-za-uchastie-v-podgotovkata-na-voenniya-parad-po-povod-denya-na-hrabrostta-i-praznika-na-balgarskata-armiya.html", "text": "Във връзка с подготовката за военния парад в Деня на Храбростта и празник на Българската армия на 30 април ще бъде предислоцирана военна техника на въоръжение в Българската армия от военните формирования в страната до летище „Доброславци“ край София. Това съобщиха от пресцентъра на  Министерство на отбраната . \r\nВоенната техника ще се придвижва по националната пътна инфраструктура от градовете Асеновград, Благоевград, Карлово, Стара Загора и Ямбол. За транспортирането на техниката, която ще участва в парада, ще бъде използван железопътен транспорт. \r\nОт Министерството се обръщат към гражданите с молба да спазват мерките за безопасност на органите на Служба „Военна полиция“, които ще ескортират колоните.", "date": "2019.04.29", "title": "Военна техника ще бъде предислоцирана до летище „Доброславци“ за участие в подготовката на военния парад по повод Деня на Храбростта и празника на Българската армия"}
{"url": "http://www.focus-news.net/news/2019/04/29/2652010/hoyt-brayan-iy-sreshtata-v-berlin-ne-e-reshavashta.html", "text": "Бившият помощник-държавен секретар на САЩ за Европа и Евразия Хойт Браян Ий заяви, че „учебниците по история“ на Балканите са пълни със ситуации „сега или никога“, но срещата на върха за Западните Балкани в Берлин не е един от тези моменти, предава държавната  „Радио и телевизия Косово“ (RTK) . \r\nСпоред мнението на Ий, срещата между президентите на Сърбия и Косово Александър Вучич и Хашим Тачи и лидерите на Германия и Франция Ангела Меркел и Еманюел Макрон на 29 април в Берлин не е решаваща за процеса на диалога между Белград и Прищина, но е добра възможност той да бъде обсъден. \r\n„Германия и другите страни трябва да организират подобни срещи, за да се обсъждат бъдещите стъпки. Надявам се, че ще има откровена и подробна дискусия за следващите ходове на Сърбия и Косово и за някои нови неща, които могат да се случат... Мисля, че историята на разделенията по етнически линии не е добра, прагматична, политическа или дипломатическа идея... Няма смисъл такива неща да бъдат обсъждани“, добави той. \r\nПревод и редакция:", "date": "2019.04.29", "title": "Хойт Браян Ий: Срещата в Берлин не е решаваща"}
{"url": "http://www.focus-news.net/news/2019/04/29/2651989/hungary-today-ungariya-i-slovakiya-se-gotvyat-zaedno-za-spiraneto-na-gazta-prez-ukrayna.html", "text": "Унгария и Словакия се готвят заедно за възможно спиране на доставките на газ през Украйна, предвид това, че Киев и Москва все още не са сключили споразумение за транзит след 1 януари 2020 година, заяви унгарският външен министър Петер Сиярто след преговори с енергийния министър на Словакия Петер Зига, пише електронното издание  Hungary Today . \r\nНа срещата, проведена в кулоарите на форума „Пояс и път“ в Пекин, Сиярто заяви, че Будапеща и Братислава трябва да са подготвени в случай, че от Украйна спре да идва газ. \r\nЕдно от решенията е създаване на южен коридор за доставки чрез удължаването на газопровода „Турски поток“ през България и Сърбия към Унгария. Заради унгарско-словашкия интерконектор, Словакия също ще получи достъп до „синьото гориво“, обясни Сиярто. \r\nУнгарски и словашки доставчици на газ, превозвачи и търговци ще създадат работна група през септември, за да се подготвят за такива сценарии, каза той. \r\nУнгарският външен министър също така отбеляза, че Будапеща вече се е споразумяла с изпълнителния директор на „Газпром“ Алексей Милер да закупи част от предвиденото за 2020 година количество през 2019 година и да го съхрани в унгарски съоръжения. \r\nПревод и редакция:", "date": "2019.04.29", "title": "Hungary Today: Унгария и Словакия се готвят заедно за спирането на газта през Украйна"}
{"url": "http://www.focus-news.net/news/2019/04/29/2652021/vecher-makedoniya-ruskiyat-patriarh-kiril-potvardi-mpts-oa-veroyatno-shte-bade-priznata-po-ukrainskiya-stsenariy.html", "text": "Патриархът на Москва и цяла Русия Кирил заяви, че скоро може да има раздвижване по проблема с признаването на Македонската православна църква – Охридска архиепископия (МПЦ-ОА). В интервю пред белградския ежедневник „Политика“ руският патриарх заяви, че при решаването на проблема с Македонската църква може да бъде използван „украинския сценарий“, пише електронното издание на вестник  „Вечер“ . \r\n„Ако се абстрахираме от някои допълнителни детайли, „украинския сценарий“, както го нарекохте, е пределно ясен: Цариградският патриарх си даде правото във всеки един момент да може да отмени който и да било документ или договор, издадени от неговите предходници, ако неговото съдържание не отговаря на интересите му. Така, заедно със сензационното решение за отмяна на грамотата от 1686 година за предаване на Киевската митрополия под юрисдикцията на Руската православна църква, Синодът на Цариградската патриаршия отмени и древното канонично правило, което забранява на свещениците да влизат във втори брак. \r\nТова, което каза патриарх Вартоломей в интервю пред вашия вестник за Македония и Черна гора, въобще не гарантира, че украинският сценарий няма да се повтори за Македония и Черна гора. Сега те са независими държави и на това основание Фенер лесно може да оспори актуалността на границите на Сръбската православна граница от Томоса от 1922 година, както направи със споменатия акт от 1686 година. И никак не е случайно това, че в това интервю патриарх Вартоломей напомня, че онова, което принадлежи на Сърбия е нейно канонично и еклесиологично – той нарочно не каза Сръбската църква, а Сърбия като държава, като по този начин визира само нейните съвременни граници. \r\nВъпреки че патриарх Вартоломей казва, че сега няма намерение да променя границите на Сръбската православна църква, той също така заявява, че Цариградската патриаршия е готова да премине границата, в случай, че се стигне до съответно искане или се появи някаква „висша църковна нужда“. Тази „висша църковна нужда“ Фенер я разбира по свой начин. В случай с Украйна, Цариград реши да нахлуе, когато се създадоха редица политически предпоставки и когато украинските политици и разколници се обърнаха към него с такова искане. \r\nДали някой от жителите на Балканите, с ръка на сърцето, може да гарантира, че рано или късно някой нов или настоящ политически лидер няма да се обърне към Фенер с искане за автокефалия. Нека не забравяме, че подобно искане вече съществува - от македонския премиер Зоран Заев. То беше изпратено миналата година, почти едновременно с нещастното искане на президента на Украйна Петро Порошенко, а Синодът на Константинополската патриаршия го взе под внимание през май, когато публикува официалната информация. Но защо Синодът на Константинополската патриаршия анализира въпрос, за който очевидно няма основание, както заяви патриарх Вартоломей в неотдавнашното интервю? Дали съществуването на Томоса от 1922 г. не е достатъчно основание за отказ в този случай? Очевидно все още има идея да се повтори \"украинската рецепта\" в Скопие“. \r\nРПЦ и патриарх Кирил се противопоставят на този сценарий и искат решението да бъде взето с консенсус от всички поместни православни църкви. \r\nВ средата на октомври миналата година Цариградската патриаршия призна независимостта на разколническата Православна църква на Украйна (ПЦУ), с което отвори въпроса за статута на милиони вярващи в Украйна, където РПЦ има огромно влияние. \r\nВеднага след решението на Вартоломей за ПЦУ, Руската църква прекъсна евхаристийното общение с Фенер и излезе от всички комисии, в които и двете църкви имат представители. Агенция „Фокус“ припомня:  В манастира Рождество на Пресвета Богородица на брега на Охридското езеро в Калища, в близост до Струга,на 6 октомври 2018 година, се състоя Юбилейното заседание на най-висшето църковно тяло на Македонската православна църква – Охридска архиепископия – Архиепископският църковно-народен събор (АЦНС).  \r\nПрез тази година МПЦ отбеляза няколко значими юбилея – 60 години от възобновяването на Охридската архиепископия в лицето на Македонската православна църква, 1000 години от нейното учредяване, 75 години от Свещенското заседание в охридското село Издеглавие и 1155 години от Моравската мисия на Светите братя Кирил и Методий. \r\nСъборът бе съставен от делегати от всички епархии на МПЦ-ОА, като в него членуват лица от клира, монашеството, теологическите учебни заведения и представители на миряните от всяка епархия. \r\nСлед края на петчасово заседание при затворени врата, говорителят на МПЦ-ОА митрополит Тимотей Дебърско-Кичевски потвърди позицията на АЦНС от декември 2017 година срещу промяната на името на страната и църквата и направи „апел за национално единство и искрен и молитвен призив към всички политически субекти в страната да се употребят всички сили за запазване на националната и духовната идентичност на македонския народ и всичко македонско“. \r\nОсвен това най-висшето църковно тяло в Македония прие важни промени на няколко члена от Устава на църквата, между които и за името на МПЦ и титулатурата на предстоятеля й, който в момента е архиепископ Стефан Охридски. \r\nДопълва се член 2, който вече гласи: „Македонската православна църква е историческа и правна наследница на Охридската архиепископия и на Първа Юстиниана (Юстиниана Прима), има достойнството на Архиепископия и се именува Македонска Православна Църква – Охридска Архиепископия, а в комуникацията Македонска православна църква“.  \r\nДопълва се член 9, точка 2, който вече е : „Титлата на Архиепископа е Митрополит Скопски, Архиепископ Охридски и Македонски и на Първа Юстиниана и към него се обръщат с Ваше Блаженство. \r\nОсвен това Съборът поправи и член 23 от църковния Устав, с което епископите викарии се изключват от Пленарния състав на Синода и губят правото си на глас. Прието е и решение за териториални промени в границите на диоцезите на епархиите. \r\nАрхиепископията Първа Юстиниана е учредена от византийския император Юстиниан Велики през 535 година заедно със създаването на едноименния град в Поморавието, днес в Сърбия, на 30 км западно от Лесковац и служи за катедра на архиепископа на Илирийския, или Дакийския диоцез. Прекратява съществуването си някъде в началото на VII век, но продължава да играе роля като независим от Вселенската патриаршия църковен център на българите под византийска власт. \r\nПърва Юстиниана влиза в оборот през XI век, когато през 1018 година, след падането на България под византийска власт император Василий II понижава ранга на Българската Патриаршия и я обявява за Българска автокефална архиепископия със седалище в Охрид, последната българска столица и катедра на българския патриарх. Диоцезът, българският характер и правата й са определени с две грамоти на император Василий II „за правата на Охридската архиепископия“ \r\nОфициалните титли на охридските архиепископи са: първоначално Архиепископ на цяла България (Αρχιεπίσκοπος της πάσης Βουλγαριας), от средата на XII век се ползва и Архиепископ на Първа Юстиниана и цяла България или на всички българи (Αρχιεπίσκοπος της πρωτης 'Ιουστινιανης και πάσης Βουλγαριας или ΄αρχιεπίσκοπος Βουλγάρων). Първият архиепископ е Йоан Дебърски. \r\nИзвестна е подарената от император Андроник II Палеолог на предстоятеля на Охридската афтокефална архиепископия плащаница, за употреба при благослужението в църквата Света София (Охрид). На императорския дар е извезан надписa: \r\n„Пастирю на българите, спомни си при жертвоприношенията за владетеля Андроник Палеолог“ \r\nОхридската архиепископия е закрита неканонично със султанско ирадие през 1767 г. по настояване на Цариградския гръцки патриарх Самуил Ханджери, като нейният диоцез е присъединен към този на Цариградската патриаршия. \r\nПоследният Охридски архиепископ е Арсений II Охридски, когато тя е е закрита, а епархията е присъединена към Драчката. От 1776 година епархията е присъединена към Преспанската и до 1878 г. в Охрид има гръцки епископи. Жителите на Охрид се обръщат с пълномощно писмо от 9 април 1861 г. \"до представителите на българския народ\" в Цариград, да помолят Високата порта за избавяне\" от своеволието на гръцкото духовенство, като потвърди основанието на автокефалната архиепископия на Първа Юстиниана Охридска и на цела България\". През 1872 г. Натанаил Охридски е ръкоположен за пръв митрополит на Българската екзархия в Охрид. \r\nИдеята за възраждането на автокефалната Охридска Архиепископия под вида на поместна Македонска православна църква възниква през 1943 година в Генералния щаб на Народно-освободителната армия на Югославия, който образува религиозно представителство начело със свещеника Вельо Манчевски. На 4-5 март 1945 година се провежда църковно-народен събор, на който е провъзгласено учредяването на МПЦ и възстановяването на Охридската архиепископия. Синодът на СПЦ обявява тези действия за неканонични. \r\nСлед период на борби и временно признаване на юрисдикцията на СПЦ над ОА, през 1967 година МПЦ-ОА се обявява за автокефална, което довежда до решение на Синода на СПЦ, с което тя е обявена за разколническа организация и се прекъсват отношенията с нея. През 2005 година СПЦ отлъчва от църковно общение вярващите, принадлежащи към МПЦ. \r\nПрез 2009 година е прието решение „Македонската църква“ да приеме историческото название „Охридска Архиепископия“, като основно самоназвание. Оттогава в официалните документи тя се именува МПЦ-ОА. \r\nНа 23 ноември 2017 година Свещения Синод на МПЦ обяви, че признава Българския Патриархат за своя „Майка-Църква“. 4 дни по-късно, на 27 ноември 2017 година Синодът на БПЦ прие постановление, съгласно което БПЦ, в случай, че МПЦ я признае за своя Църква Майка, „се задължава да оказва пълно съдействие, ходатайство и застъпничество пред Поместните православни църкви, предприемайки всичко, което е необходимо за установяването на каноничния статут на МПЦ“. На 14 декември Синодът на ГПЦ заяви, че е недопустимо вмешателството на Българската църква в работите на Сръбската църква. На 21 декември се провежда среща между комисиите за диалог между БПЦ и МПЦ. \r\nНа 9 февруари 2018 година Свещеният Синод на Констатинополската православна църква заяви, че разглежда като антиканонични действията БПЦ по въпроса за непризнатата Православна църква в „Бившата югославска република Македония“. \r\nРедакция: Иван Христов \r\nПревод и редакция:", "date": "2019.04.29", "title": "„Вечер“ (Македония): Руският патриарх Кирил потвърди: МПЦ-ОА вероятно ще бъде призната по „украинския сценарий“"}
{"url": "http://www.focus-news.net/news/2019/04/29/2652023/d-r-marina-ivanova-fondatsiya-chetiri-lapi-boevete-s-zhivotni-sa-inkriminirani-ot-mnogo-vreme.html", "text": "Боевете с животни са инкриминирани от много време - разчитаме, че ще се спазват процедурите при заловените организатори край Самоков и ще се наложат съответните санкции. Това каза д-р Марина Иванова, директор на Фондация „Четири лапи“, в интервю за  Агенция „Фокус“  относно наскоро заловените хора за кучешки боеве край Самоков. „След като приключи досъдебното производство, съответно органите ще преценят дали тези хора трябва да бъдат подведени под съдебна отговорност. Поне аз не знам за всички тези заподозрени дали всички са освободени, или към част от тях се произвеждат следствени дейности“, каза д-р Иванова. Тя подчерта, че за съжаление, такива случаи не са единични.  \r\nНа въпрос, свързан с броя на постъпилите сигнали за незаконни боеве на кучета във Фондация „Четири лапи“, д-р Иванова отбеляза, че не са много, защото често са непотвърдени и не много ясни, поради това, че в повечето случаи тези неща се случват в тайни общества, до които не се допускат хора от външното обкръжение. „В повечето случаи се организират на тайни места сред хора, които се занимават с това от години наред и случаен човек трудно може да попадне на едно такова място. Хубаво е, че все повече се обръща внимание на това и се говори по тази тема, за което сме благодарни на Вас медиите, които споделяте тази информация. Така хората стават по-информирани и когато попадне някой случаен човек, той не се притеснява да подаде сигнал в полицията“, посочи  директорът на Фондация „Четири лапи“. Тя обясни още, че конфискуваните след намесата на полицията кучетата, които са ранени от боевете, се настаняват в общински приюти и в клиники, където могат да бъдат лекувани, за да се подобри тяхното състояние. „Кучетата са доказателство по самото разследване и по делото, именно затова те остават в приюти докато не приключи следствието. Ако си спомняте, преди известно време, може би преди 2 години, имаше едни такива животни, които бяха намерени и които са били използвани за боеве. Те бяха конфискувани в Пловдив и все още се намират на територията на приюта на общината“, каза още тя.  \r\nИрина ИВАНОВА Пълния текст на интервюто четете по-късно в „Мнение”", "date": "2019.04.29", "title": "Д-р Марина Иванова, Фондация „Четири лапи“: Боевете с животни са инкриминирани от много време"}
{"url": "http://www.focus-news.net/news/2019/04/29/2652019/mvnr-postradalite-balgari-pri-tezhkata-katastrofa-v-rumaniya-ne-sa-poiskali-dopalnitelno-sadeystvie-ot-posolstvoto-ni-tam.html", "text": "По информация на българското посолство в Букурещ вчера по обед в близост до Тимишоара микробус с 10 български граждани е катастрофирал с друг румънски автомобил. Катастрофата е била тежка, но няма тежко ранени. Това съобщиха от пресцентъра на  Министерството на външните работи (МВнР) . На 8 души е оказана помощ на място. Двама са откарани в болница, но без опасност за живота или сериозни контузии. Полицията е започнала разследване, за което ще информира официално посолството ни в най-скоро време.  \r\nСъс случая е ангажиран почетният консул на България в Румъния Георги Наков, който е изпратил преводач на мястото на катастрофата. Засега пострадалите не са поискали допълнително съдействие от посолството.", "date": "2019.04.29", "title": "МВнР: Пострадалите българи при тежката катастрофа в Румъния не са поискали допълнително съдействие от посолството ни там"}
{"url": "http://www.focus-news.net/news/2019/04/29/2652022/pazardzhik-desetki-miryani-poseshtavat-tsarkvata-sveta-bogoroditsa-za-da-se-poklonyat-pred-chudotvornata-ikona-na-bozhiyata-mayka.html", "text": "Десетки миряни се покланят пред чудотворната икона на Божията майка в църквата „Света Богородица“ в Пазарджик на Светли понеделник, предаде репортер на  Радио „Фокус” – Пазарджик . На входа на храма свещеник помазва влизащите в храма. Иконата се радва на преклонение от страна както на възрастни хора, така и на много младежи и малки деца, носещи със себе си цветя и дарове. Чудотворната икона е поставена в дясната част на олтара, като е обособена в своя собствена рамка. До нея е поставена и дарителска кутия за набиране на средства за едноименния храм. Пазарджишката Света Богородица е известна с това, че помага на жени с репродуктивни проблеми да се сдобият с рожби. Няма точни исторически данни за сътворяването на иконата и за произхода или за зографа ѝ. Единствената следа е надписът в долния десен ъгъл: „Подарява семейство Михаил и Мар. Джамбазови“. \r\nАлбена ЖИЛЕКОВА", "date": "2019.04.29", "title": "Пазарджик: Десетки миряни посещават църквата „Света Богородица“, за да се поклонят пред чудотворната икона на Божията майка"}
{"url": "http://www.focus-news.net/news/2019/04/29/2652024/mvr-14-dushi-sa-postradali-pri-katastrofi-v-stranata-prez-izminaloto-denonoshtie.html", "text": "14 души са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 12 тежки пътнотранспортни произшествия. В София са регистрирани 11 леки катастрофи, при които няма пострадали.", "date": "2019.04.29", "title": "МВР: 14 души са пострадали при катастрофи в страната през изминалото денонощие"}
{"url": "http://www.focus-news.net/news/2019/04/29/2652027/sport-izigraha-se-5-macha-ot-italianskata-seriya-a.html", "text": "Изиграха се 5 срещи от 34-ия кръг на италианската Серия „А“. Резултати: \r\nФрозиноне – Наполи 0:2 \r\nТорино – Милан 2:0 \r\nСампдория – Лацио 1:2 \r\nСПАЛ 2013 – Дженоа 1:1 \r\nКиево – Парма 1:1 \r\n4 кръга преди края сигурен шампион е Ювентус с 88 точки, втори е Наполи със 70 точки, трети е Интер с 62, а четвърти е Рома с 58 точки.", "date": "2019.04.29", "title": "Спорт: Изиграха се 5 мача от италианската Серия „А“"}
{"url": "http://www.focus-news.net/news/2019/04/29/2652028/sliven-ogranicheno-e-dvizhenieto-na-prevozni-sredstva-nad-12-tona-po-pat--7006-beronovo-gradets-v-uchastaka-ot-s-sadovo-do-s-gradets.html", "text": "Натоварено е движението по пътищата в областта в последния ден на великденските празници, съобщиха от  Областно пътно управление . От 14.00 до 20.00 часа всички камиони над 12 тона няма да могат да се движат по автомагистралите и по-натоварените пътища. Затворени за тежки автомобили над 10 тона са проходите Твърдишки и Вратник. Котленският проход е отворен за всички превозни средства. Опасност от падащи камъни има по пътя Сливен – Ичера – Градец. Ограничено е движението на превозни средства над 12 тона по път ІІІ-7006 Бероново – Градец в участъка от с. Садово до с. Градец от км 9+645 до км 13+042 поради намалена носимоспособност на мостово съоръжение на км 10+868. Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за превозни средства над 12 тона поради намалена носимоспособност на пътното платно в участъка на област Бургас. Срокът на двата ремонта е до 30 юни.", "date": "2019.04.29", "title": "Сливен: Ограничено е движението на превозни средства над 12 тона по път ІІІ-7006 Бероново – Градец в участъка от с. Садово до с. Градец"}
{"url": "http://www.focus-news.net/news/2019/04/29/2652011/veliko-tarnovo-stotitsi-zhiteli-i-gosti-na-grada-se-sabraha-v-katedralniya-hram-rozhdestvo-na-sv-boroditsa-za-da-uvazhat-pashalnoto-bogosluzhenie-za-velikden.html", "text": "Стотици жители и гости на града се събраха в катедралния храм „Рождество на св. Бородица”, за да уважат Пасхалното богослужение, да се помолят за здраве и да си вземат от Благодатния огън на Великден. Това съобщиха от пресцентъра на  Община Велико Търново . Заедно с тях бяха кметът Даниел Панов и неговото семейство. Крепостта „Царевец\" остана затворена заради падналия дъжд и гръмотевичната буря над града. \r\nХристовото възкресение настъпи със звън на всички църковни камбани, а службата бе отслужена от великотърновския митрополит Григорий и свещеници. Думите „Христос Воскресе” бяха произнесени на пет различни езика. \r\n„На Великден ликуват доброто, вярата, надеждата, любовта. Непреходните и вечни духовни ценности надделяват над злободневието и материализма. Животът винаги стои по-високо от смъртта, че светлината, любовта и добротата осмислят света. Нека следваме вечния завет на Иисус Христос - да бъдем добронамерени в мислите и действията си, да помагаме на хората в нужда и беда, да живеем с любов в сърцата си. Това са вечните ценности – християнски и български. Пожелавам ви светъл, озарен и благословен Великден! Нека се поздравяваме с думите „Христос воскресе“ и през следващите четиридесет дни – така, както повелява канонът”, обърна се към хората Даниел Панов. \r\nПо традиция на Великден бе отслужена и Литургия за Второ Възкресение. Тя се състоя в храма „Възкресение Христово”, изграден в подножието на квартал „Бузлуджа”. Много великотърновци заедно с кмета Даниел Панов запалиха свещички за здраве. Службата отново ръководи митрополит Григорий. \r\nНад 2700 осветени яйца и парчета козунаци бяха осигурени за  жителите и гостите на Велико Търново, уважили отбелязването на Възкресение Христово. Жестът бе от няколко местни фирми.  \r\nПодарък за всички бе прожекцията на аудиовизуалния спектакъл „Царевград Търнов – звук и светлина”, която бе излъчена в 21.00 часа в неделната великденска вечер.", "date": "2019.04.29", "title": "Велико Търново: Стотици жители и гости на града се събраха в катедралния храм „Рождество на св. Бородица”, за да уважат Пасхалното богослужение за Великден"}
{"url": "http://www.focus-news.net/news/2019/04/29/2652026/varna-abonatite-v-chast-ot-k-s-chayka-i-zhk-mladost-sa-s-narusheno-vodopodavane-poradi-avarii.html", "text": "Абонатите в част от два квартала са с нарушено водоподаване поради аварии. Това съобщиха за  Радио „Фокус“ – Варна  от водоснабдителното дружество, обслужващо областта. Засегнати са домакинствата в част от к-с. „Чайка“ и ж.к. „Младост“ – абонатите около Мебелна палата. Очаква се нормалното водоснабдяване в двата района да бъде възстановено до около 16.00 часа. Поради авария без вода до около 16.00 часа ще бъдат и абонатите около Зеленчуковата борса в града. \r\nБояна АТАНАСОВА", "date": "2019.04.29", "title": "Варна: Абонатите в част от к-с. „Чайка“ и ж.к. „Младост“ са с нарушено водоподаване поради аварии"}
{"url": "http://www.focus-news.net/news/2019/04/29/2652031/blagoevgrad-v-bansko-se-provede-praznichen-kontsert-s-uchastieto-na-iva-davidova-po-povod-velikden.html", "text": "Празничен концерт с участието на Ива Давидова беше подаръкът на ръководството на Община Банско и читалище „Никола Вапцаров“ за жителите и гостите на градa по случай Великден. Това съобщиха от пресцентъра на  Община Банско .  \r\nЧетири девойки в народни носии раздадоха на всички присъстващи великденски яйца с послание за здраве, дълголетие и късмет. Кметът на Общината Георги Икономов поздрави присъстващите като им пожела: „Нека в този свят празник да отправим молитва за мир и благополучие и отново да се обърнем към смисъла на Възкресението, към важните неща в живота – любовта и разбирателството по между ни. Нека светлината на Великден да възроди вярата и пречисти сърцата и умовете ни. Пожелавам на всички живот и здраве. Честито Възкресение Христово!“. \r\nТрадиционно беше проведено и състезанието по надчукване с великденски яйца. Много участници се включиха в надпреварата за голямата награда, която тази година грабна деветгодишният Лазар Пицин. \r\nТака на светлия християнски празник централният площад в Банско бе изпълнен с положителни емоции, смях и веселие.", "date": "2019.04.29", "title": "Благоевград: В Банско се проведе празничен концерт с участието на Ива Давидова по повод Великден"}
{"url": "http://www.focus-news.net/news/2019/04/29/2652025/koha-ditore-kosovo-v-berlin-shte-badat-prerazgledani-chervenite-linii.html", "text": "На срещата на върха за Западните Балкани на 29 април в Берлин се очаква да бъдат преразгледани „червените линии“ за евентуалния договор за нормализация на отношенията между Белград и Прищина, твърдят надеждни неназовани източници пред прищинския ежедневник  Koha Ditore . \r\nСъбеседниците на изданието твърдят, че основният фокус на срещата ще бъде разблокирането на диалога между Косово и Сърбия и препотвърждаването на принципите, върху които то ще бъде постигнато. В тази връзка, организаторите вече работят над изработването на заключения, които се очаква да бъдат подкрепени от участниците в края на мероприятието. \r\nСред тях, както казват източниците на вестника, са цялостно споразумение между Косово и Сърбия, което ще бъде политически устойчиво и ще допринася за регионалната стабилност. Докато тази формулировка, според документа, не уточнява вида на споразумението, очевидно е, че това изключва идеята за промяна на границите. \r\nОчаква се на срещата на върха Белград и Прищина да бъдат призовани да увеличат усилията си за прилагане на досега постигнатите споразумения в хода на диалога и да подновят конструктивния ангажимент за диалога за постигане на всеобхватно и окончателно споразумение. \r\nПревод и редакция:", "date": "2019.04.29", "title": "Koha Ditore (Косово): В Берлин ще бъдат преразгледани „червените линии“"}
{"url": "http://www.focus-news.net/news/2019/04/29/2652015/mariya-belcheva-kmet-na-kuklen-7-dushi-sa-zadarzhanite-sled-napadenieto-nad-politseyski-sluzhiteli.html", "text": "7 души са задържаните след нападението над полицейски служители. Това каза за  Агенция „Фокус“  кметът на Община Куклен Мария Белчева. „Има образувано досъдебно производство. Обстановката е спокойна. Нощта е протекла спокойно. В момента има все още полицейско присъствие, но няма индикации за конфликти или проблеми. Става въпрос за битова свада. В мир са си живели българските и ромските семейства години наред. Не е имало проблеми. Просто проблемът е чисто битов след употреба на високи дози алкохол и силна музика“, каза още Мария Белчева.  Агенция „Фокус“ припомня:  Вчера в 17.00 часа заради междусъседски скандал полицейски служители са били нападнати. Те са се отзовали на подаден сигнал и когато пристигнали на място, част от участниците в свадата започнали да хвърлят камъни по полицейските коли. В резултат на това е бил счупен един патрулен автомобил. При инцидента няма пострадали. \r\nЛюба АЛЕКСИЕВА", "date": "2019.04.29", "title": "Мария Белчева, кмет на Куклен: 7 души са задържаните след нападението над полицейски служители"}
{"url": "http://www.focus-news.net/news/2019/04/29/2652036/d-r-mariya-radoykova-mbal-gotse-delchev-mazh-e-s-opasnost-za-zhivota-sled-sbivane-v-selo-banichan-postradaliyat-e-transportiran-do-stolichna-bolnitsa.html", "text": "Мъж е с опасност за живота след сбиване в село Баничан. Той е транспортиран до столична болница. Това съобщи за  Радио „Фокус“ – Пирин  директорът на МБАЛ – Гоце Делчев д-р Мария Радойкова. По думите ѝ мъжът е бил в изключително тежко състояние. Д-р Радойкова добави, че инцидентът е станал през изминалата нощ, като мъжът е в кома и е транспортиран за София. Тя посочи, че причините за инцидента се изясняват. \r\nДенис НИКИФОРОВ", "date": "2019.04.29", "title": "Д-р Мария Радойкова, МБАЛ – Гоце Делчев: Мъж е с опасност за живота след сбиване в село Баничан, пострадалият е транспортиран до столична болница"}
{"url": "http://www.focus-news.net/news/2019/04/29/2652030/d-r-marina-ivanova-fondatsiya-chetiri-lapi-otravyaneto-na-zhivotni-e-nerazbiraemo-i-mnogo-opasno-kriminalno-deyanie.html", "text": "Отравянето на животни е неразбираемо и много опасно деяние, което е и криминално, защото разхвърлянето на отровни вещества, може да доведе и до отравяне и на хора. Това каза д-р Марина Иванова, директор на Фондация „Четири лапи“, в интервю за  Агенция „Фокус“  относно бездомните кучета. „Представете си, след като има разхвърляни примамки, които са достатъчно силни за да отровят куче, тогава за едно дете, колко опасна може да бъде една такава примамка“, подчерта д-р Иванова. Тя отбеляза, че за съжаление, в общини, в които няма адекватна и постоянна политика за овладяване на популацията на безстопанствени животни, много често се срещат хора, които решават по собствена инициатива да се справят със ситуацията и да разхвърлят отровни примамки. „Те не водят до намаляване на популацията и няма как да водят след себе си някакъв резултат, при положение, че това е наказуемо и следва да бъде разследвано, както от органите на реда, така и от съответната община“, заяви директорът на Фондация „Четири лапи“. \r\nНа въпрос дали това не е знак, че  хората не вярват на институциите, че могат да се справят с проблема и затова взимат нещата в свои ръце, д-р Марина Иванова отбеляза, че това по-скоро е знак, че хората не са запознати със задълженията на общината от една страна и от друга, че не мислят и за последиците, извършвайки такива криминални деяния. „Отново да кажем, това се случва основно в общини, които не показват трайни резултати. Но това хората да поемат такава инициатива, вместо да насочат своята енергия и усилия да работят, съвместно с общината или да предложат действия в спазването на Закона за защита на животните, ще е много по-ефективно, отколкото да се опитват с такива примитивни средства да решат проблема, което няма да доведе до решение“, изтъкна д-р Иванова.  \r\nПо думите й животните на улицата са просто една последица от безотговорно отношение на нас хората. „Те не са се появили там ей така от само себе си. В повечето случаи безстопанственото животно е било домашно“, каза директорът на Фондацията. Д-р Иванова подчерта, че натравянето на кучета е криминално деяние. „Причиняването на смърт на животно, съгласно чл. 325 от Наказателния кодекс е криминално деяние, така че един човек трябва да бъде изправен пред съда и да бъде осъден. Каква ще бъде присъдата, ще реши съответният съдя в зависимост от тежестта на деянието. Но за такъв човек, не става въпрос само за административна глоба, това е престъпно деяние“, заяви още тя.  \r\nИрина ИВАНОВА Пълния текст на интервюто четете по-късно в „Мнение”", "date": "2019.04.29", "title": "Д-р Марина Иванова, Фондация „Четири лапи“: Отравянето на животни е неразбираемо и много опасно криминално деяние"}
{"url": "http://www.focus-news.net/news/2019/04/29/2652035/nina-stavreva-kmet-na-kavarna-gradat-ochakva-s-netarpenie-i-valnenie-domakinstvoto-na-evropeysko-parvenstvo-po-futbol-za-devoyki-do-17-godini.html", "text": "Футболен град с традиции е Каварна и жителите му очакват с нетърпение и вълнение домакинството на Европейско първенство по футбол за девойки до 17 години. Това каза кметът на Каварна Нина Ставрева, предаде кореспондент на  Радио „Фокус” – Варна . „За мен е чест и огромно удоволствие, че бях пряк участник в тегленето на жребия и сред представените градове домакини на този престижен форум. Сред тях е и Каварна. Искам да кажа, че вълнение има във всички граждани, защото Каварна е футболен град с традиции“, посочи Ставрева. „От 1923 година съществува футболен клуб „Калиакра“. Назад във времето имаше години, когато футболен клуб „Калиакра“ беше в А група, също и в Б група. Самият факт, че ще има футболен турнир от толкова високо ниво - финали на Европейско първенство при това за девойки до 17-годишна възраст, е едно прекрасно събитие, което ще провокира интереса на младите момичета към този спорт. Всичко това кара каварненци да се вълнуват и да очакват с нетърпение първия мач, който ще си играе в Каварна на 5 май, само ден преди празника на града“, заяви кметът на Каварна. Според Нина Ставрева Каварна е почти на финала на дейностите за подготовката на домакинството. „За месец и половина свършихме страшно много работа по отношение на стадиона. Имаме едно прекрасно съоръжение. Мина последната инспекция на УЕФА, която беше с изключително висока оценка заради изпълнени предписания от тяхна страна по отношение на изискванията за провеждане на такъв тип спортно състезание. Така че сме почти на финала, дори преди началото на първенството още имаме пълна готовност да посрещнем гостите“, посочи Нина Ставрева. \r\nЖулиета НИКОЛОВА", "date": "2019.04.29", "title": "Нина Ставрева, кмет на Каварна: Градът очаква с нетърпение и вълнение домакинството на Европейско първенство по футбол за девойки до 17 години"}
{"url": "http://www.focus-news.net/news/2019/04/29/2652034/gl-inspektor-iliya-georgiev-gdnp-dvama-dushi-sa-zaginali-a-shestima-sa-s-opasnost-za-zhivota-sled-patni-intsidenti-prez-praznichnite-dni.html", "text": "За съжаление, и тези празници не минаха без инциденти. Има 68 настъпили пътнотранспортни произшествия, при които има 98 пострадали лица и 2-ма загинали. 6 човека са с опасност за живота. Това каза на брифинг главен инспектор Илия Георгиев от отдел \"Пътна полиция\" към ГД „Национална полиция“ за пътната обстановка и безопасното пътуване в последния от празничните дни, предаде репортер на  Агенция „Фокус“ . „Към момента, въпреки че повечето хора са избрали да слеят празничните дни, очакваме натоварване на трафика в по-късните часове през деня. Припомням на всички водачи на товарни автомобили, че от 14.00 до 20.00 часа е валидна забраната за движение по главни пътища и автомагистрали за товарни автомобили над 12 тона“, каза гл. инспектор Илия Георгиев. Той посочи, че в първия от почивните дни има двама санкционирани водачи за нарушение на тази забрана.  \r\nПо думите му съвместно с Агенция „Пътна инфраструктура“ има издадена временна организация на движението по автомагистралите. „Призовавам всички водачи да спазват тези ограничения, да спазват правилата и да изпълняват разпорежданията на контролните органи, защото имаме констатирани случаи и на водачи, които нарушават забраната за движение в аварийна лента“, каза гл. инспектор Георгиев. Той подчерта, че до момента има около 10 такива случая, а глобата за това нарушение, която е предвидена в Закона за движение по пътищата, е отнемане на свидетелството за управление в срок от 3 месеца и налагане на глоба в размер от 1000 лв.   \r\nИрина ИВАНОВА", "date": "2019.04.29", "title": "Гл. инспектор Илия Георгиев, ГДНП: Двама души са загинали, а шестима са с опасност за живота след пътни инциденти през празничните дни"}
{"url": "http://www.focus-news.net/news/2019/04/29/2652009/blagoevgrad-dopalnite-politseyski-patruli-shte-badat-izvedeni-po-osnovnite-patni-arterii-v-oblastta-zaradi-ochakvaniya-intenziven-trafik.html", "text": "Допълните полицейски патрули ще бъдат изведени по основните пътни артерии в областта заради очаквания интензивен трафик. Това каза пред  Радио „Фокус“ – Пирин  старши комисар Николай Хаджиев, директор на Областна дирекция на МВР – Благоевград. „През областта минава основна пътна артерия, която със сигурност ще бъде доста натоварена. Ще има полицейско присъствие и ще се контролира скоростта с технически средства. Това не трябва да притеснява пътуващите, защото тези мерки се взимат с цел осигуряване пътната безопасност“, каза още старши комисар Хаджиев. Той добави, че полицейските служители ще предприемат засилен контрол по главен път Е-79 в посока ГКПП „Кулата“ и второкласен път-19 в отсечката пътен възел „Симитли\" – Банско – Гоце Делчев. Полицейски патрули ще бъдат разположени на входно-изходните артерии, както следва:  \r\n- на главен път Е-79 при КПП „Бело поле\", пътен възел „Симитли\", град Кресна, град Сандански;  \r\n- на второкласен път-19 при село Градево, бензиностанция „Шел“ в района на град Разлог, входа на град Банско и входа на град Гоце Делчев, а също и в уязвимите пътни участъци.  \r\nКонтролът на движението в Кресненско дефиле ще се осъществява от екип на „Пътна полиция“, като ще се следи за опасно и рисково поведение на участници в движението. При установено нарушение моторните превозни средства ще бъдат извеждани на безопасно място от потока от автомобили и водачите санкционирани на място. Автопатрулите целят подпомагане и регулиране на движението при задръствания, както и осъществяване на демонстративен и превантивен контрол към участниците в движението. Ще се активизира контролът по спазване на скоростния режим и ползването на обезопасителни колани и детски столчета в автомобилите, както и обезопасителни каски за мотоциклетистите. \r\nЛивия НИНОВА", "date": "2019.04.29", "title": "Благоевград: Допълните полицейски патрули ще бъдат изведени по основните пътни артерии в областта заради очаквания интензивен трафик"}
{"url": "http://www.focus-news.net/news/2019/04/29/2652033/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Патриархът на Москва и цяла Русия Кирил заяви, че скоро може да има раздвижване по проблема с признаването на Македонската православна църква – Охридска архиепископия (МПЦ-ОА). В интервю пред белградския ежедневник „Политика“ руският патриарх заяви, че при решаването на проблема с Македонската църква може да бъде използван „украинския сценарий“, пише електронното издание на вестник  „Вечер“ . \r\n„Ако се абстрахираме от някои допълнителни детайли, „украинския сценарий“, както го нарекохте, е пределно ясен: Цариградският патриарх си даде правото във всеки един момент да може да отмени който и да било документ или договор, издадени от неговите предходници, ако неговото съдържание не отговаря на интересите му. Така, заедно със сензационното решение за отмяна на грамотата от 1686 година за предаване на Киевската митрополия под юрисдикцията на Руската православна църква, Синодът на Цариградската патриаршия отмени и древното канонично правило, което забранява на свещениците да влизат във втори брак. \r\nТова, което каза патриарх Вартоломей в интервю пред вашия вестник за Македония и Черна гора, въобще не гарантира, че украинският сценарий няма да се повтори за Македония и Черна гора. Сега те са независими държави и на това основание Фенер лесно може да оспори актуалността на границите на Сръбската православна граница от Томоса от 1922 година, както направи със споменатия акт от 1686 година. И никак не е случайно това, че в това интервю патриарх Вартоломей напомня, че онова, което принадлежи на Сърбия е нейно канонично и еклесиологично – той нарочно не каза Сръбската църква, а Сърбия като държава, като по този начин визира само нейните съвременни граници. \r\nВъпреки че патриарх Вартоломей казва, че сега няма намерение да променя границите на Сръбската православна църква, той също така заявява, че Цариградската патриаршия е готова да премине границата, в случай, че се стигне до съответно искане или се появи някаква „висша църковна нужда“. Тази „висша църковна нужда“ Фенер я разбира по свой начин. В случай с Украйна, Цариград реши да нахлуе, когато се създадоха редица политически предпоставки и когато украинските политици и разколници се обърнаха към него с такова искане. \r\nДали някой от жителите на Балканите, с ръка на сърцето, може да гарантира, че рано или късно някой нов или настоящ политически лидер няма да се обърне към Фенер с искане за автокефалия. Нека не забравяме, че подобно искане вече съществува - от македонския премиер Зоран Заев. То беше изпратено миналата година, почти едновременно с нещастното искане на президента на Украйна Петро Порошенко, а Синодът на Константинополската патриаршия го взе под внимание през май, когато публикува официалната информация. Но защо Синодът на Константинополската патриаршия анализира въпрос, за който очевидно няма основание, както заяви патриарх Вартоломей в неотдавнашното интервю? Дали съществуването на Томоса от 1922 г. не е достатъчно основание за отказ в този случай? Очевидно все още има идея да се повтори \"украинската рецепта\" в Скопие“. \r\nРПЦ и патриарх Кирил се противопоставят на този сценарий и искат решението да бъде взето с консенсус от всички поместни православни църкви. \r\nВ средата на октомври миналата година Цариградската патриаршия призна независимостта на разколническата Православна църква на Украйна (ПЦУ), с което отвори въпроса за статута на милиони вярващи в Украйна, където РПЦ има огромно влияние. \r\nВеднага след решението на Вартоломей за ПЦУ, Руската църква прекъсна евхаристийното общение с Фенер и излезе от всички комисии, в които и двете църкви имат представители. Агенция „Фокус“ припомня:  В манастира Рождество на Пресвета Богородица на брега на Охридското езеро в Калища, в близост до Струга,на 6 октомври 2018 година, се състоя Юбилейното заседание на най-висшето църковно тяло на Македонската православна църква – Охридска архиепископия – Архиепископският църковно-народен събор (АЦНС).  \r\nПрез тази година МПЦ отбеляза няколко значими юбилея – 60 години от възобновяването на Охридската архиепископия в лицето на Македонската православна църква, 1000 години от нейното учредяване, 75 години от Свещенското заседание в охридското село Издеглавие и 1155 години от Моравската мисия на Светите братя Кирил и Методий. \r\nСъборът бе съставен от делегати от всички епархии на МПЦ-ОА, като в него членуват лица от клира, монашеството, теологическите учебни заведения и представители на миряните от всяка епархия. \r\nСлед края на петчасово заседание при затворени врата, говорителят на МПЦ-ОА митрополит Тимотей Дебърско-Кичевски потвърди позицията на АЦНС от декември 2017 година срещу промяната на името на страната и църквата и направи „апел за национално единство и искрен и молитвен призив към всички политически субекти в страната да се употребят всички сили за запазване на националната и духовната идентичност на македонския народ и всичко македонско“. \r\nОсвен това най-висшето църковно тяло в Македония прие важни промени на няколко члена от Устава на църквата, между които и за името на МПЦ и титулатурата на предстоятеля й, който в момента е архиепископ Стефан Охридски. \r\nДопълва се член 2, който вече гласи: „Македонската православна църква е историческа и правна наследница на Охридската архиепископия и на Първа Юстиниана (Юстиниана Прима), има достойнството на Архиепископия и се именува Македонска Православна Църква – Охридска Архиепископия, а в комуникацията Македонска православна църква“.  \r\nДопълва се член 9, точка 2, който вече е : „Титлата на Архиепископа е Митрополит Скопски, Архиепископ Охридски и Македонски и на Първа Юстиниана и към него се обръщат с Ваше Блаженство. \r\nОсвен това Съборът поправи и член 23 от църковния Устав, с което епископите викарии се изключват от Пленарния състав на Синода и губят правото си на глас. Прието е и решение за териториални промени в границите на диоцезите на епархиите. \r\nАрхиепископията Първа Юстиниана е учредена от византийския император Юстиниан Велики през 535 година заедно със създаването на едноименния град в Поморавието, днес в Сърбия, на 30 км западно от Лесковац и служи за катедра на архиепископа на Илирийския, или Дакийския диоцез. Прекратява съществуването си някъде в началото на VII век, но продължава да играе роля като независим от Вселенската патриаршия църковен център на българите под византийска власт. \r\nПърва Юстиниана влиза в оборот през XI век, когато през 1018 година, след падането на България под византийска власт император Василий II понижава ранга на Българската Патриаршия и я обявява за Българска автокефална архиепископия със седалище в Охрид, последната българска столица и катедра на българския патриарх. Диоцезът, българският характер и правата й са определени с две грамоти на император Василий II „за правата на Охридската архиепископия“ \r\nОфициалните титли на охридските архиепископи са: първоначално Архиепископ на цяла България (Αρχιεπίσκοπος της πάσης Βουλγαριας), от средата на XII век се ползва и Архиепископ на Първа Юстиниана и цяла България или на всички българи (Αρχιεπίσκοπος της πρωτης 'Ιουστινιανης και πάσης Βουλγαριας или ΄αρχιεπίσκοπος Βουλγάρων). Първият архиепископ е Йоан Дебърски. \r\nИзвестна е подарената от император Андроник II Палеолог на предстоятеля на Охридската афтокефална архиепископия плащаница, за употреба при благослужението в църквата Света София (Охрид). На императорския дар е извезан надписa: \r\n„Пастирю на българите, спомни си при жертвоприношенията за владетеля Андроник Палеолог“ \r\nОхридската архиепископия е закрита неканонично със султанско ирадие през 1767 г. по настояване на Цариградския гръцки патриарх Самуил Ханджери, като нейният диоцез е присъединен към този на Цариградската патриаршия. \r\nПоследният Охридски архиепископ е Арсений II Охридски, когато тя е е закрита, а епархията е присъединена към Драчката. От 1776 година епархията е присъединена към Преспанската и до 1878 г. в Охрид има гръцки епископи. Жителите на Охрид се обръщат с пълномощно писмо от 9 април 1861 г. \"до представителите на българския народ\" в Цариград, да помолят Високата порта за избавяне\" от своеволието на гръцкото духовенство, като потвърди основанието на автокефалната архиепископия на Първа Юстиниана Охридска и на цела България\". През 1872 г. Натанаил Охридски е ръкоположен за пръв митрополит на Българската екзархия в Охрид. \r\nИдеята за възраждането на автокефалната Охридска Архиепископия под вида на поместна Македонска православна църква възниква през 1943 година в Генералния щаб на Народно-освободителната армия на Югославия, който образува религиозно представителство начело със свещеника Вельо Манчевски. На 4-5 март 1945 година се провежда църковно-народен събор, на който е провъзгласено учредяването на МПЦ и възстановяването на Охридската архиепископия. Синодът на СПЦ обявява тези действия за неканонични. \r\nСлед период на борби и временно признаване на юрисдикцията на СПЦ над ОА, през 1967 година МПЦ-ОА се обявява за автокефална, което довежда до решение на Синода на СПЦ, с което тя е обявена за разколническа организация и се прекъсват отношенията с нея. През 2005 година СПЦ отлъчва от църковно общение вярващите, принадлежащи към МПЦ. \r\nПрез 2009 година е прието решение „Македонската църква“ да приеме историческото название „Охридска Архиепископия“, като основно самоназвание. Оттогава в официалните документи тя се именува МПЦ-ОА. \r\nНа 23 ноември 2017 година Свещения Синод на МПЦ обяви, че признава Българския Патриархат за своя „Майка-Църква“. 4 дни по-късно, на 27 ноември 2017 година Синодът на БПЦ прие постановление, съгласно което БПЦ, в случай, че МПЦ я признае за своя Църква Майка, „се задължава да оказва пълно съдействие, ходатайство и застъпничество пред Поместните православни църкви, предприемайки всичко, което е необходимо за установяването на каноничния статут на МПЦ“. На 14 декември Синодът на ГПЦ заяви, че е недопустимо вмешателството на Българската църква в работите на Сръбската църква. На 21 декември се провежда среща между комисиите за диалог между БПЦ и МПЦ. \r\nНа 9 февруари 2018 година Свещеният Синод на Констатинополската православна църква заяви, че разглежда като антиканонични действията БПЦ по въпроса за непризнатата Православна църква в „Бившата югославска република Македония“. \r\n***  В неделя вечерта президентът на Сърбия Александър Вучич заяви, че на предстоящата в понеделник среща на върха за Западните Балкани в Берлин на сръбската делегация ще й бъде много трудно и я очакват „странни моменти“ заради формата на срещата и избора на участници, пише  . \r\n„Нямам нищо против (премиера на Словения Мариян) Шарец, но защо Шарец, а не (премиера на Румъния Виорика) Дънчила, защо (премиерът на Хърватия Андрей) Пленкович, а не (унгарският министър-председател Виктор) Орбан, защо не (премиерът на България Бойко) Борисов“, заяви Вучич в ефира на сръбската телевизия „Пинк“. \r\nТой отбеляза, че, например, не е поканен Милорад Додик, за когото припомни, че е получил повече гласове от гражданите на Босна и Херцеговина на последните избори от Денис Звиздич. \r\n„Утре всички ще кажат, че Косово е независимо, затова са поканени – да кажат колко безотговорно би било да се разговаря за това, което Сърбия би могла да получи“, заяви държавният глава. \r\n„Затова говорих за разграничение (демаркация), за да получим нещо... Сега знам, че няма да можем да се преборим за тази идея“, обясни Вучич. \r\nСръбската делегация обаче ще бъде, каза той, единствената, която ще говори срещу независимостта на Косово. \r\n„Разбира се, ще бъде трудно, но това не е първият път“, отбеляза сръбският лидер, като добави: „Но, както ви казвам, ние сме избрали да се борим за страната. Ние трябва да се борим“. \r\nВучич очаква в понеделник в Берлин да се говори за европейското бъдеще, страните от ЕС, за разширяване... и той лично се надява на позитивни сигнали. \r\n*** На срещата на върха за Западните Балкани на 29 април в Берлин се очаква да бъдат преразгледани „червените линии“ за евентуалния договор за нормализация на отношенията между Белград и Прищина, твърдят надеждни неназовани източници пред прищинския ежедневник  . \r\nСъбеседниците на изданието твърдят, че основният фокус на срещата ще бъде разблокирането на диалога между Косово и Сърбия и препотвърждаването на принципите, върху които то ще бъде постигнато. В тази връзка, организаторите вече работят над изработването на заключения, които се очаква да бъдат подкрепени от участниците в края на мероприятието. \r\nСред тях, както казват източниците на вестника, са цялостно споразумение между Косово и Сърбия, което ще бъде политически устойчиво и ще допринася за регионалната стабилност. Докато тази формулировка, според документа, не уточнява вида на споразумението, очевидно е, че това изключва идеята за промяна на границите. \r\nОчаква се на срещата на върха Белград и Прищина да бъдат призовани да увеличат усилията си за прилагане на досега постигнатите споразумения в хода на диалога и да подновят конструктивния ангажимент за диалога за постигане на всеобхватно и окончателно споразумение. \r\n***  Настоящият председател на Хърватския демократичен съюз на Босна и Херцеговина (HDZ BiH) е преизбран начело на партията на 13-ия конгрес на фракцията в Мостар, пише електронното издание  . \r\nЧович спечели с 481 гласа от 486 възможни. \r\nТой е роден на 20 август 1956 година и е босненски хърватин. Служил е в тристранния Президиум на БиХ от 2014 година до 2018 година, но губи от Драган Комшич на изборите през миналата година. \r\nПрез 1994 г. Чович се присъединява към Хърватския демократичен съюз на Босна и Херцеговина (ХДС). Две години по-късно става член на кантоналния комитет на ХДС. През 1997 г. става председател на градския комитет на ХДС в Мостар.", "date": "2019.04.29", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2019/04/29/2652039/veliko-tarnovo-s-12-sm-se-e-ponizhilo-nivoto-na-reka-dunav-pri-svishtov-za-izminaloto-denonoshtie.html", "text": "С 12 см се е понижило нивото на река Дунав при Свищов за изминалото денонощие. Това съобщиха от  Хидрометеорологичната станция  в града. Водният стоеж на реката е 213 см, а температурата на водата 16 градуса. Облачно ще е и днес времето над българския участък на Дунав. Валежи се очакват в следобедните часове, като в източните части ще са придружени с гръмотевици. Ще духа до умерен вятър от юг. Максималните температури ще са между 20° и 23°.", "date": "2019.04.29", "title": "Велико Търново: С 12 см се е понижило нивото на река Дунав при Свищов за изминалото денонощие"}
{"url": "http://www.focus-news.net/news/2019/04/29/2652041/nina-stavreva-kmet-na-kavarna-za-parvi-pat-gradat-shte-e-domakin-prez-lyatoto-na-tri-kinolozhki-izlozhbi.html", "text": "За първи път градът ще е домакин през лятото на три киноложки изложби. Това съобщи кметът на Каварна Нина Ставрева, предаде кореспондент на  Радио „Фокус” – Варна . „Ние поехме ангажимента да надграждаме не само културния, но и спортния календар. Всичко постигнато до момента трябва да се признава, да се продължава, особено онова, което се харесва на хората и да се обогатява. През месеците юни, юли и август Каварна ще бъде домакин на киноложка изложба. Всичко това правим съвместно с Българската републиканска федерация по кинология\", посочи тя. По думите ѝ от 25 до 30 юни ще се проведе първата киноложка изложба. „Оказа се, че има много каварненци с кучета, които имат родословно дърво, отговарят на всички изисквания и ще бъдат участници в тази киноложка изложба“, каза Нина Ставрева. Тя припомни, че от дълги години градът развива активно разнообразна и богата спортна дейност. Превърнали са се в традиционни за Каварна домакинствата на държавни и международни първенства, които ще се случат и тази година. Традиционните за морския град са държавните първенства по карате и кикбокс, също държавното първенство по тенис на маса за деца до 12-годишна възраст, турнирите по плажен футбол, волейбол и хандбал. Те ще се състоят през туристическия сезон.  \r\nВ спортния календар на Общината са включени Международният турнир по бридж, превърнал се вече в традиция, както и състезанието по подводен риболов. Във връзка с великденските празници Общината е организирала великденски турнир. „Това, което добавяме в спортния календар, не се е случвало в Каварна – три киноложки изложби“, отбеляза Нина Ставрева. \r\nЖулиета НИКОЛОВА", "date": "2019.04.29", "title": "Нина Ставрева, кмет на Каварна: За първи път градът ще е домакин през лятото на три киноложки изложби"}
{"url": "http://www.focus-news.net/news/2019/04/29/2652032/sarajevo-times-dragan-chovich-e-preizbran-kato-predsedatel-na-harvatskiya-demokratichen-sayuz-na-bih.html", "text": "Настоящият председател на Хърватския демократичен съюз на Босна и Херцеговина (HDZ BiH) е преизбран начело на партията на 13-ия конгрес на фракцията в Мостар, пише електронното издание  Sarajevo Times . \r\nЧович спечели с 481 гласа от 486 възможни. \r\nТой е роден на 20 август 1956 година и е босненски хърватин. Служил е в тристранния Президиум на БиХ от 2014 година до 2018 година, но губи от Драган Комшич на изборите през миналата година. \r\nПрез 1994 г. Чович се присъединява към Хърватския демократичен съюз на Босна и Херцеговина (ХДС). Две години по-късно става член на кантоналния комитет на ХДС. През 1997 г. става председател на градския комитет на ХДС в Мостар. \r\nПревод и редакция:", "date": "2019.04.29", "title": "Sarajevo Times: Драган Чович е преизбран като председател на Хърватския демократичен съюз на БиХ"}
{"url": "http://www.focus-news.net/news/2019/04/29/2652042/dobrich-za-26-i-pat-v-general-toshevo-se-provezhda-velikdensko-dobrudzhansko-nadsvirvane.html", "text": "За двадесет и шести път в град Генерал Тошево се провежда Великденско добруджанско надсвирване, предаде кореспондент на  Радио „Фокус” – Варна . Организатори на събитието са Община Генерал Тошево и НЧ „Светлина – 1941“. Надсвирването няма конкурсен характер. На втория ден от Възкресение Христово в града се събират почитатели на добруджанския фолклор. Тази година музикалният празник, който няма аналог в страната, събира на една сцена оркестрите „Лозница“, „Клименто Фолк“, „Приятели“, „Чар“, „Извор“ както и Школа „Великов“ – Силистра, Детски оркестър „Клименто“ и Школа „Светлина“ – Генерал Тошево. Началният час на проявата е 14.00, а мястото - Лятното кино в град Генерал Тошево. \r\nСпециални гости на това издание са едни от най-талантливите музиканти в България: Пейо Пеев, Недялко Недялков, Стоян Янкулов – Стунджи, Тима Недялкова, Ангел Димитров.  \r\nЦелта на проявата, която е част от Националния културен календар на Министерство на културата, е да се популяризира народната музика и някогашната традиция на надсвирване на оркестри в празничните дни.  \r\nПрез годините специални гости на надсвирването са били кавалджията Теодоси Спасов, Мария Стоянова (гайдарката), Иво Папазов – Ибряма, виртуозът на акордеона – Петър Ралчев, народните певици Галина Дурмушлийска, Калинка Вълчева, Добра Савова, Георги Германов и други изтъкнати музиканти.  \r\nЖулиета НИКОЛОВА", "date": "2019.04.29", "title": "Добрич: За 26-и път в Генерал Тошево се провежда Великденско добруджанско надсвирване"}
{"url": "http://www.focus-news.net/news/2019/04/29/2652043/voennoe-obozrenie-otryad-ruski-korabi-pristignaha-v-kitay-za-savmestni-ucheniya.html", "text": "В пристанището на китайския град Циндао, където на 23 април се проведе военноморски парад в чест на 70-ата годишнина на военноморските сили на Народноосвободителната армия на Китай (ВМС на НОАК), пристигна отряд кораби от руския Тихоокеански флот (ТОФ) начело с гвардейския крайцер „Варяг“. Руските кораби ще участват в двустранно руско-китайско военноморско учение „Морско взаимодействие 2019“, предава специализираният портал  „Военное обозрение“ , като се позовава на съобщение от пресслужбата на ТОФ. \r\nВ разпространеното изявление се казва, че отрядът руски кораби, в който освен „Варяг“ влизат и големите противоподводни кораби „Адмирал Виноградов“ и „Адмирал Трибуц“, корветът „Соверешенний“, големия десантен кораб „Ослябя“, спасителният съд „Игорь Белоусов“ и средният морски танкер „Иркут“, в понеделник сутринта, съпровождани от китайския ексадрен миноносец „Харбин“, са влезли в пристанището на Циндао. \r\nПри влизането си в порта, флагманът на отряда „Варяг“ е произвел 21 халосни изстрела с оръдията – Салютът на Нациите. От брега руските кораби са приветствани с ответен салют. След завършването на швартоването е започнала тържествена церемония по посрещането на руските кораби. \r\nСъвместните руско-китайски учения ще се проведат в териториалните води на Китай от 29 април до 4 май. Към маневрите ще бъдат привлечени надводни кораби, подводни сили и авиация. Моряците от двете страни планират да отработят заедно широк кръг от задачи, включващи както боеви, така и небоеви упражнения. \r\nМаневрите „Морско взаимодействие“ се провеждат ежегодно от 2012 година в различни райони на световния океан. \r\nПревод и редакция:", "date": "2019.04.29", "title": "„Военное обозрение“: Отряд руски кораби пристигнаха в Китай за съвместни учения"}
{"url": "http://www.focus-news.net/news/2019/04/29/2652047/ria-novosti-rusiya-ne-popadna-v-petitsata-na-stranite-s-nay-golemi-voenni-razhodi-za-2018-godina-v-izsledvaneto-na-sipri.html", "text": "Световните военни разходи през изминалата година са били 1,8 трилиона долара, което е с 2,6% повече от показателите за 2017 година, се казва в ежегодния доклад на Стокхолмския международен институт за изследване на проблемите на света (SIPRI), предава  РИА Новости , като отбелязва, че Русия за първи път не попада в петицата на лидерите. \r\nСпоред данните от изследването, общите разходи са достигнали най-високото си ниво от 1988 година, когато институтът започва да събира информация по този въпрос. \r\n„През 2018 година световните военни разходи са със 76% по-високи, отколкото през 1998 година, когато военните разходи са достигнали най-ниското си ниво след края на Студената война“, се казва в доклада. \r\nСпоред изчисленията на SIPRI, разходите за отбрана, като цяло, са били 2,1% от световния брутен вътрешен продукт (БВП), което е еквивалентно на по 239 долара на човек. Русия губи мястото си в петицата на лидерите \r\nВоенните разходи на Русия през 2018 година, според данните на SIPRI, са били 61,4 милиарда долара, което е с 3,5% по-малко, отколкото през предходната година. По този начин, Русия падна на 6 място в рейтинга. \r\nВ петицата са – САЩ, Китай, Саудитска Арабия, Индия и Франция, на които се падат 60% от световните разходи. \r\nЗа първи път от 2010 година показателят на САЩ се е увеличил с 4,6% и съставя 649 милиарда долара. \r\n„Военните разходи на САЩ през 2018 година горе-долу съответстват на сумата на военните разходи на осемте страни, които са след САЩ в рейтинга на SIPRI”, се уточнява в доклада. \r\nПо думите на директора на Програмата за въоръжение и военни разходи на SIPRI Од Флеран, това е обусловено от „реализацията от 2017 година на нови програми за покупка на оръжия при администрацията на Тръмп“. \r\nДелът на Китай в световните военни разходи е 14%. \r\nПри това с най-висок процентен растеж от 15-те страни с най-високи показатели е Турция (24%). \r\nВ доклада се отбелязва, че увеличение на военните разходи се наблюдава през 2018 година и в страните от Централна и Източна Европа. \r\n„Разходите на Полша са се увеличили с 8,9% през 2018 година – до 11,6 милиарда долара, докато разходите на Украйна са нараснали с 21% - до 4,8 милиарда долара. Разходите на България, Латвия, Литва и Румъния също са нараснали (с 18-24%) през 2018 година“, се отбелязва в документа. \r\nПо думите на научния сътрудник към Програмата за въоръжение и военни разходи на SIPRI Питер Веземан, това „до голяма степен е свързано с увеличаващите се представи за заплаха от страна на Русия“. \r\nSIPRI е основан през 1966 година и е смятан за „независим аналитичен център, занимаващ се с изследване на конфликти, въоръжения, контрол над въоръжението и разоръжаването. \r\nПревод и редакция:", "date": "2019.04.29", "title": "РИА Новости: Русия не попадна в петицата на страните с най-големи военни разходи за 2018 година в изследването на SIPRI"}
{"url": "http://www.focus-news.net/news/2019/04/29/2652045/burgas-normalno-se-osashtestvyava-dvizhenieto-na-gkpp-malko-tarnovo.html", "text": "Движението на ГКПП „Малко Търново“ се осъществява нормално. Това съобщи за  Радио „Фокус“ – Бургас  дежурният на пункта. По думите му все още няма струпвания на автомобили, въпреки очаквания трафик от Турция към България заради последния празничен ден. \r\nМария КУРТЕВА", "date": "2019.04.29", "title": "Бургас: Нормално се осъществява движението на ГКПП „Малко Търново“"}
{"url": "http://www.focus-news.net/news/2019/04/29/2652037/gl-inspektor-iliya-georgiev-gdnp-ochakvame-zasilen-trafik-na-vhodno-izhodnite-arterii-na-golemite-gradove-kakto-i-po-magistralite.html", "text": "Очакваме днес да има засилен трафик на входните и изходните артерии на големите градове, както и по магистралите. Това каза на брифинг главен инспектор Илия Георгиев от отдел \"Пътна полиция\" към ГД „Национална полиция“ за пътната обстановка и безопасното пътуване в последния от празничните дни, предаде репортер на  Агенция „Фокус“ . „Към момента обстановката е относително спокойна. Обобщаване на данните ще бъде направено след като приключат празничните дни в началото на тази седмица се следи за абсолютно всичко. Всички служители на \"Пътна полиция\" са ангажирани с това да подпомагат трафика и да контролират спазването на правилата“, посочи главният инспектор Илия Георгиев. Той подчерта, че се обръща внимание на употребата на алкохол и наркотични вещества, както и на правоспособността на водачите и на превишената скорост.  \r\n„Надявам се по гранично-пропускателните пунктове обстановката да бъде спокойна. Създадена е организация и всички сили на \"Пътна полиция\" ще бъдат на разположение на участниците в движението, за да подпомагат трафика, където е необходимо“, каза още Георгиев. Той призова всички водачи да преценят времето за пътуване, да си създадат добра организация и да проявят малко повече търпение на пътя. \r\nИнспектор Илия Георгиев отбеляза, че на АМ „Хемус и на „Тракия“, там където са ремонтите, има различна организация на движението. „В първия от почивните дни организацията беше създадена така, че да подпомогне пътуващите от големите градове към вътрешността на страната. Съответно сега е направено обратното нещо, за да може да подпомогне тези, които се връщат към големите градове“, посочи той.  \r\nИрина ИВАНОВА", "date": "2019.04.29", "title": "Гл. инспектор Илия Георгиев, ГДНП: Очакваме засилен трафик на входно-изходните артерии на големите градове, както и по магистралите"}
{"url": "http://www.focus-news.net/news/2019/04/29/2652038/sofiya-intenzivno-e-dvizhenieto-v-posoka-sofiya-na-avtomagistralite-hemus-i-trakiya-v-rayona-na-tunel-vitinya-se-obrazuvala-kolona-ot-avtomobili-s-dalzhina-okolo-2-km.html", "text": "Интензивно е движението в посока София на автомагистралите „Хемус“ и „Тракия“, като в района на тунел „Витиня“ колоната от автомобили е около 2 км. Това съобщиха от  ОДМВР - София . С цел облекчаване на трафика екипи на ОДМВР контролирано пропускат автомобилите през тунела и по стария път за София.", "date": "2019.04.29", "title": "София: Интензивно е движението в посока София на автомагистралите „Хемус“ и „Тракия“, в района на тунел „Витиня“ се образувала колона от автомобили с дължина около 2 км"}
{"url": "http://www.focus-news.net/news/2019/04/29/2652049/sport-viktoriya-tomova-propadna-s-15-pozitsii-v-svetovnata-ranglista.html", "text": "Първата ракета на България Виктория Томова пропадна с 15 позиции в световната ранглиста за жени и вече е на 167-то място с 349 точки. Начело в класацията е японката Наоми Осака, следвана от чехкинята Петра Квитова и румънката Симона Халеп, които размениха местата си през последната седмица.", "date": "2019.04.29", "title": "Спорт: Виктория Томова пропадна с 15 позиции в световната ранглиста"}
{"url": "http://www.focus-news.net/news/2019/04/29/2652029/blagoevgrad-vazmozhno-e-zatrudnenie-na-dvizhenieto-po-patishtata-v-oblastta-v-sledobednite-chasove-zaradi-ochakvaniya-intenziven-trafik.html", "text": "Възможно е затруднение на движението по пътищата в областта в следобедните часове заради очаквания интензивен трафик в последния почивен ден от великденските празници, предаде репортер на  Радио „Фокус“ – Пирин . Натоварени се очаква да бъдат главен път Е-79 в посока София и второкласен път Симитли – Гоце Дечев в платното към столицата. Критични точки, в които е възможно струпване на автомобили и колонно движение, са пътен възел „Симитли\", където се събират главен път Е-79 и второкласен път Симитли - Гоце Делчев, както и Кресненското дефиле и прохода Предел.  \r\nПолицейското присъствие в областта ще е засилено, като на различни места са позиционирани полицейски патрули, които следят за спазване Правилника за движение по пътищата и осъществяват организация, за да не се допуска образуването на задръствания.  \r\nВодачите на моторни превозни средства следва да имат предвид, че в областта са в сила няколко ограничения за движението. Първото от тях е по главен път Е-79 в участъка от Благоевград до отклонение за село Стара Кресна от км 360 до км 392+500. Там преминаването трябва да се извършва с повишено внимание поради косене на трева и изрязване на храсти. Движението по второкласен път Симитли – Разлог в участъка от град Симитли до прохода Предел от км 0 до км 21+400 трябва да се осъществява с повишено внимание поради косене на трева и изрязване на храсти. Водачите трябва да се движат със съобразена скорост, съобразно създадената организация на движение. С повишено внимание трябва да се извършва и преминаването по третокласен път – 106 Благоевград – ГКПП „Станке Лисичково“ от км 0 до км 24 заради косене на трева и изрязване на храсти. И трите ограничения ще бъдат в сила до 30 април. Движението по третокласен-108 автомагистрала „Струма“ – село Рибник е ограничено за МПС над 12 тона поради аварийни ремонтни дейности. Въведен е обходен маршрут, който преминава по третокласен път 198 село Дрангово – село Ръждак – град Петрич и обратно. Ограничението ще важи до 31 юли. \r\nЛивия НИНОВА", "date": "2019.04.29", "title": "Благоевград: Възможно е затруднение на движението по пътищата в областта в следобедните часове заради очаквания интензивен трафик"}
{"url": "http://www.focus-news.net/news/2019/04/29/2652048/d-r-marina-ivanova-fondatsiya-chetiri-lapi-nyama-absolyutno-nikakav-smisal-ot-globata-za-horata-koito-hranyat-bezdomni-zhivotni.html", "text": "Няма абсолютно никакъв смисъл от глобата за хората, които хранят бездомни животни, защото научно е доказано, че основният източник на храна за тях са битовите отпадъци. Това каза д-р Марина Иванова, директор на Фондация „Четири лапи“ в интервю за  Агенция „Фокус“ . „В общини, в които има редовност на сметосъбирането и на извозването там, където са поставени контейнери за събиране на смет, които се затварят, източникът за храна на безстопанствените животни ще е доста по-ограничен“, каза д-р Иванова. Тя подчерта, е храненето на животни е, както воля, така и признак на състрадателност. „Някак си, няма смисъл да наказваме хората за това, че те изпитват състрадание към животните, които живеят на улицата. По никакъв начин, наказването на тези хора за това, че те изпитват жалост към животните, няма да помогне на самите животни, нито пък ще ограничи популацията им“, каза още тя.  \r\nИрина ИВАНОВА Пълния текст на интервюто четете в „Мнение”", "date": "2019.04.29", "title": "Д-р Марина Иванова, Фондация „Четири лапи“: Няма абсолютно никакъв смисъл от глобата за хората, които хранят бездомни животни"}
{"url": "http://www.focus-news.net/news/2019/04/29/2652044/blagoevgrad-osigureno-e-izneseno-dezhurstvo-ot-regionalna-direktsiya-pozharna-bezopasnost-i-zashtita-na-naselenieto-na-glavnite-patni-arterii-v-oblastta.html", "text": "Осигурено е изнесено дежурство от Регионална дирекция „Пожарна безопасност и защита на населението“ на главните пътни артерии в областта. Това съобщи за  Радио „Фокус“ – Пирин  инсп. Боян Обецанов от сектор „Превантивна и контролна дейност“ към РД „Пожарна безопасност и защита на населението“ - Благоевград. „Автомобил на пожарната ще бъде разположен на главен път Е-79 при по-увеличен трафик“, каза още инсп. Обецанов. Традиционно колата на пожарната бива разположена при Полигона край Благоевград, а целта е по-бърза и адекватна реакция при възникване на пътен инцидент. \r\nЛивия НИНОВА", "date": "2019.04.29", "title": "Благоевград: Осигурено е изнесено дежурство от Регионална дирекция „Пожарна безопасност и защита на населението“ на главните пътни артерии в областта"}
{"url": "http://www.focus-news.net/news/2019/04/29/2652046/stefan-radev-kmet-na-sliven-vyarata-ni-da-uchi-da-umeem-da-proshtavame-i-da-badem-blagodarni-za-tova-koeto-imame.html", "text": "Вярата ни да учи да умеем да прощаваме и да бъдем благодарни за това, което имаме. Това казва кметът на Сливен Стефан Радев в поздравителен адрес за Великден, съобщиха от пресцентъра на  Общината . Кметът пожелава на жителите на общината здраве и благодат във всеки дом. „Да не забравяме, че вярата е сила, която ни помага да извървим житейския си път достойно и почтено, да бъдем пример за децата си! Нека тя ни води всеки ден, да дава смисъла на всичко, което правим, да умеем да прощаваме и да бъдем благодарни за това, което имаме“, се казва още в поздравлението на Стефан Радев.", "date": "2019.04.29", "title": "Стефан Радев, кмет на Сливен: Вярата ни да учи да умеем да прощаваме и да бъдем благодарни за това, което имаме"}
{"url": "http://www.focus-news.net/news/2019/04/29/2652050/veliko-tarnovo-zapochna-podmyana-na-trotoarnata-nastilka-po-ulitsa-arh-georgi-kozarev.html", "text": "Започна подмяна на тротоарната настилка по улица „Арх. Георги Козарев“ в града, предаде репортер на  Радио „Фокус“ – Велико Търново . Дейностите стартираха преди около седмица и единият тротоар (от страната на СУ „Емилиян Станев“) вероятно ще е готов до дни. От Община Велико Търново призовават шофьорите да се движат с повишено внимание по отсечката. „Фокус“ припомня , че от 1 април стартира и проектът на Община Велико Търново за енергоспестяващи мероприятия в СУ „Е.Станев“, съфинансиран от Националния доверителен екофонд. Срокът за завършването му е 210 календарни дни, считани от момента на официалното начало. Това наложи въвеждане на две смени в училищата за децата и младежите, като временната организация на учебния процес вероятно ще продължи и в началото на следващата година. \r\nЛуиза ТРАНЧЕВА", "date": "2019.04.29", "title": "Велико Търново: Започна подмяна на тротоарната настилка по улица „Арх. Георги Козарев“"}
{"url": "http://www.focus-news.net/news/2019/04/29/2652051/dobrich-obshtinata-startira-nova-protsedura-za-izbor-na-predstaviteli-za-vklyuchvane-v-saveta-na-detsata.html", "text": "Общината стартира нова процедура за избор на представители за включване в Съвета на децата, предаде кореспондент на  Радио „Фокус” – Варна . Процедурата по избор на членове на Съвета на децата е изработена от самите деца на три нива – общинско, регионално и национално, които са взаимосвързани. Тя дава възможност да бъдат избрани деца, които да представляват гласа на своите връстници при създаването и прилагането на мерки и политики, свързани с младите хора. Желаещите да кандидатстват за членове на Съвета на децата, следва да изпращат документи за кандидатстване до 20 май 2019 г. на електронен адрес, посочен на интернет страницата на Община град Добрич в рубриката „Новини“. В срок до 30 май 2019 г. със своя заповед, кметът на Община град Добрич назначава комисия за разглеждане на постъпилите кандидатури и извършване на подбор за членове на Съвета. В състава на комисията следва да влизат: експерт от Общината, представител на местните медии, един общински съветник, един представител на бизнеса, представител на неправителствена организация или социална услуга.  \r\nКомисията извършва подбор на подадените кандидатури съгласно посочени в процедурата критерии и изготвя предложение до кмета на Община град Добрич, което съдържа по три кандидатури за членове на Съвета по всяко от горепосочените четири направления, класирани в низходящ ред. Подбор се извършва само в направленията, по които са постъпили кандидатури.  \r\nВ срок до 15 юни 2019 г. кметът изпраща одобрените предложения на комисията до областния управител. Процедурата по подбор продължава на областно и национално ниво.  \r\nСъветът на децата е консултативен орган към председателя на Държавната агенция за закрила на детето. Целта му е да насърчава детското участие в процесите на изработване на политики за децата и вземане на решения. Той включва представители на младите хора от всяка административна област и на децата от уязвими групи. Дава възможност за обмяна на знания, умения и ценности, както и взаимодействие с държавни и неправителствени организации на национално и регионално ниво.  \r\nЖулиета НИКОЛОВА", "date": "2019.04.29", "title": "Добрич: Общината стартира нова процедура за избор на представители за включване в Съвета на децата"}
{"url": "http://www.focus-news.net/news/2019/04/29/2652052/pregled-na-mezhdunarodnite-novini-do-13-chasa-agentsiya-fokus.html", "text": "Световните военни разходи през изминалата година са били 1,8 трилиона долара, което е с 2,6% повече от показателите за 2017 година, се казва в ежегодния доклад на Стокхолмския международен институт за изследване на проблемите на света (SIPRI), предава  РИА Новости , като отбелязва, че Русия за първи път не попада в петицата на лидерите. \r\nСпоред данните от изследването, общите разходи са достигнали най-високото си ниво от 1988 година, когато институтът започва да събира информация по този въпрос. \r\n„През 2018 година световните военни разходи са със 76% по-високи, отколкото през 1998 година, когато военните разходи са достигнали най-ниското си ниво след края на Студената война“, се казва в доклада. \r\nСпоред изчисленията на SIPRI, разходите за отбрана, като цяло, са били 2,1% от световния брутен вътрешен продукт (БВП), което е еквивалентно на по 239 долара на човек. Русия губи мястото си в петицата на лидерите \r\nВоенните разходи на Русия през 2018 година, според данните на SIPRI, са били 61,4 милиарда долара, което е с 3,5% по-малко, отколкото през предходната година. По този начин, Русия падна на 6 място в рейтинга. \r\nВ петицата са – САЩ, Китай, Саудитска Арабия, Индия и Франция, на които се падат 60% от световните разходи. \r\nЗа първи път от 2010 година показателят на САЩ се е увеличил с 4,6% и съставя 649 милиарда долара. \r\n„Военните разходи на САЩ през 2018 година горе-долу съответстват на сумата на военните разходи на осемте страни, които са след САЩ в рейтинга на SIPRI”, се уточнява в доклада. \r\nПо думите на директора на Програмата за въоръжение и военни разходи на SIPRI Од Флеран, това е обусловено от „реализацията от 2017 година на нови програми за покупка на оръжия при администрацията на Тръмп“. \r\nДелът на Китай в световните военни разходи е 14%. \r\nПри това с най-висок процентен растеж от 15-те страни с най-високи показатели е Турция (24%). \r\nВ доклада се отбелязва, че увеличение на военните разходи се наблюдава през 2018 година и в страните от Централна и Източна Европа. \r\n„Разходите на Полша са се увеличили с 8,9% през 2018 година – до 11,6 милиарда долара, докато разходите на Украйна са нараснали с 21% - до 4,8 милиарда долара. Разходите на България, Латвия, Литва и Румъния също са нараснали (с 18-24%) през 2018 година“, се отбелязва в документа. \r\nПо думите на научния сътрудник към Програмата за въоръжение и военни разходи на SIPRI Питер Веземан, това „до голяма степен е свързано с увеличаващите се представи за заплаха от страна на Русия“. \r\nSIPRI е основан през 1966 година и е смятан за „независим аналитичен център, занимаващ се с изследване на конфликти, въоръжения, контрол над въоръжението и разоръжаването. \r\n***  Канцлерът на Германия Ангела Меркел и президентът на Франция Еманюел Макрон ще бъдат домакини на срещата в понеделник в Берлин на представители на страните от Западните Балкани и Европейския съюз. \r\nОфициалният повод за срещата е „неформална размяна на идеи“ с цел разширяване на сътрудничеството в региона. \r\nЕдна от главните теми ще бъде диалогът между Сърбия и Косово за нормализация на отношенията. От двете страни ще участват президентите и премиерите: Александър Вучич и Ана Бърнабич и Хашим Тачи и Рамуш Харадинай. \r\nГерманските медии обявиха, че в Берлин ще бъде „погребана“ идеята за корекция на границите на етнически принцип и че се очаква Германия да предложи специален статут за Северно Косово. \r\nНа срещата ще участват и премиерите на Албания – Еди Рама, Хърватия – Андрей Пленкович, Северна Македония – Зоран Заев, Словения – Мариян Шарец и президента на Черна гора Мило Джуканович и председателя на Съвета на министрите на Босна и Херцеговина Денис Звиздич. \r\n***  Настоящият председател на Хърватския демократичен съюз на Босна и Херцеговина (HDZ BiH) е преизбран начело на партията на 13-ия конгрес на фракцията в Мостар, пише електронното издание  Sarajevo Times . \r\nЧович спечели с 481 гласа от 486 възможни. \r\nТой е роден на 20 август 1956 година и е босненски хърватин. Служил е в тристранния Президиум на БиХ от 2014 година до 2018 година, но губи от Драган Комшич на изборите през миналата година. \r\nПрез 1994 г. Чович се присъединява към Хърватския демократичен съюз на Босна и Херцеговина (ХДС). Две години по-късно става член на кантоналния комитет на ХДС. През 1997 г. става председател на градския комитет на ХДС в Мостар. \r\n*** На срещата на върха за Западните Балкани на 29 април в Берлин се очаква да бъдат преразгледани „червените линии“ за евентуалния договор за нормализация на отношенията между Белград и Прищина, твърдят надеждни неназовани източници пред прищинския ежедневник  Koha Ditore . \r\nСъбеседниците на изданието твърдят, че основният фокус на срещата ще бъде разблокирането на диалога между Косово и Сърбия и препотвърждаването на принципите, върху които то ще бъде постигнато. В тази връзка, организаторите вече работят над изработването на заключения, които се очаква да бъдат подкрепени от участниците в края на мероприятието. \r\nСред тях, както казват източниците на вестника, са цялостно споразумение между Косово и Сърбия, което ще бъде политически устойчиво и ще допринася за регионалната стабилност. Докато тази формулировка, според документа, не уточнява вида на споразумението, очевидно е, че това изключва идеята за промяна на границите. \r\nОчаква се на срещата на върха Белград и Прищина да бъдат призовани да увеличат усилията си за прилагане на досега постигнатите споразумения в хода на диалога и да подновят конструктивния ангажимент за диалога за постигане на всеобхватно и окончателно споразумение. \r\n***  Патриархът на Москва и цяла Русия Кирил заяви, че скоро може да има раздвижване по проблема с признаването на Македонската православна църква – Охридска архиепископия (МПЦ-ОА). В интервю пред белградския ежедневник „Политика“ руският патриарх заяви, че при решаването на проблема с Македонската църква може да бъде използван „украинския сценарий“, пише електронното издание на вестник  „Вечер“ . \r\n„Ако се абстрахираме от някои допълнителни детайли, „украинския сценарий“, както го нарекохте, е пределно ясен: Цариградският патриарх си даде правото във всеки един момент да може да отмени който и да било документ или договор, издадени от неговите предходници, ако неговото съдържание не отговаря на интересите му. Така, заедно със сензационното решение за отмяна на грамотата от 1686 година за предаване на Киевската митрополия под юрисдикцията на Руската православна църква, Синодът на Цариградската патриаршия отмени и древното канонично правило, което забранява на свещениците да влизат във втори брак. \r\nТова, което каза патриарх Вартоломей в интервю пред вашия вестник за Македония и Черна гора, въобще не гарантира, че украинският сценарий няма да се повтори за Македония и Черна гора. Сега те са независими държави и на това основание Фенер лесно може да оспори актуалността на границите на Сръбската православна граница от Томоса от 1922 година, както направи със споменатия акт от 1686 година. И никак не е случайно това, че в това интервю патриарх Вартоломей напомня, че онова, което принадлежи на Сърбия е нейно канонично и еклесиологично – той нарочно не каза Сръбската църква, а Сърбия като държава, като по този начин визира само нейните съвременни граници. \r\nВъпреки че патриарх Вартоломей казва, че сега няма намерение да променя границите на Сръбската православна църква, той също така заявява, че Цариградската патриаршия е готова да премине границата, в случай, че се стигне до съответно искане или се появи някаква „висша църковна нужда“. Тази „висша църковна нужда“ Фенер я разбира по свой начин. В случай с Украйна, Цариград реши да нахлуе, когато се създадоха редица политически предпоставки и когато украинските политици и разколници се обърнаха към него с такова искане. \r\nДали някой от жителите на Балканите, с ръка на сърцето, може да гарантира, че рано или късно някой нов или настоящ политически лидер няма да се обърне към Фенер с искане за автокефалия. Нека не забравяме, че подобно искане вече съществува - от македонския премиер Зоран Заев. То беше изпратено миналата година, почти едновременно с нещастното искане на президента на Украйна Петро Порошенко, а Синодът на Константинополската патриаршия го взе под внимание през май, когато публикува официалната информация. Но защо Синодът на Константинополската патриаршия анализира въпрос, за който очевидно няма основание, както заяви патриарх Вартоломей в неотдавнашното интервю? Дали съществуването на Томоса от 1922 г. не е достатъчно основание за отказ в този случай? Очевидно все още има идея да се повтори \"украинската рецепта\" в Скопие“. \r\nРПЦ и патриарх Кирил се противопоставят на този сценарий и искат решението да бъде взето с консенсус от всички поместни православни църкви. \r\nВ средата на октомври миналата година Цариградската патриаршия призна независимостта на разколническата Православна църква на Украйна (ПЦУ), с което отвори въпроса за статута на милиони вярващи в Украйна, където РПЦ има огромно влияние. \r\nВеднага след решението на Вартоломей за ПЦУ, Руската църква прекъсна евхаристийното общение с Фенер и излезе от всички комисии, в които и двете църкви имат представители. \r\n*** Бившият помощник-държавен секретар на САЩ за Европа и Евразия Хойт Браян Ий заяви, че „учебниците по история“ на Балканите са пълни със ситуации „сега или никога“, но срещата на върха за Западните Балкани в Берлин не е един от тези моменти, предава държавната  „Радио и телевизия Косово“ (RTK) . \r\nСпоред мнението на Ий, срещата между президентите на Сърбия и Косово Александър Вучич и Хашим Тачи и лидерите на Германия и Франция Ангела Меркел и Еманюел Макрон на 29 април в Берлин не е решаваща за процеса на диалога между Белград и Прищина, но е добра възможност той да бъде обсъден. \r\n„Германия и другите страни трябва да организират подобни срещи, за да се обсъждат бъдещите стъпки. Надявам се, че ще има откровена и подробна дискусия за следващите ходове на Сърбия и Косово и за някои нови неща, които могат да се случат... Мисля, че историята на разделенията по етнически линии не е добра, прагматична, политическа или дипломатическа идея... Няма смисъл такива неща да бъдат обсъждани“, добави той. \r\n***  В неделя вечерта президентът на Сърбия Александър Вучич заяви, че на предстоящата в понеделник среща на върха за Западните Балкани в Берлин на сръбската делегация ще й бъде много трудно и я очакват „странни моменти“ заради формата на срещата и избора на участници, пише  белградският ежедневник „Политика“ . \r\n„Нямам нищо против (премиера на Словения Мариян) Шарец, но защо Шарец, а не (премиера на Румъния Виорика) Дънчила, защо (премиерът на Хърватия Андрей) Пленкович, а не (унгарският министър-председател Виктор) Орбан, защо не (премиерът на България Бойко) Борисов“, заяви Вучич в ефира на сръбската телевизия „Пинк“. \r\nТой отбеляза, че, например, не е поканен Милорад Додик, за когото припомни, че е получил повече гласове от гражданите на Босна и Херцеговина на последните избори от Денис Звиздич. \r\n„Утре всички ще кажат, че Косово е независимо, затова са поканени – да кажат колко безотговорно би било да се разговаря за това, което Сърбия би могла да получи“, заяви държавният глава. \r\n„Затова говорих за разграничение (демаркация), за да получим нещо... Сега знам, че няма да можем да се преборим за тази идея“, обясни Вучич. \r\nСръбската делегация обаче ще бъде, каза той, единствената, която ще говори срещу независимостта на Косово. \r\n„Разбира се, ще бъде трудно, но това не е първият път“, отбеляза сръбският лидер, като добави: „Но, както ви казвам, ние сме избрали да се борим за страната. Ние трябва да се борим“. \r\nВучич очаква в понеделник в Берлин да се говори за европейското бъдеще, страните от ЕС, за разширяване... и той лично се надява на позитивни сигнали. \r\n*** Унгария и Словакия се готвят заедно за възможно спиране на доставките на газ през Украйна, предвид това, че Киев и Москва все още не са сключили споразумение за транзит след 1 януари 2020 година, заяви унгарският външен министър Петер Сиярто след преговори с енергийния министър на Словакия Петер Зига, пише електронното издание  Hungary Today . \r\nНа срещата, проведена в кулоарите на форума „Пояс и път“ в Пекин, Сиярто заяви, че Будапеща и Братислава трябва да са подготвени в случай, че от Украйна спре да идва газ. \r\nЕдно от решенията е създаване на южен коридор за доставки чрез удължаването на газопровода „Турски поток“ през България и Сърбия към Унгария. Заради унгарско-словашкия интерконектор, Словакия също ще получи достъп до „синьото гориво“, обясни Сиярто. \r\nУнгарски и словашки доставчици на газ, превозвачи и търговци ще създадат работна група през септември, за да се подготвят за такива сценарии, каза той. \r\nУнгарският външен министър също така отбеляза, че Будапеща вече се е споразумяла с изпълнителния директор на „Газпром“ Алексей Милер да закупи част от предвиденото за 2020 година количество през 2019 година и да го съхрани в унгарски съоръжения. \r\n***  Виктор Орбан „винаги е бил герой“, заяви председателят на Европейската комисия Жан-Клод Юнкер в неделя, като отбеляза, че винаги е имал огромно уважение към унгарския премиер, пише европейската редакция на  Politico . \r\nВ интервю пред полското издание Rzeczpospolita, Юнкер описа уважението си към унгарския лидер, когато веднъж поздрави с думите „Привет, диктаторе“. \r\n„Познавам го от втората половина на 90-те, когато за първи път стана премиер. По-рано му се възхищавах за смелостта, която показваше, още докато съветската армия все още беше разположена в Унгария“, каза председателят на ЕК. \r\n„За мен той винаги е бил герой. Аз също имам добри лични отношения с него. И съм сигурен, че той ще каже същото за мен - каза Юнкер. Той добави: „В продължение на години наричах Орбан, частно, диктатор и той се смееше на това“. \r\nЗабележките идват след критична кампания на правителството на Орбан, насочена срещу Юнкер и Брюксел, което в крайна сметка доведе до оттегляне на управляващата партия „Фидес“ от Европейската народна партия, на която Юнкер също е член. \r\nПо време на интервю за медиите от четирите страни от Вишеградската група, за да отбележи 15-годишнината от разширяването на ЕС през 2004 г., Юнкер защити политиките на Брюксел за Централна Европа, които бяха в остър фокус, тъй като ЕС преследва нарушенията на върховенството на закона в наказателни процедури срещу Унгария и Полша. \r\n„Върховенството на закона е крайъгълният камък на ЕС“, каза той. „От време на време някои страни си позволяват определено неподчинение, в зависимост от това кой е на власт и от етапа на политическия цикъл, в който се намират. Но съм уверен, че след няколко години тези въпроси вече няма да ни притесняват“, заяви Орбан, като добави, че страните, които преди това са били под съветски режим, се нуждаят от време, за да усвоят факта, че върховенството на закона е един от основните елементи на ЕС. \r\nЮнкер отрече твърденията, че е пренебрегнал интересите на страните от Централна Европа, докато е на власт. „Как можете да твърдите, че съм против Централна Европа? Направих всичко, което можех, за да позволят на тези страни да се присъединят към еврозоната въз основа на техните постижения“, каза той. \r\n„Но е вярно, че по време на мандата ми посетих Полша само веднъж. Това не е достатъчно“. \r\nТой каза, че не се е срещнал с Ярослав Качински, лидер на партията „Право и справедливост“ (ПиС), след срещата на върха на НАТО в Хелзинки през 2005 г. - и това е така, защото Качински  \r\n„никога не отговори на искането ми за среща“. \r\n„Никакви допълнителни възможности за разговор с Ярослав Качински не се представиха въпреки моите искания“, каза Юнкер. \r\nТой каза, че дори ако ПиС спечели парламентарните избори през ноември, Полша няма да напусне ЕС, като се позова на милиардите, които страната е получила при финансирането от Комисията, както и положителното икономическо развитие на страната в ЕС. \r\n„Поляците не искат да бъдат отделени от всички тези неща“, каза Юнкер. „Полша е с нас, защото споделяме общи ценности“. \r\nНа фона на прогнозите за увеличение на евроскептичните политици в Брюксел след предстоящите избори за Европейски парламент Юнкер каза: „Това със сигурност ще бъде различно. Но аз също вярвам, че на тези избори онези, които насърчават глупавия национализъм, ще платят цената за това“. \r\nТой направи скрита заплаха от името на своя наследник в Комисията към всяка страна, която изпрати евроскептичен комисар в Брюксел, за да възпрепятства работата на Комисията. \r\n„Никой не знае това, но последния път отхвърлих кандидатурите на шестима от комисарите, представени ми от националните правителства“, каза Юнкер. „Не забравяйте, че правителствата просто предлагат комисари. Председателят на Комисията е този, който ги приема и разпределя техните отговорности“. \r\n***", "date": "2019.04.29", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2019/04/29/2652055/nad-260-pisma-s-predlozheniya-za-promeni-i-dopalneniya-v-zakona-za-upravlenie-na-etazhnata-sobstvenost-sa-postapili-v-ministerstvoto-na-regionalnoto-razvitie-i-blagoustroystvoto.html", "text": "Над 260 писма с предложения за промени и допълнения в Закона за управление на етажната собственост (ЗУЕС) са постъпили в Министерството на регионалното развитие и благоустройството. Това съобщиха от пресцентъра на  Министерството . \r\nДа се решат проблемите със събирането на таксите за поддръжка на общите части в жилищните сгради и да се накарат некоректните обитатели да плащат. Ако съседът не внася таксите, местната община да ги събира при плащането на местните данъци. Това са част от многобройните предложения за промени в Закона за управление на етажната собственост, които са постъпили в Министерството на регионалното развитие и благоустройството в рамките на инициирания от ведомството обществен дебат.  \r\nВ периода от 19 март до 15 април в МРРБ са постъпили над 260 писма с предложения за промени в ЗУЕС.  \r\nКогато има разпоредителна сделка с имот - етажна собственост, да се изисква и декларация, че таксите за входа са платени. Това е друго предложение на браншовиците по темата. Ако това не е направено, плащането да се извърши в момента на изповядване на сделката или новият собственик да подпише декларация, че ще ги поеме.   \r\nСпоред предложенията за новите текстове на закона трябва да се плащат задължително такси за общи части, без значение дали жилището е обитавано, както и да се регламентират минималните им размери, сумите да влизат в собствена банкова сметка на етажната собственост, а касиерите на блока да се заменят от професионални домоуправители. Има и мнения домоуправител да стане професия, а т.нар. домови книги да станат електронни и общината да има грижата да ги води. \r\nСред предложенията за промяна още е да се въведат различни минимални такси за поддръжка на управление на сградите. А в по-скъпите квартали да плащат повече предвид възможността от по-високи приходи от наеми.  \r\nДруго предложение е част от таксите, които се събират, да са процент от минималната работна заплата. Ако някой съсед реши да не плаща, в началото на годината да му се налага да се издължи пред общината заедно с плащането на местните данъци.   \r\nНовите текстове целят постигане на по-ефективно управление на етажната собственост и конкретизиране на правата и задълженията на собствениците.  \r\nВ момента статутът на сградите, които представляват затворени комплекси не е уреден, затова с промените в ЗУЕС ще се направи отделна глава в закона и ще се разпишат подробно ангажиментите на техните обитатели.   \r\nПодготовката на новите текстове в закона ще става съвместно с други ведомства, като се очаква с промените да се повишат правомощията на местните власти. \r\nПредстои през месец септември тази година да бъде публикуван за обществено обсъждане проекта на Закон за изменението и допълнение на ЗУЕС. Преди това ще бъдат създадат четири работни групи за изработване на бъдещите текстове от закона, съответно в категориите: „Управление на етажната собственост“, „Професионални домоуправители“, „Сгради с особено управление“, „Контролни функции на общинските администрации“.  \r\nВ последната група ще бъдат активно включени представителите на местните власти в страната.   \r\nРаботните групи ще се администрират от МРРБ.  \r\nПредложените промени са публикувани на интернет страницата на МРРБ в „Регистър на постъпилите предложения“, секция „Жилищна политика“, подсекция  „Етажна собственост“.", "date": "2019.04.29", "title": "Над 260 писма с предложения за промени и допълнения в Закона за управление на етажната собственост са постъпили в Министерството на регионалното развитие и благоустройството"}
{"url": "http://www.focus-news.net/news/2019/04/29/2652057/glavnokomandvashtiyat-ksir-kasem-syuleymani-pregovorite-sas-sasht-sa-nevazmozhni.html", "text": "Влиятелният главнокомандващ на Корпуса на стражите на ислямската революция (КСИР) Касем Сюлеймани заяви в понеделник, че управляващото духовенство на Иран никога няма да преговаря със САЩ на фона на прилагания над страната икономически натиск, предава  Reuters . \r\n„Поставяйки Иран под икономически натиск, Америка иска да ни принуди да преговаряме с нея... всякакви преговори при сегашните обстоятелства са капитулация пред Америка и това никога няма да се случи“, заяви Сюлеймани, цитиран от иранската агенция Fars. \r\nПревод и редакция:", "date": "2019.04.29", "title": "Главнокомандващият КСИР Касем Сюлеймани: Преговорите със САЩ са невъзможни"}
{"url": "http://www.focus-news.net/news/2019/04/29/2652056/prezidentat-rumen-radev-shte-prisastva-na-chestvaneto-na-143-godini-ot-aprilskoto-vastanie-v-klisura.html", "text": "На 30 април и 1 май 2019 г. в Клисура държавният глава ще участва в тържествената програма по повод 143 години от Априлското въстание. Това съобщиха от  Прессекретариата на държавния глава . \r\nНа 30 април в 20.10 часа на площад „20-ти Април“ президентът и Върховен главнокомандващ на въоръжените сили ще приеме почетния строй на 61-ва Стрямска механизирана бригада. От 20.25 часа Румен Радев ще произнесе слово, след което ще се проведе тържествена проверка-заря в памет на падналите за свободата на България.   \r\nНа 1 май от 10.00 часа на площад „20-ти Април“ държавният глава ще наблюдава възстановка на моменти от Априлската епопея и ще произнесе слово.", "date": "2019.04.29", "title": "Президентът Румен Радев ще присъства на честването на 143 години от Априлското въстание в Клисура"}
{"url": "http://www.focus-news.net/news/2019/04/29/2652058/sergey-lavrov-osvobozhdavaneto-na-plenenite-v-siriya-teroristi-ot-sasht-bi-bilo-uzhasno-prestaplenie.html", "text": "Ако американците освободят взетите в плен в Сирия и Ирак чуждестранни терористи това ще стане ужасно престъпление, заяви в понеделник министърът на външните работи на Русия Сергей Лавров, предава  ТАСС . \r\n„Вече двойните стандарти се проявяват и в това, че нашите западни партньори, преди всичко европейците, но и в други части на света, не искат да си приберат пленените от американците и кюрдите чуждестранни терористи на източния бряг на река Ефрат. Води се спор... американците заплашват просто да ги пуснат на свобода, което също, според мен, ще бъде ужасно престъпление“, подчерта министърът.  \r\nПревод и редакция:", "date": "2019.04.29", "title": "Сергей Лавров: Освобождаването на пленените в Сирия терористи от САЩ би било ужасно престъпление"}
{"url": "http://www.focus-news.net/news/2019/04/29/2652040/merkel-i-makron-posreshtat-liderite-ot-zapadnite-balkani-v-berlin.html", "text": "Канцлерът на Германия Ангела Меркел и президентът на Франция Еманюел Макрон ще бъдат домакини на срещата в понеделник в Берлин на представители на страните от Западните Балкани и Европейския съюз. \r\nОфициалният повод за срещата е „неформална размяна на идеи“ с цел разширяване на сътрудничеството в региона. \r\nЕдна от главните теми ще бъде диалогът между Сърбия и Косово за нормализация на отношенията. От двете страни ще участват президентите и премиерите: Александър Вучич и Ана Бърнабич и Хашим Тачи и Рамуш Харадинай. \r\nГерманските медии обявиха, че в Берлин ще бъде „погребана“ идеята за корекция на границите на етнически принцип и че се очаква Германия да предложи специален статут за Северно Косово. \r\nНа срещата ще участват и премиерите на Албания – Еди Рама, Хърватия – Андрей Пленкович, Северна Македония – Зоран Заев, Словения – Мариян Шарец и президента на Черна гора Мило Джуканович и председателя на Съвета на министрите на Босна и Херцеговина Денис Звиздич. \r\nПревод и редакция:", "date": "2019.04.29", "title": "Меркел и Макрон посрещат лидерите от Западните Балкани в Берлин"}
{"url": "http://www.focus-news.net/news/2019/04/29/2652053/sofiya-dvizhenieto-po-avtomagistrala-hemus-v-posoka-sofiya-se-osashtestvyava-paralelno-prez-tunel-vitinya-i-po-stariya-pat-za-stolitsata.html", "text": "Движението по автомагистрала „Хемус“ в посока София се осъществява през тунел „Витиня“ и по стария път за столицата. Това съобщиха от  ОДМВР - София . Оргханизацията е създадена с цел облекчаване на движението. Трафикът в посока Варна се осъществява само през тунел „Витиня“. В посока София колоната от автомобили в района на тунела е 1.5 - 2 км.", "date": "2019.04.29", "title": "София: Движението по автомагистрала „Хемус“ в посока София се осъществява паралелно през тунел „Витиня“ и по стария път за столицата"}
{"url": "http://www.focus-news.net/news/2019/04/29/2652062/sofiya-ekipi-na-odmvr-kontrolirano-spirat-trafika-predi-tunel-echemishka-na-avtomagistrala-hemus-v-posoka-sofiya-za-da-ne-se-strupvat-avtomobili-v-tunel-topli-dol.html", "text": "Екипи на ОДМВР контролирано спират трафика преди тунел „Ечемишка“ на автомагистрала „Хемус“ в посока София. Това съобщиха от  ОДМВР - София . Мярката се предприема с цел предотвратяване струпването на автомобили в тунел „Топли дол“ на автомагистрала „Хемус“.", "date": "2019.04.29", "title": "София: Екипи на ОДМВР контролирано спират трафика преди тунел „Ечемишка“ на автомагистрала „Хемус“ в посока София, за да не се струпват автомобили в тунел „Топли дол“"}
{"url": "http://www.focus-news.net/news/2019/04/29/2652063/d-r-desislava-panayotova-bogoslov-svetlata-sedmitsa-e-sedmitsata-na-radostta-na-velikata-pashalna-pobeda-na-gospoda.html", "text": "„Светлата седмица“ е седмицата на радостта, на великата пасхална победа на Господа. Това каза в интервю за  Агенция „Фокус“  д-р Десислава Панайотова - богослов и експерт \"Програми и проекти\" в Културно-просветния отдел при Св. Синод на БПЦ, във връзка със „Светлата седмица“. Тя обясни, че от днес започва „Светлата седмица“ и по време на нея църквата ни разкрива, че Христос е възкръснал и всяка мъка, и всяка тъга вече е обезсилена и затова трябва да ликуваме. По думите ѝ чрез неговото възкресение ни се дарува вечно спасение и цялото обещание на Господ се изпълнява. „То е да придобием вход към отворените врати на Царството Божие“, каза д-р Десислава Панайотова. Тя обясни, че днес е и „Светли Понеделник“, първият ден след Възкресение Христово. „Това е второ Възкресение, тъй като Възкресение Христово се празнува 3 дни. На Светли Понеделник продължава празникът от предния ден, първият от Великден. В тези дни Светли Понеделник и Светли Вторник в храмовете, в които се отслужва света литургия, може да се ходи отново на празнично богослужение“, каза богословът. Тя отбеляза, че това са единствените дни, в които, ако съвестта ни е чиста без да сме постили, можем да се пречистим. „Това са светли пасхални дни, които в сърцата на всички хора ликуват и сякаш ние се съчетаваме с победата на Христос и нищо не може да помрачи и да ни отнеме тази радост“, каза още тя.  \r\nИрина ИВАНОВА Пълния текст на интервюто четете по-късно в „Мнение”", "date": "2019.04.29", "title": "Д-р Десислава Панайотова, богослов: „Светлата седмица“ е седмицата на радостта, на великата пасхална победа на Господа"}
{"url": "http://www.focus-news.net/news/2019/04/29/2652060/pazardzhik-natovareno-e-dvizhenieto-po-patishtata-velingrad-varvara-i-dospat-batak-peshtera.html", "text": "Натоварено е движението по пътищата Велинград - Варвара и Доспат - Батак - Пещера, предаде репортер на  Радио „Фокус“ – Пазарджик . На места пътните настилки са мокри. Повече автомобили се движат в посока Пазарджик и Пещера. В дефилето има опасност от падащи камъни, като участъците са сигнализирани със съответните пътни знаци. Полицейски патрул е разположен на изхода на Велинград и на входа на Батак. \r\nАлбена ЖИЛЕКОВА", "date": "2019.04.29", "title": "Пазарджик: Натоварено е движението по пътищата Велинград - Варвара и Доспат - Батак - Пещера"}
{"url": "http://www.focus-news.net/news/2019/04/29/2652054/kurir-makedoniya-zaev-shte-se-sreshtne-s-merkel-i-makron-v-berlin.html", "text": "Македонският премиер Зоран Заев в понеделник ще се срещне в Берлин с германския канцлер Ангела Меркел и френския президент Еманюел Макрон, предава скопското електронно издание  „Курир“ . \r\nСрещата, както информират от кабинета на германския лидер, е по искане на канцлера, а веднага след разговорите със Заев тя ще има среща с албанския премиер Еди Рама. \r\nСпоред германското правителство, на конференцията в Берлин ще участва и върховният представител на Европейския съюз за политиката на сигурност и външните работи Федерика Могерини. \r\nПревод и редакция:", "date": "2019.04.29", "title": "„Курир“ (Македония): Заев ще се срещне с Меркел и Макрон в Берлин"}
{"url": "http://www.focus-news.net/news/2019/04/29/2652067/sport-andrea-anieli-predlaga-panevropeyska-liga-vmesto-shampionska.html", "text": "Нова Паневропейска лига да смени Шампионската от 2024 година предлага президентът на Юветнус Андреа Аниели. Тя ще се играе през седмицата и ще има изпадащи и влизащи отбори. Планът е описан в писмо до всички 232 отбора в Асоциацията на европейските клубове. В писмото се отбелязва, че засега идеята е на ниво консултации и все още не е имало предметни дискусии. Според идеята на Аниели, трябва да се изгради „пирамидална паневропейска структура, която позволява израстване вътре в нея“. Той покани членовете на общо събрание в Малта на 6 и 7 юни.", "date": "2019.04.29", "title": "Спорт: Андреа Аниели предлага Паневропейска лига вместо Шампионска"}
{"url": "http://www.focus-news.net/news/2019/04/29/2652064/blagoevgrad-natovaren-e-trafikat-po-glaven-pat-e-79-v-rayona-na-paten-vazel-simitli.html", "text": "Натоварен е трафикът по главен път Е-79 в района на пътен възел „Симитли“. Това съобщи за  Радио „Фокус“ – Пирин  дежурният служител в Областно пътно управление – Благоевград. Той уточни, че причината за интензивния трафик там е, че се слива движението на пътуващите от Банско и тези от ГКПП „Кулата“. Интензивно е и движението по главния път в участъка Симитли – Благоевград. За сега няма данни на други места в областта да има сериозни затруднения в трафика. Към този час по-големият поток от автомобили е в платното в посока София.  \r\nПо информация от слушатели в района на Железница са възникнали два леки пътни инцидента, заради които движението се е извършвало в колони от автомобили. \r\nЛивия НИНОВА", "date": "2019.04.29", "title": "Благоевград: Натоварен е трафикът по главен път Е-79 в района на пътен възел „Симитли“"}
{"url": "http://www.focus-news.net/news/2019/04/29/2652068/varna-normalno-se-osashtestvyava-dvizhenieto-na-teritoriyata-na-oblastta.html", "text": "Нормално се осъществява движението на територията на областта. Не са констатирани проблеми с трафика по пътната мрежа. Това съобщиха за  Радио „Фокус“ – Варна  от Областно пътно управление – Варна. По информация на дежурния не са получавани сигнали за затруднения в движението по автомагистрала „Хемус“, където се извършват ремонтни дейности в два участъка.  \r\nОт Агенция „Пътна инфраструктура“ съобщават, че вследствие на очаквания засилен трафик към столицата, в участъците с ремонт на автомагистралата са осигурени две ленти за София и една за Бургас или Варна, като целта е по-лесното придвижване в пиковите часове. От агенцията напомнят, че от 14.00 до 20.00 часа, в последния ден от великденските почивни дни, се забранява движението на камиони над 12 тона по автомагистралите и най-натоваренитe пътища. Агенция „Пътна инфраструктура“ апелира шофьорите да карат разумно и със съобразена скорост, да спазват правилата за движение и да не използват аварийните ленти по автомагистралните участъци за по-бързо придвижване. Рисковото и емоционално шофиране не гарантира по-кратко пътуване, но застрашава живота и здравето на всички останали, които спазват правилата, допълват от Агенцията. \r\nБояна АТАНАСОВА", "date": "2019.04.29", "title": "Варна: Нормално се осъществява движението на територията на областта"}
{"url": "http://www.focus-news.net/news/2019/04/29/2652070/erdogan-turtsiya-nyama-da-kapitulira-pred-ikonomicheskiya-terorizam.html", "text": "Турция няма да се огъне под икономическия тероризъм, заяви президентът на страната Реджеп Таийп Ердоган, визирайки чуждестранните атаки срещу турската икономика, предава  „Анадолската агенция“ . \r\n„Атаките срещу нашата икономика през последните месеци са същите като тези с ракети, бомби и куршуми на нашите граници“, заяви турският лидер в Анкара. \r\n„Но. Ние няма да се предадем пред въоръжения и дипломатическия тероризъм, ние също така не капитулирахме и няма да капитулираме пред икономическия тероризъм“, добави той. \r\nЕрдоган подчерта, че каквото и да говорят определени финансови институции за Турция, \"това не е от значение\". \r\n\"Най-важното е това, което искаме, какво правим и къде искаме да стигнем, като страна и нация\", каза той. \r\nПревод и редакция:", "date": "2019.04.29", "title": "Ердоган: Турция няма да капитулира пред икономическия тероризъм"}
{"url": "http://www.focus-news.net/news/2019/04/29/2652066/temenuga-yordanova-etnograf-v-minaloto-vav-vtoriya-den-ot-vazkresenie-predtsite-ni-sa-spazvali-obichaya-razmyatvane-na-yaytsa-za-predpazvane-ot-gradushki-i-plodorodie.html", "text": "Велики понеделник, известен още като Разтурни понеделник, поставя началото на Светлата седмица. В миналото във втория ден от Възкресение предците ни са спазвали обичая „размятване на яйца“ – за предпазване от градушки и плодородие. Това каза за  Радио „Фокус“ – Велико Търново  етнографът Теменуга Йорданова. Според традицията всички моми и момци от дадено населено място са се събирали на росна поляна и са търкаляли червени яйца помежду си. „Поздравът „Христос Воскресе“ се използва 40 дни. Седмицата след Великден се нарича Томина неделя. Тя поставя завършека на Великденския цикъл. Нарича се празна заради забраната да се работи каквото и да е“, каза още етнографът. \r\nВъв всеки един ден от Светлата седмица се прославят различни светии. В Светли понеделник – светите апостоли, в Светли вторник и сряда – св. Богородица, св. архидякон Стефан и св. Андрей, в Светли четвъртък – св. ап. Йоан и Яков, в Светли петък – св. ап. Петър и в Светла събота – св. Йоан Кръстител. \r\nЛуиза ТРАНЧЕВА", "date": "2019.04.29", "title": "Теменуга Йорданова, етнограф: В миналото във втория ден от Възкресение предците ни са спазвали обичая „размятване на яйца“ – за предпазване от градушки и плодородие"}
{"url": "http://www.focus-news.net/news/2019/04/29/2652059/aleksandar-vuchich-emanyuel-makron-pristiga-na-vizita-v-sarbiya-na-16-yuli.html", "text": "Френският президент Еманюел Макрон ще посети Сърбия на 16 юли, заяви сръбският държавен глава Александър Вучич, цитиран от белградската медия  „Б92“. \r\nВизитата на френския лидер бе планирана и насрочена миналата година, но след това беше отложена заради вътрешните проблеми на Франция. \r\nВучич ще се срещне с Макрон и в понеделник, на конференция за Западните Балкани в Берлин. \r\nПревод и редакция:", "date": "2019.04.29", "title": "Александър Вучич: Еманюел Макрон пристига на визита в Сърбия на 16 юли"}
{"url": "http://www.focus-news.net/news/2019/04/29/2652074/sport-nestor-el-maestro-mozhe-da-poeme-sparta-praga.html", "text": "Бившият треньор на ЦСКА Нестор Ел Маестро може да поеме до дни чешкия гранд Спарта (Прага). Отборът остана без наставник и се очаква в близките часове да застане начело на най-титулувания чешки отбор. Маестро се е конкурирал за поста с доказани имена в стрната като Павел Върба и Давид Холубек. Сърбинът с британски паспорт бе освободен от ЦСКА след завръщането на отбора от подготовка в Испания тази зима. Чешките медии се позовават на източници от ръководството на Спарта, които са останали впечатлени от шампионската титла на Маестро със Спартак (Търнава).", "date": "2019.04.29", "title": "Спорт: Нестор Ел Маестро може да поеме Спарта (Прага)"}
{"url": "http://www.focus-news.net/news/2019/04/29/2652072/nikola-belishki-kmet-na-panagyurishte-neka-na-vazkresenie-hristovo-izpalnim-sartsata-si-s-mir-i-lyubov-s-radost-i-topla-choveshka-vzaimnost-za-da-ne-gubim-vyara-v-dobroto.html", "text": "Великден е времето, когато изричаме своята съкровена молитва за здраве и спасение, търсим Божието благословение за себе си и за близките си. С тези думи започва приветственото писмо на кмета на Община Панагюрище Никола Белишки по повод Възкресение Христово, съобщиха от пресцентъра на  Общината . „Нека изпълним сърцата си с мир и любов, с радост и топла човешка взаимност, за да не губим вяра в доброто. Да посрещнем празника с преклонение пред човеколюбието на Спасителя. Духовно пречистени, чрез добри помисли и светли дела да укрепим вярата си, да сме сплотени и единни. Защото Христос Воскресе за всички нас! Да бъдем по-добри, да прощаваме и да даряваме, и да благодарим от сърце за това, което имаме“, се казва още в приветствието на Никола Белишки.", "date": "2019.04.29", "title": "Никола Белишки, кмет на Панагюрище: Нека на Възкресение Христово изпълним сърцата си с мир и любов, с радост и топла човешка взаимност, за да не губим вяра в доброто"}
{"url": "http://www.focus-news.net/news/2019/04/29/2652073/otets-svetoslav-kyuchukov-hram-sveti-nikolay-blagoevgrad-nay-vazhnoto-neshto-e-da-badem-dobri-i-lyubezni-edin-kam-drug.html", "text": "Най-важното нещо е да бъдем добри и любезни един към друг. Това каза за  Радио „Фокус“ – Пирин  отец Светослав Кючуков, свещеник в храм „Свети Николай“ в Благоевград. Той коментира въпроса за поведението ни през Светлата седмица. „През Светлата седмица най-важното нещо е важно да бъдем себе си“, каза още отец Светослав Кючуков. По думите му държанието ни не трябва да се променя спрямо държанието ни през останалото време от живота ни. „Много е важно да бъдем човечни и да се обичаме“, каза още отец Светослав Кючуков. Той добави, че в тези чувства, емоции и поведение показват доброто поведение на хората. „Нека за всички да бъде пълна радостта от Възкресението на Христос, защото точно радостта от възкресението е ключово през Светлата седмица“, добави свещеникът. Отец Кючуков  посочи, че не са му известни по-специални обичаи през тази седмица. „В нашите дебели книги отсъства това, което е присъщо за българските традиции и обичаи“, заяви отец Светослав Кючуков. \r\nДенис НИКИФОРОВ", "date": "2019.04.29", "title": "Отец Светослав Кючуков, храм „Свети Николай“ – Благоевград: Най-важното нещо е да бъдем добри и любезни един към друг"}
{"url": "http://www.focus-news.net/news/2019/04/29/2652071/evropeyski-izbori-2019-g-vmro-tsiganskata-agresiya-v-kuklen-e-primer-za-speshnata-nuzhda-ot-kontseptsiyata-na-karakachanov.html", "text": "Циганската агресия в Куклен е пример за спешната нужда от Концепцията на Каракачанов. Наложителни са и стъпки за гарантиране на неприкосновеността на българските полицаи и военни. Това се посочва в  позиция на ВМРО . На 30 април в 13.00 часа в централата на ВМРО предстои среща с най-големия синдикат на служителите в МВР, на която ще бъде обсъден и този проблем. \r\nПозиция на ВМРО идва след снощното меле в Куклен, предизвикано от пияни цигани. „Вчера там имаше засилено полицейско присъствие след грозни сцени на насилие от страна на пияна циганска компания. \r\nАгресията е ескалирала след шумен пиянски запой на група цигани и опит за тяхното озаптяване от хора от съседния имот. Вместо да намалят музиката, циганите нахлуват в частния парцел в съседство и започват да вандалстват. При пристигането на патрулната кола на РУП Пловдив те даже са си позволили да изпотрошат автомобила\", посочват от ВМРО. \r\n„Напълно подкрепяме действията на полицаите от изминалата нощ, които завършиха с арест на седем човека. Публично настояваме тези хора да не бъдат минати по бързото производство заради дребно хулиганство, а да получат максималните присъди заради недопустимите си действия, които са поставили в риск живота и здравето на български граждани и са унищожили служебен автомобил на МВР, с което реално са проявили агресия към държавата в лицето на служителите на реда\", пише в позицията на ВМРО. \r\n„Отдавна говорим и за този проблем, които все по-често става не изключение, а правило. Циганите си позволяват да бъдат агресивни и арогантни към хората, които следят за спазването на обществения ред и сигурност. Припомняме само няколко случая – пребитият на Йордановден   военнослужещ от Войводиново; бунтът в Столипиново от преди два месеца, който беше вдигнат отново срещу полицията, от циганин, приближен до протурската партия НПСД, която е коалиционен партньор и има свои представители в листата на Веселин Марешки; забитите нож и мачете в полицейската кола при опит да бъде прекратена кражба на дърва във велинградско от миналата зима; побоят над кмет в ломско и т.н. и т.н\", посочват от ВМРО. \r\nСпоред тях циганската агресия започва да придобива епидемични размери и това трябва да бъде прекратено. „Ние, Патриотите от ВМРО, сме категорични, че е дошъл моментът, в който предложената от вицепремиера, министър на отбраната и лидер на ВМРО – БНД Красимир Каракачанов Концепция за справяне с маргинализираните маси, придобила публичност като Концепция срещу циганизацията, трябва задължително и в спешен порядък да бъде приета от МС. Нашите депутати вече внесоха няколко законопроекта в НС, които да ограничат социалния паразитизъм и да дадат възможност за полагане на обществено полезен труд на хора, които не могат да бъдат накарани по друг начин да спазват законите и налаганите им санкции за по-леки престъпления. Ще настояваме и за връщане на предложението ни да отпадне т.нар. „съкратено следствие“, което позволява намаляване на наказанията с 1/3. Ще подложим да обсъждане и „споразуменията“, с които присъдата за тежки престъпления пада драстично\", пише още в позицията. „Продължаваме да настояваме и за увеличаване на пределите на неизбежната обрана, както и за повишаване на наказанията за маловажните кражби. Всичко това са законопроекти, които ние сме внесли в деловодството на НС. \r\nДошъл е и моментът да поставим на обществено обсъждане въпроса за защитата и неприкосновеността на служителите на МВР и на военнослужещите. Наясно сме, че Европа ни налага правила в обратната посока, които обаче водят до безнаказаност на агресорите и уязвимост на служителите на реда.  \r\nБългарското общество трябва да спре  да приема компромисите със собствената си сигурност!\", посочват от ВМРО.", "date": "2019.04.29", "title": "Европейски избори 2019 г.: ВМРО: Циганската агресия в Куклен е пример за спешната нужда от Концепцията на Каракачанов"}
{"url": "http://www.focus-news.net/news/2019/04/29/2652069/mvr-intenzivno-e-dvizhenieto-po-avtomagistrala-trakiya-politseyski-ekipi-regulirat-trafika.html", "text": "По информация на „Пътна полиция“, движението по автомагистрала „Тракия“ е интензивно. Това съобщиха от пресцентъра на  МВР . Част от причините е, че всички автомобили са съсредоточени в активната лента. От полицията уточняват, че в ремонтните участъци по автомагистралата, където движението е двупосочно, аварийната лента в посока София е лента за движение и водачите на моторни превозни средства могат да я ползват. Тези места са обозначени и със съответните знаци.  \r\nПолицейски екипи регулират и движението в района на тунел „Ечемишка“ на автомагистрала „Хемус“, като постъпателно преди тунела се пускат и спират моторните превозни средства. Целта е да не се допусне пътен инцидент в трите тунела на магистралата.", "date": "2019.04.29", "title": "МВР: Интензивно е движението по автомагистрала „Тракия“, полицейски екипи регулират трафика"}
{"url": "http://www.focus-news.net/news/2019/04/29/2652075/veliko-tarnovo-intenziven-e-trafikat-po-osnovnite-patni-arterii-v-oblastta-politseyski-patruli-sa-razpolozheni-v-uchastatsite-s-kontsentratsiya-na-ptp.html", "text": "Интензивен е трафикът по основните пътни артерии в областта. Движението е натоварено главните пътища София – Варна и Велико Търново – Русе, предаде репортер на  Радио „Фокус“ – Велико Търново . Засилен е трафикът и в Прохода на Републиката. Полицейски патрули има както по първокласните, така и по второкласните и третокласни отсечки. Екипи са разположени в участъците с концентрация на ПТП. Към момента тежки инциденти не са регистрирани. Няма и пострадали граждани. От Областна дирекция на МВР припомниха, че водачите и пътниците трябва да бъдат отговорни към себе си и към останалите участници в движението, да бъдат толерантни на пътя и при възникване на непредвидени ситуации да сигнализират на телефон 112. \r\nНа територията на областта тече специализирана полицейска операция, при която се следи за употреба на алкохол и забранени субстанции, за неправоспособни водачи и нарушения на Закона за движение по пътищата. Органите на реда акцентират и върху изправността на превозните средства и наличие на необходимите за пътуване документи. \r\nЛуиза ТРАНЧЕВА", "date": "2019.04.29", "title": "Велико Търново: Интензивен е трафикът по основните пътни артерии в областта, полицейски патрули са разположени в участъците с концентрация на ПТП"}
{"url": "http://www.focus-news.net/news/2019/04/29/2652061/yohanes-han-osnovnata-tsel-na-sreshtata-v-berlin-e-razblokiraneto-na-dialoga-belgrad-prishtina.html", "text": "Европейският комисар по разширяването Йоханес хан заяви, че основната цел на срещата на върха за Западните Балкани в Берлин е да се разблокира диалога Белград – Прищина. „На тази среща трябва да има сигнали“, заяви той, цитиран от германското издание  Handelsblat . \r\n„Ясно е, че устойчиво решение може да дойде само от двете страни, които трябва да постигнат окончателно възможно решение и да го представят на своите граждани“, заяви Хан, като добави, че наложено отвън решение няма да проработи. \r\nПревод и редакция:", "date": "2019.04.29", "title": "Йоханес Хан: Основната цел на срещата в Берлин е разблокирането на диалога Белград-Прищина"}
{"url": "http://www.focus-news.net/news/2019/04/29/2652076/blagoevgrad-zatvoren-za-dvizhenie-e-prohodat-predel-v-posoka-sofiya-zaradi-katastrofa-mezhdu-lek-avtomobil-i-motor.html", "text": "Затворен за движение е проходът Предел в посока София заради катастрофа между лек автомобил и мотор, съобщи  слушател на Радио „Фокус“ . \r\nОт Областно пътно управление - Благоевград заявиха за Радио „Фокус“ - Пирин, че нямат данни нито за такъв инцидент, нито за това движението да е спряно. Според дежурния служител по-скоро става дума за натоварен трафик, поради който преминаването се извършва в колона и със забавяния.", "date": "2019.04.29", "title": "Благоевград: Затворен за движение е проходът Предел в посока София заради катастрофа между лек автомобил и мотор"}
{"url": "http://www.focus-news.net/news/2019/04/29/2652079/otets-boris-manov-nyakolko-mesta-v-izrael-sa-posveteni-na-balgarite-zaradi-prinosa-ni-za-spasyavaneto-na-hilyadi-evrei.html", "text": "Няколко места в Израел са посветени на българите заради приноса ни за спасяването на хиляди евреи. Това каза за  Радио „Фокус“ – Пазарджик  отец Борис Манов, свещеник от Пазарджик. По думите му към момента в Израел няма място, където българите да имаме своя църква, но Православието е за всички, независимо дали църквата е с гръцко знаме, дали монасите са йорданци, сърби или румънци. „По светите места има храмове от различна националност, има и Грузински манастир, който вече е гръцки, има много руски храмове, посветени на Възнесение Господне и на Мария Магдалена. Български храм обаче на обетованата земя няма. Важно е да отбележим, че навсякъде сме добре приети и посрещнати. Българите сме допринесли и за православието и за тези хора, които живеят на светата земя, защото сме спасили над 50 000 евреи, които са преминали през България и ние не сме позволили те да бъдат умъртвени в концлагерите. В тази връзка има няколко места, които са посветени на българите. Това са паметници. По пътя от Стария град в Йерусалим към Витлеем има един пл. „България“. На него има голям камък и е написано на еврейски и български език „С благодарност към българския народ, който ни спаси“, уточни отец Манов. Той добави, че паметник с формата на цилиндрична колана има и в Тел Авив. Той се намира в един парк, наречен „България“, където има и детска площадка. На нея има надпис „С благодарност към българския народ\". Близо до тази колона има и паметна плоча на Димитър Пешев, един от българите, съдействали да бъдат спасени много евреи. \r\nАлбена ЖИЛЕКОВА", "date": "2019.04.29", "title": "Отец Борис Манов: Няколко места в Израел са посветени на българите заради приноса ни за спасяването на хиляди евреи"}
{"url": "http://www.focus-news.net/news/2019/04/29/2652065/deutsche-welle-makedoniya-v-bitka-za-data-za-zapochvane-na-pregovori-s-es-na-sreshtata-na-varha-v-berlin.html", "text": "В понеделник в Берлин македонският премиер Зоран Заев ще се срещне с френския президент Еманюел Макрон и канцлера на Германия Ангела Меркел в рамките на конференция за Западните Балкани под егидата на Франция и Германия, пише македонската редакция на медийната компания  Deutsche Welle . \r\nСрещата се смята за важна предвид това, че Македония очаква да започне присъединителни преговори с Европейски съюз през юни, след като реши дългогодишния спор за името с Гърция. Наскоро, на 3 април, Заев проведе телефонен разговор с Меркел, с който, както съобщиха от правителството в Скопие, е било потвърдено, че осъществената от гръцкия премиер Алексис Ципрас визита в Македония и съвместното заседание на правителствата на двете страни са били исторически момент и че развитието на отношенията между Скопие и Атина е позитивен пример за Западните Балкани и добра новина за Европа. Двамата са се съгласили, че прилагането на споразумението от Преспа потвърждава, че диалогът и дипломацията създават положителни резултати за преодоляване на откритите въпроси и могат да донесат преки икономически ползи за гражданите. В този разговор Заев е поискал подкрепата на Берлин за започване на присъединителни преговори между Македония и Европейския съюз след срещата на Съвета на ЕС през юни. Той е припомнук, че страната има статут на страна-кандидат за членство в ЕС от 2005-а година и че е време Съветът на ЕС да даде позволение за започване на присъединителните преговори, което ще бъде допълнителен стимул за страната да продължи с реформите. Зелена светлина за Скопие \r\nВ навечерието на мини-срещата на върха в Берлин европейският комисар за разширяването и съседската политика Йоханес Хан заяви, че Северна Македония „явно заслужава да получи зелена светлина за започване на преговори за присъединяване в най-бързия възможен срок - дори преди лятната ваканция тази година“. Той оцени уреждането на спора с Гърция и постигнатия Договор за добросъседски отношения с България като примери за целия регион. \r\n„Вече от десет години тази стана получава положителна препоръка от ЕК, когато става въпрос за отваряне на преговорите за членство, но това не се случваше заради спора за името. Ако сега, след решаването на този тридесетгодишен конфликт и покрай постиженията в реформите страната отново бъде разочарована, има опасност от вътрешна дестабилизация със съответните последици за региона. С други думи, продължаването на процеса на реформи на Западните Балкани и увеличаването на нашето влияние в региона ще успее само, ако си държим на думата“, заяви Хан пред агенция ДПА. \r\nКомисарят няма да присъства на конференцията в Берлин. Там ще е върховният представил на ЕС за външните работи и политиката на сигурност Федерика Могерини. Макар да е сигурно, че Северна Македония ще бъде подчертана като положителен пример в региона поради разрешения спор с Гърция, се смята, че основната тема ще бъде Сърбия и Косово. На конференцията, освен македонския министър-председател ще бъдат президентите на Сърбия, Косово и Черна гора - Александър Вучич, Хашим Тачи и Мило Джуканович, премиерите на Албания, Словения и Хърватия - Еди Рама, Мариян Шарец и Андрей Пленкович, а ще присъства и на председателя на Съвета на министрите на Босна и Херцеговина Денис Звиздич. \r\nПревод и редакция:", "date": "2019.04.29", "title": "Deutsche Welle: Македония в битка за дата за започване на преговори с ЕС на срещата на върха в Берлин"}
{"url": "http://www.focus-news.net/news/2019/04/29/2652080/anadolskata-agentsiya-rusiya-i-turtsiya-ukrepvat-satrudnichestvoto-v-sferata-na-otbranata.html", "text": "Военно-техническото сътрудничество между Русия и Турция демонстрира положителна динамика, съобщи генералният директор на „Рособоронекспорт“ Александър Михеев пред  „Анадолската агенция“ . \r\nКомпанията ще представи най-добре продаваните си образци и перспективно въоръжение на руската военна промошленост на Международното изложение на военната промишленост IDEF 2019, което ще се проведе в Истанбул от 30 април до 3 май, се отбелязва в съобщение на компанията. \r\n„Благодарение на близкия и конструктивен диалог между политическите ръководства на страните и деловите контакти на Рособоронекспорт с представители на турските силови ведомства ние успешно преодоляваме опитите за намеса в нашите отношения от страна на конкурентите“, подчерта Михеев. \r\nПо неговите думи IDEF влиза в десетката на най-големите световни изложения на военна продукция наред с „Армия“, „МАКС“ и Военноморския салон е едно от най-значимите военни изложения в Европа. \r\n„Мероприятието дава отлична възможност да се изучат тенденциите и направленията на развитие на световния оръжеен пазар“, заяви Михеев. \r\nПревод и редакция:", "date": "2019.04.29", "title": "„Анадолската агенция“: Русия и Турция укрепват сътрудничеството в сферата на отбраната"}
{"url": "http://www.focus-news.net/news/2019/04/29/2652082/sevdalina-popova-obshtina-belovo-za-parvi-pat-provedohme-den-na-daritelite-na-istoricheskiya-muzey-v-grada.html", "text": "За пръв път проведохме Ден на дарителите на Исторически музей - Белово. Това каза за  Радио „Фокус“ – Пазарджик  Севдалина Попова, старши експерт „Музейно дело“ в Община Белово. Тя обясни, че от 2016 година до настоящия момент 36 човека са намерили време да се обърнат назад, да съберат стари документи и снимки и да ги дарят на музея, по времето когато той имаше статут на музейна сбирка. „Музейният екип има идеята да направи празника традиционен, като го провежда всяка година. Това е начин да се помага на събирателската дейност на институцията и да се благодари и зачете отношението на хората, помагащи на музея. Гост на тържеството бе кметът на Община Белово инж. Костадин Варев, представители на Общината, граждани, но най-важни бяха нашите дарители. Празникът започна с кратко приветствие и поздрав към дарителите – нестинарски танц изпълнен от учениците от Х а клас на СУ „Ал.Иванов – Чапай“ - Белово. Всеки от дарителите получи свидетелството си за дарение, на фона на мултимедийна презентация, визуализираща дареното. Изненада за всички бе ревюто на карнавални костюми, наскоро получени като дарение от госпожа Лиляна Ковачева от София, която също бе между гостите. Много усмивки и приятни емоции предизвикаха Шах Джахан и съпругата му Мумтаз Махал, африканският жрец и българската царица, а беловската фея ориса всички да бъдат здрави, щастливи и силни“, коментира Попова. Тя допълни, че музейният екип благодари на гражданите на Белово за подкрепата. \r\nВаня НИКОЛОВА", "date": "2019.04.29", "title": "Севдалина Попова, Община Белово: За първи път проведохме Ден на дарителите на Историческия музей в града"}
{"url": "http://www.focus-news.net/news/2019/04/29/2652077/d-r-desislava-panayotova-bogoslov-po-vreme-na-turskoto-robstvo-chudotvornata-ikona-se-e-yavila-kato-prosvetlenie-na-nyakoi-hora-za-da-ya-otkriyat.html", "text": "По време на турското робство Чудотворната икона се е явила като просветление на някои хора, за да я открият. Тя се намира над манастира в една изключително красива скална вдлъбнатина, където всичко е обрасло с дървета и зеленина. Това каза в интервю за  Агенция „Фокус“  д-р Десислава Панайотова - богослов и експерт \"Програми и проекти\" в Културно-просветния отдел при Св. Синод на БПЦ, във връзка с Чудотворната икона на Света Богородица от Бачковския манастир. „Самата Божия майка няколко пъти по чуден начин показва, че иска да бъде пренесена в манастира, да бъде почитана и да се открие на хората. Тя прави това не заради самата себе си и за да й е отдавана почит, тя цялата слава я отдава на своя божествен син. Чрез почитта към Божията майка изразяваме и почит към нейния син, който е изобразен на иконата. Именно затова сме призвани да почитаме иконите поради първообразите, които са изобразени върху тях“, каза д-р Десислава Панайотова.  \r\nПо думите ѝ иконата е открита, защото някои хора са получавали просветления и видения, които са показвали, че в местността „Клувията“ има нещо. „Вече, след като са я пренесли в Бачковския манастир, тя става обект на многохилядно поклонение през вековете. Хора с най-различни молитви застават пред нея с гореща вяра и тя като една от нас, която обаче е най-близо до Бога, може да разбере нашите болки, може да ни помогне да се променим, да станем по-добри християни. В хода на тази промяна нашите молитви биват чути и нейното застъпничество помага и Господ се смилява над нас. Тогава идват и раждането на децата от бездетни родители, и лекуването от болести, и помощта в трудни житейски ситуации, и професионални възли, които се разтичат\", посочи тя. Панайотова допълни, че Света Богородица е била една от нас и е била човек. „Тя знае, колко ни е било трудно да се борим с греха, но когато види вярата в Христа, тя поощрява, подтиква човека да продължи по този път, за да успее да се пребори с греха, както тя се е преборила. И това е смисълът на помощта на светиите. Те ни подкрепят по пътя на нашето духовно израстване. Помощта винаги е от Бога и благодатта винаги е от Бога, но светиите, които са едни от нас, ни помагат да си спомним, че и те са успели и следователно и ние можем да успеем във вярата, в праведния живот, а защо не и в светостта“, каза още тя.  \r\nИрина ИВАНОВА Пълния текст на интервюто четете по-късно в „Мнение”", "date": "2019.04.29", "title": "Д-р Десислава Панайотова, богослов: По време на турското робство Чудотворната икона се е явила като просветление на някои хора, за да я открият"}
{"url": "http://www.focus-news.net/news/2019/04/29/2652078/mkd-makedoniya-postaviha-golyamo-albansko-zname-na-samuilovata-krepost-v-ohrid.html", "text": "В понеделник по обяд на Самуиловата крепост в Охрид бе поставено голямо албанско знаме, предава скопското електронно издание  „МКД“ . \r\nОгромният албански флаг се е виждал от всички страни на Охрид. Не се знае кой, кога и защо го е поставил на това място. \r\nЗа случая е съобщено на местните органи на реда в Охрид, а от там казват, че работят над изясняването на инцидента. \r\nПревод и редакция:", "date": "2019.04.29", "title": "„МКД“ (Македония): Поставиха голямо албанско знаме на Самуиловата крепост в Охрид"}
{"url": "http://www.focus-news.net/news/2019/04/29/2652081/otets-svetoslav-kyuchukov-hram-sveti-nikolay-blagoevgrad-prez-svetlata-sedmitsa-se-otbelyazva-radostta-ot-svetloto-hristovo-vazkresenie.html", "text": "През Светлата седмица се отбелязва радостта от Светлото Христово Възкресение. Това каза за  Радио „Фокус“ – Пирин  отец Светослав Кючуков, свещеник в храм „Свети Николай“ в Благоевград. Той посочи, че Светлата седмица е седмицата след Христовото Възкресение. „Тази седмица е подчинена на целият великденски празник“, добави отец Светослав Кючуков. По думите му тази седмица е изключително важна за православните християни. „Църквата определя през тази седмица в сряда и петък да не се пости. Причината е, че Христос Възкръсва от мъртвите“, каза още отец Светослав Кючуков. Той коментира, че през тази седмица радостта от Възкресението е всеобща и голяма. „Ние празнуваме, защото както се пее в църковните песни и се казва в евангелието: „Жениха е отново с нас“. По този начин ние се радваме и празнуваме с него“, добави отец Светослав Кючуков. Той заяви, че Светлата седмица приключва в неделя като през всеки един ден от нея се прославят светиите. \r\nДенис НИКИФОРОВ", "date": "2019.04.29", "title": "Отец Светослав Кючуков, храм „Свети Николай“ – Благоевград: През Светлата седмица се отбелязва радостта от Светлото Христово Възкресение"}
{"url": "http://www.focus-news.net/news/2019/04/29/2652086/sport-v-plovdiv-tsska-shte-se-opita-da-se-vazpolzva-ot-greshkata-na-ludogorets.html", "text": "Тази вечер от 20:00 часа Ботев Пловдив и ЦСКА ще излязат в последния мач от 5-ия кръг на шампионския плейоф на Първа лига на стадиона в Коматево. Двата отбора ще играят за трети път в рамките на 10 дни, като предишните две срещи бяха за Купата и завършиха с успех за пловдивчани, които се класираха за финала след два драматични мача, които спечелиха с общ резултат 6:5. „Армейците“ сега ще се фокусират върху спечелването на шампионската титла и шансовете им за триумф се увеличиха след загубата на Лудогорец във Варна от Черно море. В игра за червените се завръща капитанът Николай Бодуров, а за Ботев мача пропускат Филипов и Вутов, но се завръщат Радослав Терзиев, Александър Тонев и Антон Карачанаков.", "date": "2019.04.29", "title": "Спорт: В Пловдив ЦСКА ще се опита да се възползва от грешката на Лудогорец"}
{"url": "http://www.focus-news.net/news/2019/04/29/2652085/veliko-tarnovo-nad-20-dushi-sa-zapochnali-rabota-po-razlichni-programi-za-zaetost-realizirani-ot-obshtina-svishtov-za-godina.html", "text": "Над 20 човека са започнали работа по различни програми за заетост в община Свищов само за година. Това каза за  Радио „Фокус“ – Велико Търново  Стоян Парашкевов, директор на Дирекция „Управление на проекти“ в Община Свищов. Само за 2018 г. са реализирани над пет подобни дейности. „Шест човека бяха назначени на различни позиции по Регионалната програма за заетост. По проект „Нов а възможност за младежка заетост“ единадесет младежи работиха за шест месеца към Общината, „Обучение и заетост на млади хора“, също нова програма, ни позволи да назначим още двама младежи. По проект „Обучение и заетост“, финансиран по ОП „Развитие на човешките ресурси“, назначихме три лица за срок от 24 месеца. В началото на тази година стартира проектът „Старт в кариерата“, където наехме трима млади икономиста за срок от по 9 месеца“, обясни Стоян Парашкевов. Той посочи, че в края на 2018 г. още пет лица в неравностойно положение са започнали работа в общината. Те са двама души до 29 години и трима над 50, с ТЕЛК над 50%. \r\nЛуиза ТРАНЧЕВА", "date": "2019.04.29", "title": "Велико Търново: Над 20 души са започнали работа по различни програми за заетост, реализирани от Община Свищов за година"}
{"url": "http://www.focus-news.net/news/2019/04/29/2652084/1tv-makedoniya-folkloren-tantsov-sastav-ot-kosovo-izdignal-albanskoto-zname-na-samuilovata-krepost.html", "text": "Фолклорен танцов състав от Косово е поставил албанското знаме на Самуиловата крепост, твърдят от портала „Охрид скай“, предава скопският телевизионен канал  „1ТВ“ . \r\nМедията пише, че извършителите са искали да направят „танцов пърформанс“. Голяма част от членовете на танцовия състав вече са задържани от полицията. \r\nПревод и редакция:", "date": "2019.04.29", "title": "„1ТВ“ (Македония): Фолклорен танцов състав от Косово издигнал албанското знаме на Самуиловата крепост"}
{"url": "http://www.focus-news.net/news/2019/04/29/2652091/bisera-borisova-psiholog-stresat-ni-darzhi-zhivi-i-ni-dvizhi-napred-no-visokite-mu-niva-vodyat-do-otklyuchvane-na-bolesti.html", "text": "Стресът ни държи живи и ни движи напред в живота, но високите му нива водят до отключване на болести. Това каза в интервю за  Агенция „Фокус“  психологът Бисера Борисова по повод социологическо проучване, което отчита завишаване нивата на стрес при хората в световен мащаб. По думите й проблемът със стреса е в световен мащаб. Според нея това неразположението идва от хормоните, които са продиктувани от начина ни на живот. „Добре е да знаем, че е важно навреме да намаляваме стреса, защото той е двигател. Той ни държи живи, движи ни напред в живота. Но, когато нивата на стрес са по-високи от нормалното, това води до болестни състояния“, посочи психологът. „Изключително важно е да се научим да регулираме тези нива на стрес. Да намерим начин да се разтоварваме според нашите интереси. Дали това ще бъде риболов, среща с приятели, спорт или четене на книга, гледане на хубав филм. Всеки може да избере според собствените си изисквания и да предпочете това, което го прави щастлив“, добави тя.  \r\nПсихолог Борисова изтъкна, че причините за завишаване нивата на стрес са свързани и с икономически фактори. „Други са свързани с отношенията в семейството, средата като цяло, приятели и работа. Важното е да се знае, че това е една червена лампа и когато светне, трябва да предприемем бързи мерки“, уточни тя, като допълни, че високите нива на стрес са отворена врата за други заболявания. „Говоря не само за психика, но и за физиологични проблеми. Това са тревожни разстройства, панически разстройства, депресия. На физиологично ниво могат да се отключват много заболявания като например диабет, язва и др.“, допълни психологът.   \r\nДаяна ДЮЛГЕРОВА  Пълния текст на интервюто четете по-късно в „Мнение”", "date": "2019.04.29", "title": "Бисера Борисова, психолог: Стресът ни държи живи и ни движи напред, но високите му нива водят до отключване на болести"}
{"url": "http://www.focus-news.net/news/2019/04/29/2652093/valentin-gochev-restorantyor-v-pomorie-startirahme-letniya-sezon-s-praznitsite-po-sluchay-velikden.html", "text": "Стартирахме летния сезон с празниците по случай Великден. Това каза за  Радио „Фокус“ – Бургас  Валентин Гочев, зам.-управител на ресторанти в туристически комплекс в град Поморие. „Посрещнахме нашите първи гости, които от няколко години насам са предимно от Румъния и от България и голяма част от тях са редовни посетители, които всяка година за Великден избират да прекарат празника в Поморие“, добави Гочев. По думите му по случай Великден е имало организиран тържествен обяд за гостите с традиционни ястия за Великден. „Едно от най-традиционните е печеното агне, бяхме приготвили и спанак с ориз, боядисани яйца, с които гостите ни да премерят сили и едни от най-вкусните козунаци на град Поморие“, посочи още ресторантьорът. Той добави, че наред с гостите за Великден са посрещнали и първите туристи от Германия, както и от други страни. „С тях поставяме началото на сезон 2019, като сме се постарали всичко да бъде изрядно и на ниво. Приключихме с всички ремонтни дейности и се надяваме гостите да останат доволни и догодина да се върнат отново. Ако съдим по старта на сезона, който поставихме преди броени дни, се очертава един успешен сезон“, заяви Валентин Гочев. Той каза още, че записванията по цялото Черноморие са с няколко процента по ниски от миналата година. Гочев заяви, че се работи усилено и са постигнати резултати в обслужването на клиентите. \r\nМария КУРТЕВА", "date": "2019.04.29", "title": "Валентин Гочев, ресторантьор в Поморие: Стартирахме летния сезон с празниците по случай Великден"}
{"url": "http://www.focus-news.net/news/2019/04/29/2652092/sport-levski-uvolni-georgi-dermendzhiev-sled-88-dni.html", "text": "Ръководството на Левски освободи старши-треньора Георги Дерменджиев. Днес следобед изпълнителният директор на „сините“ Павел Колев е съобщил новината на специалиста. Фатална за наставника се е оказала загубата с 1:2 от Берое на „Герена“ в петък. Това беше третото му поражение за 88-дневния престой, като той регистрира и две загуби с по 0:2 от Лудогорец в София. Освен това той има 5 победи и 3 равенства. Трикратният шампион с Лудогорец подписа с Левски за два сезона, след като отборът освободи Славиша Стоянович на 21 февруари. „Сините“ са на трето място в Първа лига с актив от 59 точки, 11 по-малко от лидера Лудогорец и 6 по-малко от ЦСКА, който тази вечер гостува на Ботев в Пловдив.", "date": "2019.04.29", "title": "Спорт: Левски уволни Георги Дерменджиев след 88 дни"}
{"url": "http://www.focus-news.net/news/2019/04/29/2652083/gazeta-express-ramush-haradinay-e-blagodaren-na-germaniya-za-pozitsiyata-y-za-granitsite-na-kosovo.html", "text": "Премиерът на Косово Рамуш Харадинай, който е в Германия, за да участва на срещата на върха за Западните Балкани в Берлин, която ще се състои в понеделник, заяви, че е благодарен на Германия за принципната й позиция по въпроса за границите на Косово, пише електронното издание на прищинския ежедневник  Gazeta Express . \r\nПо време на срещата си с посланика на Косово в Германия Беке Куфай, Харадинай заяви: „За мен срещата на върха е от голямо значение заради принципната позиция на Германия за границите. Благодарен съм на германския канцлер Ангела Меркел за нейната позиция по този въпрос“. По неговите думи Прищина има нужда от подкрепата на Берлин, за да защити интересите на Косово. „Германия е страна, която защитава интересите и не вреди на Косово и ние сме много благодарни. Пред нас има много предизвикателства и трудности, но Косово е решено да върви напред. Вярвам, че тази среща на върха ще ни помогне да се консолидираме“, заяви министър-председателят. \r\nИзданието припомня, че Харадинай се противопоставя на идеята за промяна на границите, която застъпват косовският президент Хашим Тачи и върховният представител на ЕС за външните работи Федерика Могерини, която посредничи в диалога Белград – Прищина. Германия се противопоставя на всяка идея за промяна на границите на Балканите. По инициатива на канцлера Меркел и френския президент Емануел Макрон днес в Берлин ще се проведе срещата на върха на страните от Западните Балкани, където косовският въпрос е един от основните акценти. \r\nПревод и редакция:", "date": "2019.04.29", "title": "Gazeta Express: Рамуш Харадинай е благодарен на Германия за позицията й за границите на Косово"}
{"url": "http://www.focus-news.net/news/2019/04/29/2652095/kmetat-na-sofiya-yordanka-fandakova-shte-prisastva-na-puskaneto-v-eksploatatsiya-na-novi-22-avtobusi-na-priroden-gaz.html", "text": "Кметът на София Йорданка Фандъкова ще присъства на 30 април на пускането в експлоатация на нови 22 автобуси на природен газ. Това съобщиха от пресцентъра на  Столична община . Автобусите са марка Ютонг, нископодови, климатизирани, с възможност за ползване на интернет от пътниците. Част от автобусите ще се движат по линия 604. От средата на месец май ще обслужват и линии 113, 384 и 75.   \r\nСъбитието ще се състои в 11.00 часа на паркинга на зала „Арена Армеец\".", "date": "2019.04.29", "title": "Кметът на София Йорданка Фандъкова ще присъства на пускането в експлоатация на нови 22 автобуси на природен газ"}
{"url": "http://www.focus-news.net/news/2019/04/29/2652096/varna-politseyski-ekipi-sa-razpolozheni-v-mnogo-rayoni-na-oblastta-s-tsel-podpomagane-na-dvizhenieto-pri-nuzhda.html", "text": "Полицейски екипи са разположени в много райони на областта с цел подпомагане на движението при нужда. Това съобщиха за  Радио „Фокус“ – Варна  от сектор „Пътна полиция“ към ОДМВР – Варна. По информация на дежурния към момента не са получавани сигнали за проблеми участъци от републиканската пътна мрежа, където да има по-голямо струпване на автомобили. Екипи следят и за изпълнението на забраната за движение на камиони над 12 тона по автомагистралите „Хемус“ и „Черно море“ на територията на областта. Навлизането на автомобили към Варна се извършва без затруднения. Само едно пътнотранспортно произшествие са обслужили екипите на „Пътна полиция“ от началото на деня. При него няма пострадали, а са констатирани само материални щети. \r\nБояна АТАНАСОВА", "date": "2019.04.29", "title": "Варна: Полицейски екипи са разположени в много райони на областта с цел подпомагане на движението при нужда"}
{"url": "http://www.focus-news.net/news/2019/04/29/2652097/ravnosmetkata-sled-praznitsite-dvama-zaginali-i-98-postradali-pri-katastrofi-1800-sa-preminalite-prez-speshnoto-otdelenie-na-pirogov-obzor.html", "text": "68 катастрофи с 98 пострадали и двама загинали са станали по време на празниците. Шестима души са с опасност за живота. Това стана ясно на брифинг на главения инспектор Илия Георгиев от \"Пътна полиция\" във връзка с пътната обстановка и безопасното пътуване през празничните дни. Той допълни, че има и 10 случая на нарушение на забраната за движение в аварийната лента. Георгиев обясни, че служителите на реда са ангажирани да следят всичко, като се обръща внимание на употребата на алкохол и наркотици, както и на правоспособността на водачите и превишената скорост.  \r\nМеждувременно от УМБАЛСМ „Н. И. Пирогов” отчетоха, че 1800 човека са потърсили помощ в Спешното отделение на лечебното заведение от 26 април. Екипите на болницата отчитат тежки дежурства в дните около Великден. От тези 1800 души за лечение се налага да останат 260. Пациентите без здравни осигуровки, настанени за лечение в „Пирогов”, са 15. Университетската болница се е погрижила не само за жители и гости на София по време на почивните и празнични дни около Великден. Екипите са хоспитализирали и едни от най-сложните случаи от цяла България. Близо 80 човека от различни части на страната получават високоспециализирана медицинска помощ през тези дни. \r\nНатоварено е било и дежурството в детското спешно отделение. През него са преминали над 520 деца, като на 50 от тях се е наложило да останат за лечение в „Пирогов”. В реанимационните структури се борят за живота на 60 пациенти. Натоварени са били хирургичните, травматологичните, неврохирургичните спешни кабинети и клиники. В тях са постъпили сложни медицински случаи от София и страната. През спешния неврологичен кабинет са преминали 75, от които са оставени 11 пациенти с инсулт. През кабинета по кардиология и вътрешни болести са преминали 233, а са оставени за лечение 52 пациенти. Двама мъже на 45 и 71 години са хоспитализирани след прекомерна употреба на алкохол. Няма деца и младежи, които да са посрещнали Великден в „Пирогов” поради същата причина. \r\nИрина ИВАНОВА", "date": "2019.04.29", "title": "Равносметката след празниците: Двама загинали и 98 пострадали при катастрофи, 1800 са преминалите през Спешното отделение на „Пирогов” (ОБЗОР)"}
{"url": "http://www.focus-news.net/news/2019/04/29/2652098/bisera-borisova-psiholog-horata-koito-stradat-ot-visoki-niva-na-stres-se-zatvaryat-v-sebe-si-i-se-chuvstvat-dalech-ot-obshtestvoto.html", "text": "Хората, които страдат от високи нива на стрес, се затварят в себе си и се чувстват далеч от обществото. Това каза в интервю за  Агенция „Фокус“  психологът Бисера Борисова по повод социологическо проучване, което отчита завишаване нивата на стреса в световен мащаб. Според нея това състояние се проявява при всички възрасти. „Наблюдава се при много мънички дечица, при средна възраст, както и при възрастните. Стресът няма възраст. Той зависи от това, което сте преживели в живота си и какво се случва сега“, добави тя. „При високите нива на стрес психиката се уморява. Започваш да се чувстваш по-далеч от хората и от обществото. Започваме да се затваряме в себе си“, уточни психологът. Борисова посъветва хората, които мислят, че професията им и начинът им на живот са по-стресиращи, да потърсят навреме консултации от професионалисти. „Разбира се, всеки първо трябва да опита сам. Аз би препоръчала това да стане с намесата на поне една консултация със специалист. При нея той ще получи съвети и ще сподели какво го тормози и какво се случва в живота му, за да може да се намери най-правилния път. Една консултация не е проблем. Не е нужно да бъде лечение, свързано с медикаменти. Просто ще се дадат ясни директиви, затова как да се излезе от тази ситуация“, отбеляза психолог Борисова.  \r\nПо думите й след като усетим, че се чувстваме тревожни, трябва да се опитаме сами да си помогнем, но ако няма резултат в период от 2-3 седмици, да се посъветваме със специалист. \r\nДаяна ДЮЛГЕРОВА  Пълния текст на интервюто четете по-късно в „Мнение”", "date": "2019.04.29", "title": "Бисера Борисова, психолог: Хората, които страдат от високи нива на стрес, се затварят в себе си и се чувстват далеч от обществото"}
{"url": "http://www.focus-news.net/news/2019/04/29/2652100/blagoevgrad-normalno-se-izvarshva-preminavaneto-prez-granichnite-punktove-kulata-i-ilinden.html", "text": "Нормално се извършва преминаването през граничните пунктове в Югозападна България. Това съобщиха за  Радио „Фокус“  – Пирин  от Главна дирекция „Гранична полиция“. Няма данни за образували се задръствания или колони от автомобили на пунктовете „Кулата“, „Илинден“, „Станке Лисичково“ и „Златарево“. \r\nЛивия НИНОВА", "date": "2019.04.29", "title": "Благоевград: Нормално се извършва преминаването през граничните пунктове „Кулата“ и „Илинден“"}
{"url": "http://www.focus-news.net/news/2019/04/29/2652094/afp-izbornite-vlasti-v-ispaniya-ne-dopusnaha-puchdemon-do-vota-za-ep.html", "text": "Изборните власти в Испания не допуснаха бившия каталунски лидер Карлес Пучдемон, който избяга в Брюксел след неуспешния опит за обявяване на независимост на автономния регион през 2017 година, до участие на предстоящите в края на май избори за Европейски парламент, предава  AFP . \r\nКакто заявиха в съобщение от партията му „Заедно за Каталуния“ в понеделник, „изборната комисия иска да заглуши и отстрани кандидатурата на Пучдемон, така че той да не може да обясни за какво се бори в сърцето на европейските институции. \r\nПревод и редакция:", "date": "2019.04.29", "title": "AFP: Изборните власти в Испания не допуснаха Пучдемон до вота за ЕП"}
{"url": "http://www.focus-news.net/news/2019/04/29/2652099/novoe-vremya-ukrayna-zashto-ukrainizatsiyata-predizvikva-podozreniya.html", "text": "С малко закъснение научих достатъчно украински, за да мога да го използвам в битовото общуване (но все още не толкова дълбоко, че да мога да го използвам в професионалната комуникация). Използвам украински при всяка възможност, пише Андреас Умланд в материал за украинското издание  „Новое время“ , представен без редакторска намеса. \r\nНо подозирам, че за мен това е много по-лесно, отколкото за много украински граждани, израснали като рускоезични. Когато правя грешка в произношението, граматиката или идиомите, на това или въобще не обръщат внимание, или, ако забележат, то е изключително дружелюбно. Украинците така или иначе са възхитени от това, че чужденец въобще говори на украински и търпеливо ме поправят и с усмивка обясняват грешката ми. \r\nВ съвсем друга ситуация са рускоговорящите украинци, които са лишени от природния талант да учат бързо езици – ценна способност, която някои хора притежават в голяма степен, а други (понякога високообразовани учени) – в по-малка. Фонетични, граматически и стилистични грешки в украинската реч на гражданин на Украйна причиняват - доколкото забелязвам - много по-малко съчувствие сред украинско-говорящите украинци. В определени ситуации такива езикови грешки могат да се превърнат в източник на скрит позор или дори дълбок срам за едната или двете страни - т.е. за човека, който е направил грешката, и за украинско-говорящия човек, който е говорил с него и е забелязал грешката. \r\nНещо повече, много рускоезични украинци, предполагам, не само се страхуват да не сгрешат, когато говорят на украински, но са ужасени да не направят смешна грешка – и самите те да не забележат това. Доброто владеене на езика – а не просто умението да се говори – е един от ключовите социални навици, определящи позицията на човека в различни комуникационни ситуации, отношения и общности. \r\nТъй като съм чужденец и не съм пълноценен член на украинското общество, моите езикови навици не играят значителна социална роля. Моето положение и признание в Украйна е предварително определено от факта, че съм гражданин на друга страна, за когото украинският език по определение не е основен (а мой четвърти език). Но за украинския гражданин може да е много нееприятно да не умее да говори умело на украински, да произнася украинските думи невярно и постоянно да се страхува да не каже нещо не както трябва. Понякога, разбира се, този проблем не играе съществена роля и по-специално в регионите, където се говори на сържик и където лингвистичните правила са гъвкави. Но, например, в Киев доминиращите стандарти за висока култура могат да доведат до такова усещане, че си длъжен да знаеш украински език перфектно, или изобщо да не го използваш, Всъщност, способността да се изразяваш на добре формулиран и правилен руски може в някои ситуации да е по-полезен за социалната самоидентификация и позициониране, отколкото да говориш на лош украински. За сравнение, в моята родина, за югоизточните немци от Саксония и Тюрингия техния силен акцент понякога се превръща в статутен проблем в други региони на Германия, където саксонският и тюрингският диалекти се считат за примитивни и провинциални и дори признак за „по-ниска класа“. Но това са само различия в рамките на един език. \r\nВ Украйна има два много богати и сложни различни езика - всеки със своя поезия, проза, мелодия, културни традиции, исторически произход, регионални различия и разнообразни диалекти. Някои хора имат способността и енергията да овладеят и двата. Но други ще могат напълно да разберат само едно от тях. Тези въпроси са твърде сложни в социално и психологическо отношение, за да бъдат политизирани лекомислено. \r\nИ накрая, напълно могат да приемат аргументите в полза на тежката украинизация, изглежда, имат право само тези украиноезични граждани, които са изучили украинския не в детството си, а по-късно, правейки определени усилия за това. Украинците, които са научили без особени трудности езика още в детството си и не са научили нито един друг език в зряла възраст, настоявайки за тежка украинизация, се сблъскват с етичен проблем: как е възможно да искаш от другите това, което ти сам не си успял да постигнеш и, може би, никога не си се опитал или дори не си в състояние да направиш? \r\nХората, които искат пълно и бързо украинизиране, за които украинският език е техният майчин език, винаги могат да бъдат заподозрени, че се опитват да прокарат егоистичната програма, в която техните езикови умения ще ги поставят в по-добра социална позиция в сравнение с тези, за които украинският не е роден. Често това може да не е така. Но подобни подозрения могат да възникнат сред рускоговорящите. \r\nБурните емоции, които причиняват езиковите проблеми, са свързани с това предизвикателство: справедливата патриотична нужда от пълна и бърза украинизация сама по себе си засяга много личните въпроси на социалното положение, интеграцията, конкуренцията и асимилацията на рускоезичните. Проблемът се задълбочава от факта, че при такова искане може да се види личното и много непатриотично желание на украинско-говорящите хора да реализират своите скрити или дори несъзнателни социални интереси. Винаги ще остане непреодолимо подозрение, че украинизацията се движи не само и не толкова в полза на общото отечество, но и в полза на онези, за които украинският е родният им език - и които в сравнение с рускоезичните, ще имат полза от пълната унификация на езиковата сфера. \r\nПревод и редакция:", "date": "2019.04.29", "title": "„Новое время“ (Украйна): Защо украинизацията предизвиква подозрения"}
{"url": "http://www.focus-news.net/news/2019/04/29/2652101/burgas-normalno-se-osashtestvyava-trafikat-v-oblastta-patnite-nastilki-sa-suhi-i-prohodimi.html", "text": "Нормално се осъществява трафикът в областта, предаде репортер на  Радио „Фокус“ – Бургас . Пътищата са сухи и проходими, а движението е спокойно. \r\nВ град Бургас движението е натоварено. Водачите трябва да се движат с повишено внимание и съобразена скорост по бул. „Захари Стоянов“ в посока жк. „Меден Рудник“, както и по улиците „Цар Петър“, „Булаир“ и „Цар Симеон“, където движението е натоварено. Интензивно е движението и по някои участъци от бул. „Мария Луиза“ и „Сан Стефано“, както и в района на кръстовището между улиците „Спортна“ и „Индустриална“, на кръстовището с кръгово движение „Трапезица“ и в района на новата поща. \r\nМария КУРТЕВА", "date": "2019.04.29", "title": "Бургас: Нормално се осъществява трафикът в областта, пътните настилки са сухи и проходими"}
{"url": "http://www.focus-news.net/news/2019/04/29/2652088/sofiya-zadrastvane-se-e-obrazuvalo-po-avtomagistrala-hemus-sled-vklyuchvaneto-ot-botevgrad-v-posoka-sofiya-pri-km-44.html", "text": "Задръстване се е образувало по автомагистрала „Хемус” след включването от Ботевград в посока София при км 44, съобщи  слушател на Радио „Фокус“ .", "date": "2019.04.29", "title": "София: Задръстване се е образувало по автомагистрала „Хемус” след включването от Ботевград в посока София при км 44"}
{"url": "http://www.focus-news.net/news/2019/04/29/2652089/reuters-sasht-mogat-da-ogranichat-predavaneto-na-informatsiya-na-evropeyskite-sayuznitsi-zaradi-huavey.html", "text": "САЩ са предупредили своите европейски съюзници, че ще бъдат принудени да преразгледат възможността за предаване на секретна информация в случай, че те вземат решение да използват оборудване на китайската компания „Хуавей“ за създаването на мрежа за мобилна връзка от пето поколение, съобщава  Reuters . \r\nБританската агенция се позовава на представител на американските органи, занимаващи се с въпросите на киберсигурността. \r\nПревод и редакция:", "date": "2019.04.29", "title": "Reuters: САЩ могат да ограничат предаването на информация на европейските съюзници заради „Хуавей“"}
{"url": "http://www.focus-news.net/news/2019/04/29/2652087/d-r-desislava-panayotova-silata-ne-e-v-samite-ikoni-a-v-bozhiyata-blagodat-darena-na-svettsite.html", "text": "Силата не е в самите икони, а в благодатта Божия, която е дарувана на самите личности, на самите светци и на самата Божия майка. Това каза в интервю за  Агенция „Фокус“  д-р Десислава Панайотова - богослов и експерт \"Програми и проекти\" в Културно-просветния отдел при Св. Синод на БПЦ, във връзка с чудотворната икона на Света Богородица от Бачковския манастир. На днешния ден стотици вярващи се събират в Бачковския манастир, за да се поклонят пред чудотворната икона на Света Богородица. „Света Богородица в случая е придобила в най-висока степен благочестие, смирение, кроткост, послушание към Бога. От там тя е прославена с най-голяма слава“, посочи д-р Десислава Панайотова. Тя отбеляза, че църквата счита, че Господ я е прославил и издигнал дори над ангелите, макар да е човешко същество, защото тя се е оказала най-достойната пред всички човеци да приеме невеществената му слава и да побере невместимия Бог в себе си и да го роди. „Това я прави още по-велика дори от ангелите. Разбира се, не е равна на Бога. Именно за това благодатта е в самата Богородица, чиято личност ние почитаме, когато почитаме иконите“, каза богословът. Тя обясни, че ние не почитаме самите предмети икони, а първообраза, който е изобразен на иконата на Божията майка. „Богородичната икона от Бачковския манастир е чудотворна, защото пред нея са заставали хора с много силна вяра и то векове наред. А самата Божия майка благоволи към тая вяра и чрез иконата от Бачковския манастир показва, че самата Богородица е жива, че тя се моли за нас и поради това върши много чудеса“, посочи Панайотова.  \r\nИрина ИВАНОВА Пълния текст на интервюто четете по-късно в „Мнение”", "date": "2019.04.29", "title": "Д-р Десислава Панайотова: Силата не е в самите икони, а в Божията благодат, дарена на светците"}
{"url": "http://www.focus-news.net/news/2019/04/29/2652104/blagoevgrad-intenziven-e-patnikopotokat-na-avtogarata-i-zhp-garata-v-grada.html", "text": "Интензивен е пътникопотокът на автогарата и жп гарата в Благоевград, предаде репортер на  Радио „Фокус“ – Пирин . От автогарата обясниха, че по-големият поток на пътници през днешния ден е в следствие на 4-те почивни дни и много хора са избрали да се прибират по родните си места. От там уточниха, че всички автобуси се движат по разписание. За момента не се налага и осигуряването на допълнителни автобуси, въпреки че е създадена необходимата организация и при необходимост в наличност има достатъчно такива, които да поемат по-голям поток на хора. \r\nЛивия НИНОВА", "date": "2019.04.29", "title": "Благоевград: Интензивен е пътникопотокът на автогарата и жп гарата в града"}
{"url": "http://www.focus-news.net/news/2019/04/29/2652103/kyustendil-intenziven-e-trafikat-po-avtomagistrala-struma-i-glaven-pat-e-79.html", "text": "Интензивен е трафикът по автомагистрала „Струма“ и главен път Е-79. От Областно пътно управление – Кюстендил съобщиха за  Радио „Фокус“ – Пирин , че движението по третокласен път – 6222 Смоличано – Пелатиково от км 10 до км 14 е ограничено за товарни автомобили над 3.5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. Въведен е обходен маршрут, който преминава през Згурово – Неделкова Гращица – Невестино – Друмохар – Ваксево и обратно. Също така преминаването по третокласен път-107 Пастра – Рилски манастир от км 27+575 до км 27+825 се осъществява в една лента поради аварийно-въстановителни дейности по укрепването свлачищни процеси. Движението в района се регулира от светофарна уредба и при необходимост от сигналисти за срок до 15 юни. \r\nЛивия НИНОВА", "date": "2019.04.29", "title": "Кюстендил: Интензивен е трафикът по автомагистрала „Струма“ и главен път Е-79"}
{"url": "http://www.focus-news.net/news/2019/04/29/2652106/sport-georgi-todorov-e-noviyat-trenyor-na-levski.html", "text": "Новият треньор на Левски се казва Георги Тодоров. Той сменя Георги Дерменджиев и ще води „сините“ до края на сезона. 62-годишният специалист, който има 38 мача начело на софиянци в кариерата си, ще вземе за помощници Димитър Телкийски и Красимир Петров, който води юношите набор 2003-а на „Герена“. Тодоров е водил Левски за 15 мача през 2001 година, когато сменя Люпко Петрович и впоследствие е заменен от Рюдигер Абрамчик. Вторият му период е от март 2003 година до септември същата година, когато печели Купата на България.", "date": "2019.04.29", "title": "Спорт: Георги Тодоров е новият треньор на Левски"}
{"url": "http://www.focus-news.net/news/2019/04/29/2652090/hashim-tachi-bez-sasht-ne-mozhe-da-ima-dialog-sas-sarbiya.html", "text": "Президентът на Косово Хашим Тачи заяви в понеделник в Берлин, че не може да има диалог и преговори с Белград без САЩ, предава македонската редакция на  Радио „Свободна Европа“ . \r\n„Без САЩ няма диалог и преговори. Косово е независима и суверенна държава“, заяви косовският държавен глава след срещата си с германския канцлер Ангела Меркел и френския президент Еманюел Макрон на неофициалната среща на върха за Западните Балкани в германската столица. \r\nПревод и редакция:", "date": "2019.04.29", "title": "Хашим Тачи: Без САЩ не може да има диалог със Сърбия"}
{"url": "http://www.focus-news.net/news/2019/04/29/2652107/pazardzhik-politseyski-patruli-sa-razpolozheni-po-chast-glavnite-patishta-v-oblastta.html", "text": "Полицейски патрули са разположени по главните пътища в областта, предаде репортер на  Радио „Фокус“ – Пазарджик . Следи се за спазване ограниченията на скоростта, извършват се и проверки за наличие на задължителна застраховка, валиден технически преглед и валидност на шофьорските книжки. Патрули на „Пътна полиция“ са разположени на входа на дефилето Варвара - Велинград, в района на ханче Септември, на главен път I-8 Пазарджик - Белово и на изхода на Пазарджик в посока Пловдив. Друг полицейски патрул извършва проверки в района на Затвора на входа на Пазарджик. \r\nВаня НИКОЛОВА", "date": "2019.04.29", "title": "Пазарджик: Полицейски патрули са разположени по част главните пътища в областта"}
{"url": "http://www.focus-news.net/news/2019/04/29/2652102/plovdiv-petima-ot-arestuvanite-v-kuklen-shte-badat-zadarzhani-za-srok-ot-72-chasa.html", "text": "Петима от арестуваните в Куклен ще бъдат задържани за срок от 72 часа с постановление на прокурор. Това съобщиха за  Радио „Фокус“ - Пловдив  от Районна прокуратура - Пловдив. В момента привличат като обвиняеми 40-годишна жена за хулиганство с изключителен цинизъм, 22-годишен мъж за хулиганство, за нанасяне на лека телесна повреда на полицейски служител при изпълнение на служебните му задължения и за унищожаване на предно обзорно стъкло на патрулен автомобил на ОДМВР - Пловдив, 25-годишен мъж за хулиганство и унищожаване на предно обзорно стъкло на патрулен автомобил, 16-годишно момче за хулиганство и унищожаване на задно обзорно стъкло на патрулен автомобил и 21-годишен мъж за нанасяне на лека телесна повреда на втори полицейски служител при изпълнение на служебните му задължения. В рамките на 72-часовото задържане ще се преценява за внасяне на искане за мярка „Задържане под стража” в съда.  \r\nЦветана ТОНЧЕВА", "date": "2019.04.29", "title": "Пловдив: Петима от арестуваните в Куклен ще бъдат задържани за срок от 72 часа"}
{"url": "http://www.focus-news.net/news/2019/04/29/2652110/d-r-evgeni-neshkinski-oftalmolog-greshen-e-podhodat-ako-ne-mi-mine-shte-otida-na-lekar-tay-kato-otlaganeto-chesto-namalyava-shansovete-ni-za-uspeh.html", "text": "Грешен е подходът „ако не ми мине, ще отида на лекар“, тъй като отлагането често намалява шансовете ни за успех. Това каза в интервю за  Радио „Фокус“ – Варна  д-р Евгени Нешкински, офталмолог от Катедра по очни болести и зрителни науки в Медицински университет – Варна. По думите му честите прегледи са в основата на превенцията на някои заболявания, свързани с трайно намаляване на зрението. „При възрастните без оплаквания и липса на системни заболявания е удачно профилактични прегледи да се правят веднъж на една - две години. При рискови групи като пациенти с диабет и хипертония контролът трябва да бъде ежегоден при липса на очни увреждания, като тези интервали се скъсяват при засягане на очите от заболяването. Правило е, че колкото по-увредено е едно око, толкова по-чести трябва да са посещенията при специалист“, посочи д-р Нешкински.  \r\nТой добави, че най-честата причина за посещение на очен кабинет от страна на пациент е намаленото зрение. По думите му причините за това могат да варират от нужда от оптична корекция до тежки заболявания на окото, които изискват по-комплексно лечение. „Оплаквания като зачервяване, секреция и плуващи мътнини  често притесняват хората и налагат преглед. Драматични състояния като рязка загуба на зрение или отпадане на част от зрителното поле, силна болка в окото и травматични увреждания налагат спешна намеса от наша страна“, каза още специалистът.  \r\nСпоред д-р Нешкински в България в много от случаите все още хората не търсят медицинска помощ навреме. „За жалост не само в офталмологията, а и в почти всяка сфера на медицината в България лекарите се сблъскват с дългогодишни здравословни проблеми, тъй като българинът по една или друга причина често отлага посещението при специалист“, заяви лекарят. По думите му в световен мащаб здравните специалисти настояват за профилактичните прегледи и скрининг за дадени заболявания, като това води до ранно откриване на състоянията и по-добри резултати от лечението. \r\nБояна АТАНАСОВА", "date": "2019.04.29", "title": "Д-р Евгени Нешкински, офталмолог: Грешен е подходът „ако не ми мине, ще отида на лекар“, тъй като отлагането често намалява шансовете ни за успех"}
{"url": "http://www.focus-news.net/news/2019/04/29/2652109/tass-mayk-pompeo-e-uveren-che-rusiya-shte-prodalzhi-da-se-namesva-v-izborite-v-sasht.html", "text": "Русия се е намесвала и ще продължи да се намесва в хода на американските избори, но по този начин действа не само тя, изрази увереността си в понеделник държавният секретар на САЩ Майк Помпео, предава  ТАСС . \r\n„Често, поради естеството на този град [Вашингтон], този [проблем] се свежда до представата, че само само намесата на Русия в [американските] избори е предизвикателство. Заплахите са много по-широки. И не само нашата избирателна инфраструктура“, твърди Помпео. \r\nОт негова гледна точка американските власти в такава ситуация имат задължението да се защитават. „И не само от руснаците. Китайците, иранците, недържавните участници също са активни“, заяви ръководителят на американската дипломация. \r\nНа въпроса дали Русия е „все още заплаха за изборите в САЩ“, той отговори: „Разбира се“. „Но те бяха заплаха за изборите от 1974 г., намесваха се в нашите избори през 80-те години на миналия век", "date": "2019.04.29", "title": "ТАСС: Майк Помпео е уверен, че Русия ще продължи да се намесва в изборите в САЩ"}
{"url": "http://www.focus-news.net/news/2019/04/29/2652112/washington-examiner-hitler-si-kupil-zastrahovka-zhivot-ot-evreyska-firma.html", "text": "В един от най-странните обрати в живота на нацисткия лидер Адолф Хитлер, човекът, отговорен за смъртта на 6 милиона еврейски мъже, жени и деца, купува застраховка живот и за инвалидност от еврейска фирма, пише американското издание  Washington Examiner . \r\nНа търг във вторник и сряда на „Исторически търгове Александър“ ще бъдат предложени повече от 1400 артефакти от Втората световна война  и сред тях е застрахователната полица, която покрива Хитлер срещу смърт или увреждания заради „инцидент“. \r\nТя е отменена преди да стане фюрер. \r\nТя е издадена от „вероятно притежаваната от евреи Deutsche Verlagswerke Strauss, Vetter & Co.“, заявиха от аукционната къща. \r\nПревод и редакция:", "date": "2019.04.29", "title": "Washington Examiner: Хитлер си купил застраховка живот от еврейска фирма"}
{"url": "http://www.focus-news.net/news/2019/04/29/2652111/pazardzhik-okolo-250-m-brakonierski-mrezhi-sa-izvadeni-ot-yazovir-batak-sled-podaden-signal.html", "text": "Извършена е проверка по подаден сигнал за пуснати бракониерски мрежи в язовир „Батак“, съобщиха от  ИАРА . Служители на ИАРА - Пазарджик са се отзовали на сигнала. В хода на проверката в между местностите Бункера и Студенец са открити 2 мрежи с обща дължина около 250 м, и големина на окото 60 мм и 100 мм. Уловената в тях риба от видовете: шаран – 8 бр. (70 кг), каракуда – 20 бр. (25 кг), костур 30 бр. (6 кг), червеноперка 20 бр. (4 кг) е освободена и върната обратно в язовира.", "date": "2019.04.29", "title": "Пазарджик: Около 250 м бракониерски мрежи са извадени от язовир „Батак“ след подаден сигнал"}
{"url": "http://www.focus-news.net/news/2019/04/29/2652108/blagoevgrad-intenziven-e-trafikat-po-glaven-pat-e-79-na-mesta-se-obrazuvat-koloni-ot-avtomobili.html", "text": "Интензивен е трафикът по главен път Е-79, на места се образуват колони от автомобили, предаде репортер на  Радио „Фокус“ – Пирин . По данни от Областно пътно управление – Благоевград една от най-критичните точки в област та е пътен възел „Симитли“, където се събира трафикът на пътуващите от ГКПП „Кулата“ към София и идващите от Банско. От обедните часове на деня движението между Симитли и Благоевград в посока столицата се осъществява в колона от автомобили.  \r\nПрез деня са регистрирани няколко пътни инциденти. Три от тях са на главен път Е-79 при село Железница, като няма пострадали, но са нанесени материални щети. Четвъртият пътен инцидент по информация от слушател е станал в прохода Предел. По непотвърдени данни катастрофата е между мотор и лек автомобил, леко пострадал е един човек.  \r\nПолицейското присъствие в областта е засилено. На различни места са позиционирани патрули, които следят за спазване правилата за движение по пътищата.  \r\nДо 20.00 часа ще остане ограничено движението на товарни автомобили с тегло над 12 тона по автомагистрала „Струма“ и главен път Е-79. Целта е по-лесното преминаване на многото леки автомобили, които се завръщат от пътувания из областта във връзка с почивните дни около Великден.   \r\nИнтензивно е движението на вход и изход на Благоевград. Градският транспорт се движи по разписание. \r\nЛивия НИНОВА", "date": "2019.04.29", "title": "Благоевград: Интензивен е трафикът по главен път Е-79, на места се образуват колони от автомобили"}
{"url": "http://www.focus-news.net/news/2019/04/29/2652113/aktsenti-v-sutreshniya-blok-dobro-utro-balgariya-po-radio-fokus-na-30-april.html", "text": "Какви са резултати от срещата на върха за Западните Балкани в Берлин? Започва ли Северна Македония присъединителни преговори с Европейски съюз, след като реши дългогодишния спор за името с Гърция? Ще се разблокира ли диалогът Белград – Прищина, каквито са очакванията на Европейският комисар по разширяването Йоханес Хан? Отговорите търсим в сутрешния блок „Добро утро, България“ по  Радио „Фокус“  от ген. Кирчо Киров, началник на разузнавателната служба в периода 2002-2012 година. Парламентът прие на второ четене Закона за преброяване на населението и жилищния фонд през 2021 г. Законът урежда подготовката, организацията и провеждането на преброяването и създава законова основа за провеждане на най-мащабното статистическо наблюдение, което не е само национално, а и за целия ЕС. Националният статистически институт излезе с информация, че продължава процесът на намаляване и застаряване на населението; задълбочава се дисбалансът в териториалното разпределение на населението; механичният прираст продължава да е отрицателен. Какво показват тези факти? По темата ще разговаряме с доц. Георги Бърдаров, зам.-декан в СУ „Св. Климент Охридски“ и експерт по демография.  \r\n6 май е празник на град Каварна. За подготовката и какво ще включва програма ще говорим с кмета на града Нина Ставрева. Матурите са изключително важни за дипломирането на зрелостниците. За задължителните матури, за матурите по специален предмет и как върви подготовката за тези изпити ще научим повече от Димитрина Иванова, директор на Професионалната гимназия по туризъм и лека промишленост „Гоце Делчев“ в Благоевград в интервю с колегата Денис Никифоров от Радио „Фокус“ - Пирин. \r\nТези и още теми - в сутрешния блок „Добро утро, България“ на Радио „Фокус“ от 06.00 до 10.00 часа, с водещ Елеонора Чолакова.", "date": "2019.04.29", "title": "Акценти в сутрешния блок „Добро утро, България“ по Радио „Фокус“ на 30 април"}
{"url": "http://www.focus-news.net/news/2019/04/29/2652114/varna-dvizhenieto-po-avtomagistrala-cherno-more-na-viadukta-zvezditsa-se-osashtestvyava-v-platnoto-za-burgas-zaradi-remont.html", "text": "Движението в част от виадукт „Звездица“ на автомагистрала „Черно море“ се осъществява в платното за Бургас. Това съобщиха за  Радио „Фокус“ – Варна  от Агенция „Пътна инфраструктура“. До 7 май в ремонт е участъка от км 2+511 до км 2+911, като прехвърлянето на движението е при км 2+329 и обратно при км 3+138 като се използват съществуващите преходи в разделителната ивица. Ремонтни дейности се извършват и по автомагистрала „Хемус“ на територията на областта. Движението в участъка пътен възел (п.в.) „Повеляново” – п.в. „Слънчево” от км 406 до км 416+200 се осъществява двупосочно в платното за Варна. Движението се отбива при км 416 до км 406 по път I-2 Русе – Варна. Ограничено е качването в посока София от п.в. „Слънчево“ и слизането в посока Слънчево и Тополи на п.в. „Слънчево“. Движението е пренасочено по път I-2 Русе – Варна. Преминаването на МПС в участъка Неофит Рилски – Девня от км 389 до км 400 се осъществява двупосочно в дясното платно в посока Варна. Ограничено е качването в посока София на пътен възел „Неофит Рилски“, като движението е пренасочено по път I-2 Варна – Шумен от пътен възел „Девня“ до пътен възел „Каспичан“. Ограничено е слизането от магистралата на пътен възел „Неофит Рилски“, като движението е пренасочено по път I-2 Шумен – Варна. Очаква се ремонтните дейности да приключат до 24 май. Движението по път I-9 в участъка Кранево – Варна при км 83 е ограничено за движение на МПС над 10 тона. Обходен маршрут е Кичево – Оброчище. Водачите трябва да се движат с повишено внимание и съобразена скорост по път III-2902 Панорама — Куманово при км 11. В района е въведено скоростно ограничение до 30 км/час поради неравности на асфалтовата настилка. \r\nБояна АТАНАСОВА", "date": "2019.04.29", "title": "Варна: Движението по автомагистрала „Черно море“ на виадукта „Звездица“ се осъществява в платното за Бургас заради ремонт"}
{"url": "http://www.focus-news.net/news/2019/04/29/2652119/blagoevgrad-detski-praznik-po-povod-velikden-se-provede-v-simitliyskoto-selo-polena.html", "text": "Детски празник по повод Великден се проведе в симитлийското село Полена. Това съобщи за  Радио „Фокус“ - Пирин  кметът на населеното място Веселин Топузов. По думите му тържеството се е състояло в центъра на селото. За доброто настроение на децата са се погрижили Бранимир Митов и Пролет Трифонова от Драматичен театър „Проф. Енчо Халачев“. Според кмета децата са изкарали един незабравим Великден с рисуване на картини на тема празника, игри и много забава. С четки и бои най-малките жители на Полена са показали как празнуват големия християнски празник, отразявайки върху белия лист и символиката и ритуалите на Възкресение Христово. \r\nЛивия НИНОВА", "date": "2019.04.29", "title": "Благоевград: Детски празник по повод Великден се проведе в симитлийското село Полена"}
{"url": "http://www.focus-news.net/news/2019/04/29/2652117/veliko-tarnovo-remont-se-izvarshva-po-patya-mezhdu-selata-mindya-i-prisovo-dvizhenieto-se-prenasochva-v-ednata-lenta.html", "text": "В едната лента с последователно пропускане в двете посоки се осъществява движението по път III-5302 Миндя – Присово. Причината е извършване на основен ремонт на отсечката. Дейностите ще продължат до края на май, а към момента трафикът се регулира със светофарна уредба. Това съобщиха за  Радио „Фокус“ – Велико Търново . Условията за пътуване в областта са добри. Времето е предимно облачно, а настилките – сухи. Трафикът е интензивен. За изминалото денонощие няма регистрирани тежки инциденти, нови въведени забрани – също. Ограничено за товарни автомобили над 10 тона е движенивто по пътя Дебелец – Средни колиби – Елена. Причината е намален габарит на пътното платно. В участъка текат ремонтни дейности, които трябва да приключат до края на май. Обходният маршрут е през Дебелец – Велико Търново – Лясковски кантон – Миндя – Елена. Ремонтни дейности текат по пътя между Твърдица и Елена. В участъка от км 47+800 до км 48 движението се осъществява в една лента поради пропадане на пътното платно и образувало се свлачище. Срокът за организация на движението отново е краят на май. Ограничено е движението по пътя между селата Царски извор и Драганово. От км 0 до км 5+500 има  свлачище, което укрепване ще продължи до 31 май. Забранено е преминаването на автомобили над 3.5 тона по пътя Чешма – Кесарево, където тече разширяване на платното. Обходният маршрут е през Сливовица – Горско Ново село – Джулюница. Отворен за движение е Проходът на Републиката, но там остава в сила предупреждението за опасност от падащи камъни. \r\nЛуиза ТРАНЧЕВА", "date": "2019.04.29", "title": "Велико Търново: Ремонт се извършва по пътя между селата Миндя и Присово, движението се пренасочва в едната лента"}
{"url": "http://www.focus-news.net/news/2019/04/29/2652105/vuchich-ot-berlin-gotovi-sme-za-dialog-s-prishtina-sled-kato-te-otmenyat-mitata.html", "text": "Президентът на Сърбия Александър Вучич е казал на върховния представител на Европейския съюз за политиката на сигурност и външните работи Федерика Могерини, че Белград е готов още утре да продължи диалога, ако Прищина отмени 100-процентовите мита върху сръбските стоки, предава агенция  „Макфакс“ . \r\n„Дали това ще се случи, не зависи от нас“, е заявил той пред журналистите в Берлин на неформалната среща на върха за Западните Балкани. \r\nНа срещата с Могерини Вучич е казал, че става въпрос за европейски ценности и в тази връзка митата са неприемливи. Сръбският държавен глава е подчертал, че страната му е решена да върви по европейския път и ще продължи да работи над това. \r\nТой е заявил, че по-късно ще говори и за очакванията от срещата на върха в Берлин, но няма да прави цирк и по този начин да обслужи интересите на онези, които търсят сензации. \r\n„Ние не искаме конфликти, а запазване на мира и стабилността“, посочи държавният глава, като добави, че неговите очаквания не са големи. \r\nКакто съобщава ТАНЮГ, срещата между Вучич и Могерини е продължила по-дълго от очакваното. \r\nПревод и редакция:", "date": "2019.04.29", "title": "Вучич от Берлин: Готови сме за диалог с Прищина, след като те отменят митата"}
{"url": "http://www.focus-news.net/news/2019/04/29/2652121/veliko-tarnovo-obshtina-svishtov-e-podala-zayavka-za-naznachavane-na-petima-ikonomista-po-programata-obuchenie-i-zaetost-na-mladite-hora.html", "text": "Община Свищов е подала заявка за назначаване на петима икономиста по програмата „Обучение и заетост на младите хора“. Това съобщи за  Радио „Фокус“ – Велико Търново  Стоян Парашкевов, директор на Дирекция „Управление на проекти“ в Община Свищов. Той уточни, че ще се търсят трима човека с обща икономическа специалност, един със специалност „Финанси“ и един със „Счетоводство“. „Надяваме се програмата да е одобрена до началото на лятото и тези хора да започнат работа“, добави експертът. Той припомни, че традиционно Общината работи по различни програми за заетост.  Целта е намаляване на безработицата, както и създаване на нови качества, умения, трудови навици на хората, независимо от възрастта и образованието им. \r\nЛуиза ТРАНЧЕВА", "date": "2019.04.29", "title": "Велико Търново: Община Свищов е подала заявка за назначаване на петима икономиста по програмата „Обучение и заетост на младите хора“"}
{"url": "http://www.focus-news.net/news/2019/04/29/2652123/stara-zagora-dvizhenieto-po-patya-chirpan-mirovo-se-osashtestvyava-v-ednata-lenta-poradi-izvarshvani-remontni-deynosti.html", "text": "На автомагистрала „Тракия” в участъка между Чирпан и Стара Загора е въведено ограничение на скоростта до 90 км/час поради неравности на пътя. Това съобщиха за  Радио „Фокус”  от Областно пътно управление – Стара Загора. Поради ремонтни дейности временно е ограничено движението между Чирпан и Симеоновград в участъка на село Зетьово. До 15 май движението се осъществява по обходен маршрут Зетьово – Чирпан – Ценово – Целина и обратно. Временно ограничение на движението има на пътя Чирпан – с. Върбица в участъка с. Скобелево – с. Зетьово поради аварирал мост на река Марица  в района. \r\nДвижението по пътя Чирпан – Мирово се осъществява в едната лента поради извършвани ремонтни дейности до 3 май. Движението се регулира със сигналисти. На прохода Шипка е забранено движението на автомобили с тегло над 10 тона. До 30 май е ограничено движението на автомобили над 3 тона и половина по пътя между върховете Шипка и Бузлуджа.  \r\n„Пътна полиция\" в областта осъществява контрол на движението по пътищата, като автомобилите и водачите се проверяват за наличие на застраховка „Гражданска отговорност”, шофиране в нетрезво състояние, неправоспособност, използване на обезопасителни колани. \r\nСлавяна ГАЙДАРОВА", "date": "2019.04.29", "title": "Стара Загора: Движението по пътя Чирпан – Мирово се осъществява в едната лента поради извършвани ремонтни дейности"}
{"url": "http://www.focus-news.net/news/2019/04/29/2652122/pregled-na-mezhdunarodnite-novini-do-18-chasa-agentsiya-fokus.html", "text": "Предложението за резолюция след срещата на върха, която се провежда в понеделник и вторник в Берлин, не обхваща нито корекция на границите, нито отмяна на 100-процентовите мита върху стоките от Сърбия и Босна и Херцеговина, предава сръбската агенция  Beta . \r\nПроектодокладът, публикуван от електронното издание на прищинския ежедневник Koha Ditore, е подготвен от страна на Германия и Франция и е раздаден на страните, участващи във неформалния форум в Берлин и там не се споменава корекция на границите, която досега бе прокламирана като част от възможно окончателно правно обвързващо споразумение за нормализация на отношенията между Косово и Сърбия, нито се споменава отмяна или временно суспендиране на митата, които Косово наложи върху стоките от Сърбия и Босна и Херцеговина и премахването на които Белград постави като условие за продължаване на диалога с Прищина. \r\n„Ние, лидерите на държавите и правителствата на Албания, Босна и Херцеговина, Хърватия, Франция, Германия, Косово, Черна гора, Северна Македония, Сърбия и Словения, както и върховният представител на ЕС за външните работи и сигурността Федерика Могерини, припомняйки общото европейско бъдеще на Западните Балкани, похвалихме успешното споразумение, постигнато между Гърция и Северна Македония за спора за името като успешен пример за уреждане на конфликто, като подчертахме важността на споразумението за пълното нормализиране на отношенията между Косово и Сърбия и тяхната европейска перспектива и се съгласихме, че споразумението трябва да бъде всеобхватно и трябва да допринесе за стабилността в региона“, се казва в изявлението. \r\nСъщо така се подчертава, че Сърбия и Косово са се споразумели да ускорят усилията си за прилагане на съществуващите споразумения и се ангажират отново с нормализацията на диалога с посредничеството на ЕС, с цел постигането на окончателно и всеобхватно споразумение. \r\n„Участниците подчертават важността на прозрачното и всеобхватно споразумение, което ще бъде придружено от усилия за изграждане на доверие. Участниците се договориха да засилят дейностите за създаване на регионална икономическа зона и всички участници потвърдиха решимостта си да си сътрудничат в рамките на така наречения Берлински процес. Икономиката, търговията, сътрудничеството по въпросите на сигурността, младежкият обмен и помирението са основните стълбове на процеса“, гласи проекторезолюцията. \r\nПодчертава се също, че участниците в срещата дават подкрепа на Регионалното бюро за младежко сътрудничество (RYCO) и приветстват следващата среща на върха в Познан в Полша. \r\n\"Участниците се договориха да засилят сътрудничеството си в предотвратяването на радикализма и борбата срещу тероризма и незаконната търговия с малки и леки оръжия. Участниците подчертаха непоколебимата ангажираност към демокрацията, върховенството на закона, борбата с корупцията и организираната престъпност и засилването на ролята на гражданското общество и независимите медии. Те се съгласиха, че устойчивите реформи са ключът към европейската перспектива на региона и укрепването на устойчивостта на обществото към предизвикателствата на нашето време, както на вътрешните, така и външните. Те потвърдиха решимостта си за стабилността на региона“, завършва изявлението. \r\n***  Скопският телевизионен канал  „ТВ21“  е изпратил свой екип в Берлин на срещата на върха на Западните Балкани. Неофициалният форум е организиран от германския канцлер Ангела Меркел и френския президент Еманюел Макрон с цел да се решат проблемите между Косово и Сърбия, а освен това ще стане дума и за присъединителните преговори на Северна Македония с Европейския съюз. \r\nПрезидентите на Сърбия и Косово Александър Вучич и Хашим Тачи изказаха своите очаквания: \r\n„Не очаквам нищо. Аз съм песимист, че въпросът ще се реши, но аз съм си песимист по природа, може да се изненадам. Не ми е ясно как се получава така, една държава, която първо сама обявява независимост, след това да въвежда мита срещу страната, от която се е отделила. Това прилича на 1906 година, а не на 2019 година“, заяви Вучич. \r\nТачи подчерта, че очаква решаване на косовския въпрос по примера на Гърция и Северна Македония, които решиха спора си за името на бившата югорепублика чрез Преспанския договор. \r\n„ТВ21“ припомня, че преди това на няколко пъти сръбският президент заяви, че няма намерение да решава проблема по примера на Северна Македония. \r\n***  В един от най-странните обрати в живота на нацисткия лидер Адолф Хитлер, човекът, отговорен за смъртта на 6 милиона еврейски мъже, жени и деца, купува застраховка живот и за инвалидност от еврейска фирма, пише американското издание  Washington Examiner . \r\nНа търг във вторник и сряда на „Исторически търгове Александър“ ще бъдат предложени повече от 1400 артефакти от Втората световна война  и сред тях е застрахователната полица, която покрива Хитлер срещу смърт или увреждания заради „инцидент“. \r\nТя е отменена преди да стане фюрер. \r\nТя е издадена от „вероятно притежаваната от евреи Deutsche Verlagswerke Strauss, Vetter & Co.“, заявиха от аукционната къща. \r\n***  Русия се е намесвала и ще продължи да се намесва в хода на американските избори, но по този начин действа не само тя, изрази увереността си в понеделник държавният секретар на САЩ Майк Помпео, предава  ТАСС . \r\n„Често, поради естеството на този град [Вашингтон], този [проблем] се свежда до представата, че само само намесата на Русия в [американските] избори е предизвикателство. Заплахите са много по-широки. И не само нашата избирателна инфраструктура“, твърди Помпео. \r\nОт негова гледна точка американските власти в такава ситуация имат задължението да се защитават. „И не само от руснаците. Китайците, иранците, недържавните участници също са активни“, заяви ръководителят на американската дипломация. \r\nНа въпроса дали Русия е „все още заплаха за изборите в САЩ“, той отговори: „Разбира се“. „Но те бяха заплаха за изборите от 1974 г., намесваха се в нашите избори през 80-те години на миналия век", "date": "2019.04.29", "title": "Преглед на международните новини до 18 часа ( Агенция „Фокус“ )"}
{"url": "http://www.focus-news.net/news/2019/04/29/2652126/sport-izabela-shinnikova-eliminira-60-tata-v-sveta-v-maroko.html", "text": "Българката Изабела Шинникова се класира за втория кръг на турнира на червени кортове от сериите „Интърнешънъл“ в Рабат, Мароко с награден фонд 250 хиляди долара. Участващата с „уайлд кард“ националка за „Фед Къп“ победи състезаващата се за Германия Татяна Мария с 2:0 сета, в отделните части 6:4, 6:2, за 64 минути. За място на четвъртфиналите тя ще играе с победителката от мача между поставената под номер 5 Мария Сакари от Гърция и квалификантка.", "date": "2019.04.29", "title": "Спорт: Изабела Шинникова елиминира 60-тата в света в Мароко"}
{"url": "http://www.focus-news.net/news/2019/04/29/2652125/nimh-vremeto-prez-may-shte-e-predimno-slanchevo-s-kratkotrayni-valezhi-i-gramotevitsi.html", "text": "Времето през месец май ще е предимно слънчево с краткотрайни валежи и гръмотевици. Това съобщи за  Агенция „Фокус”  дежурният синоптик Красимир Стоев от  Националния институт по метеорология и хидрология (НИМХ) . В началото на месеца Слънцето изгрява в 6 ч. и 22 мин. и залязва в 20 ч. и 26 мин. Продължителността на деня е 14 ч. и 4 мин. В края на месеца Слънцето изгрява в 5 ч. и 52 мин. и залязва в 20 ч. и 57 мин. Продължителността на деня е 15 ч. и 5 мин. Фазите на Луната през месеца са: 5.05 - новолуние, 12.05 - първа четвърт, 19.05 - пълнолуние и 26.05 - последна четвърт \r\nМай е последният пролетен месец, през който слънчевото греене се увеличава и температурите се повишават чувствително. Климатично Слънцето огрява страната ни 230-260 часа, в планините - 160-200 часа. В края на месеца температурата на морската вода обикновено достига 17-18°. Зачестяват нахлуванията на влажен океански въздух от северозапад и валежите се увеличават значително, съпроводени често с гръмотевични бури и градушки. Средно веднъж на 10 години се регистрират интензивни застудявания, при които в районите с надморска височина над 500-600 метра вали сняг. Във високите полета падат последните пролетни слани. \r\nПрез тази година през май се очаква средната месечна температура да бъде около нормата, която в по-голямата част от страната е между 16 и 19°, по Черноморието и във високите полета - 15-16°, в планините - от 2-5° по високите части над 2000 m до 12-14° в по-ниските.  \r\nНай-ниските температури през месеца ще са предимно между 5° и 10°, по-ниски в края на първото десетдневие, особено в котловините и по високите полета на Западна България, където има условия за слани. Най-високите през май ще бъдат  между 28° и 33°.   \r\nМесечната сума на валежите ще бъде около и над нормата в западната половина от страната и около нормата - в източната. Месечна норма на валежите е между 50 и 70 mm, по Черноморието и долината на р. Струма – между 30 и 50 mm, в планинските и припланински райони - от 70 до 140 mm. \r\nВ началото на първото десетдневие температурите относително ще се понижат и ще са по-ниски от обичайните. Облачността ще е по-често значителна и на места ще има краткотрайни валежи и гръмотевици. Към 3-4-ти се очаква затопляне, ще има и повече слънчеви часове. Купеста облачност ще се развива, главно над планинските райони, но само на отделни места ще превали и прегърми. През следващите дни до края на периода температурите ще се понижават. Облачността ще е често значителна и на много места ще има валежи и гръмотевични бури. В края на десетдневието, при изясняване и стихване на вятъра, по високите полета и в котловините има условия за образуване на слани. \r\nВ началото на второто десетдневие се очаква подобрение на времето и бавно повишение на температурите. В средата и в края на десетдневието отново ще е неустойчиво с развитие на купесто-дъждовна облачност и краткотрайни валежи, гръмотевични бури и градушки. Температурите ще бъдат близки до обичайните.   \r\nПрез третото десетдневие температурите относително ще се повишат. Ще се задържи неустойчиво, с повече слънчеви часове преди обяд и с краткотрайни превалявания и гръмотевични бури след обяд и преди полунощ. По-значителни и на повече места ще са явленията около 21-ви, 25-ти май и в края на месеца.", "date": "2019.04.29", "title": "НИМХ: Времето през май ще е предимно слънчево с краткотрайни валежи и гръмотевици"}
{"url": "http://www.focus-news.net/news/2019/04/29/2652116/otets-svetoslav-kyuchukov-hram-sveti-nikolay-blagoevgrad-tsarkvata-e-otredila-40-dni-ot-velikden-da-se-pozdravyavame-s-hristos-voskrese.html", "text": "Църквата е отредила 40 дни от Възкресението да се поздравяваме с „Христос Воскресе“. Това каза за  Радио „Фокус“ – Пирин  отец Светослав Кючуков, свещеник в храм „Свети Николай“ в Благоевград. По думите му трябва да се поздравяваме с радост в сърцата с най-хубавият християнски поздрав. „Не случайно църквата е отредила до Спасовден вместо с добър ден, православните християни да се поздравяват с този най-светъл и божествен поздрав“, каза още свещеникът. Той добави, че е важно да носим с радост в сърцата си Христовото Възкресение. „Нека се поздравяваме с Христос Възкръсна, Наистина Възкръсна или казано на църковно-славянски Христос Воскресе – Воистина Воскресе“, посочи отец Светослав Кючуков. Свещеникът отправи и послание към всички православни християни и към слушателите на Радио „Фокус“. „Нека всички да бъдат живи и здрави и да се обичат“, допълни отец Светослав Кючуков. \r\nДенис НИКИФОРОВ", "date": "2019.04.29", "title": "Отец Светослав Кючуков, храм „Свети Николай“ – Благоевград: Църквата е отредила 40 дни от Великден да се поздравяваме с „Христос Воскресе“"}
{"url": "http://www.focus-news.net/news/2019/04/29/2652120/sofiya-pod-1-km-e-kolonata-ot-avtomobili-na-avtomagistrala-hemus-v-rayona-na-tunel-vitinya-v-posoka-sofiya.html", "text": "Под 1 км е колоната от автомобили на автомагистрала „Хемус“ в района на тунел „Витиня“ в посока София. Това съобщиха от  ОДМВР - София . На автомагистрала „Тракия“ трафикът е нормален и без затруднения. На Подбалканския път и на пътя за Петрохан движението е нормално. На пътя Калотина - София трафикът е слаб.", "date": "2019.04.29", "title": "София: Под 1 км е колоната от автомобили на автомагистрала „Хемус“ в района на тунел „Витиня“ в посока София"}
{"url": "http://www.focus-news.net/news/2019/04/29/2652127/plovdiv-prokuraturata-zadarzha-za-srok-ot-72-chasa-petima-ot-arestuvanite-v-kuklen.html", "text": "Прокуратурата задържа за срок от 72 часа петима от арестуваните в Куклен, съобщи за  Радио \"Фокус\"-Пловдив  говорителят на Апелативна прокуратура. Те са привлечени като обвиняеми по различни престъпления. 40-годишна жена е обвинена за хулиганство с изключителен цинизъм, 22-годишен мъж за хулиганство, за нанасяне на лека телесна повреда на полицейски служител при изпълнение на служебните му задължения и за унищожаване на предно обзорно стъкло на патрулен автомобил на ОД на МВР-Пловдив, 25-годишен мъж за хулиганство и унищожаване на предно обзорно стъкло на патрулен автомобил, 16-годишно момче за хулиганство и унищожаване на задно обзорно стъкло на патрулен автомобил и 21-годишен мъж за нанасяне на лека телесна повреда на втори полицейски служител при изпълнение на служебните му задължения. Районна поркуратура ще преценява дали да поиска от съда мярка за неотклонение „задържане под стража”. В 7.15 часа във вторник, пред кметството в Куклен директорът на ОДМВР- Пловдив и кмета на Куклен ще дадат изявление за медиите.  \r\nЦветана ТОНЧЕВА", "date": "2019.04.29", "title": "Пловдив: Прокуратурата задържа за срок от 72 часа петима от арестуваните в Куклен"}
{"url": "http://www.focus-news.net/news/2019/04/29/2652128/gd-granichna-politsiya-intenziven-e-trafikat-na-kontrolno-propuskatelni-punktove-kulata-i-dunav-most-vidin.html", "text": "На ГКПП „Кулата“ трафикът е интензивен на вход от леки автомобили, на ГКПП „Дунав мост-Видин“ трафикът е интензивен на изход от товарни автомобили. Това съобщиха от пресцентъра на Главна дирекция  „Гранична полиция“ . Информация за трафика на българските гранични контролно-пропускателни пунктове към 18:00 часа.  На българо-сръбската граница, българо-македонската, българо-турската трафикът е нормален на всички гранични контролно-пропускателни пунктове.", "date": "2019.04.29", "title": "ГД „Гранична полиция“: Интензивен е трафикът на контролно-пропускателни пунктове „Кулата“ и „Дунав мост-Видин“"}
{"url": "http://www.focus-news.net/news/2019/04/29/2652129/yeni-safak-turtsiya-predstavya-tanka-altay-i-noviyat-si-udaren-helikopter-na-orazheynoto-izlozhenie-v-istanbul.html", "text": "На 14-ия Международен военно-индустриален панаир (International Defense Industry Fair (IDEF)) в Истанбул Турция ще покаже своя танк Алтай и новия си тежък ударен хеликоптер АТАК-2, пише електронното издание на консервативния ежедневник  Yeni Safak . \r\nПървият танк Алтай ще излезе от поточната линия още през 2020 година и ще бъде доставен на сухопътните сили на Турция. \r\nВ голямо за развитие за местната военна индустрия, базираната в Истанбул компания ВМС спечели на 24 април договор за масово производство на основния боен танк от следващо поколение на Турция. \r\nТой е кръстен на армейски генерал Фаретин Алтай, който командва петия кавалерийски корпус по време на Турската война за независимост. \r\nАлтай, първата програма за създаване на основен боен танк в Турция, включва електронни системи за командване и управление, 120-мм оръдие и броня, всички произведени от турски компании. \r\nМашината ще използва 120-милиметрово гладко оръдие с обичайната 7,62 мм картечница и монтирана на купола 12,7 мм картечница. \r\n„Ени Шафак“ припомня, че усилията за създаване на съвременен боен танк за Турските въоръжени сили са започнали в края на 90-те години. Първата фаза е била фокусирана върху производството на чужди танкове в Турция с местни партньори и търсенията в тази посока са продължили до 2004 година.  \r\nЩо се отнася до ударния хеликоптер, той в момента е в развитие и на IDEF ще бъде показан макет на машината. \r\nATAK-2 трябва да направи първия си тестов полет най-рано през 2024 година. \r\nЗамислен като комбинация от T129 ATAK и T625, ATAK-2 използва подсистеми като трансмисионни, роторни системи и шасита, разработени по проекта T625 Utility Helicopter, както и технологичния ноу-хау, експлоатационния опит и постиженията, постигнати чрез T129 ATAK Helicopter Project. \r\nТова е ударен хеликоптер, който може успешно да изпълнява мисиите си в тежки географски и климатични условия и който ще има увеличен капацитет на полезен товар и модернаавионика, заедно с висока производителност и ниски разходи за поддръжка. \r\nДомашно произведената и независимо разработената бойна машина на пехотата Pusat също ще бъде показана на щанда на страната на IDEF 2019. \r\nПревод и редакция:", "date": "2019.04.29", "title": "Yeni Safak: Турция представя танка „Алтай“ и новият си ударен хеликоптер на оръжейното изложение в Истанбул"}
{"url": "http://www.focus-news.net/news/2019/04/29/2652131/varna-zooparkat-v-grada-organizira-informatsionna-beseda-za-yaytsata-na-30-april.html", "text": "Зоопаркът в града организира информационна беседа за яйцата на 30 април. Това съобщи за  Радио „Фокус“ – Варна  Нора Люцканова, уредник „Зооколекция“. Мероприятието ще се проведе от 11.00 до 12.00 часа. „Ще имат кратка беседа с интересна информация за яйцата и за тяхното използване, защото се оказва, че яйцата могат да се използват за доста нетрадиционни цели от хранително-вкусовата промишленост. Освен това имаме доста експонати от яйцата, които снасят нашите птици и хората могат да видят кои са птиците, които снасят най-малките яйца и кои най-големите в зоопарка\", каза още уредникът.  Нора Люцканова допълни, че екипът на атракциона подготвя и малко събитие по повод Гергьовден. \r\nБояна АТАНАСОВА", "date": "2019.04.29", "title": "Варна: Зоопаркът в града организира информационна беседа за яйцата на 30 април"}
{"url": "http://www.focus-news.net/news/2019/04/29/2652130/predstoyashti-sabitiya-v-stranata-za-30-april-agentsiya-fokus.html", "text": "*** \r\nВ 20.10 часа на площад „20-ти Април“ президентът и Върховен главнокомандващ на въоръжените сили Румен Радев ще приеме почетния строй на 61-ва Стрямска механизирана бригада. От 20.25 часа Румен Радев ще произнесе слово, след което ще се проведе тържествена проверка-заря в памет на падналите за свободата на България по време на Априлското въстание.    \r\n*** \r\nОт 10.00 часа ще се проведе заседание на Министерския съвет.  \r\n*** \r\nВ Гранд хотел София, ще се проведе втория ден от конференцията за алтернативни източници на природен газ, с акцент върху втечнения природен газ. \r\n*** \r\nОт 10.00 часа 30 състав на Софийския градски съд ще гледа делото срещу Мирослав Боршош. \r\n*** \r\nОт 10.30 часа 6 състав на Специализирания наказателен съд ще гледа делото срещу Петко Ст., Иван Й., Кристиян Д., обвинени в образуване и ръководене на организирана престъпна група.  \r\n*** \r\nОт 11.00 часа на паркинга на зала „Арена Армеец\" кметът на София Йорданка Фандъкова ще присъства на пускането в експлоатация на нови 22 автобуси на природен газ.  \r\n*** \r\nОт 11.00 часа в зала „Витоша“ на хотел „Маринела“ ще се състои пресконференция по повод 42-рото издание на най-големия боен шампионат в България „Max fight 42“.  \r\n*** \r\nОт 11.00 часа 13 състав на Специализирания наказателен съд ще гледа делото срещу Здравко Б., чл. 65 НПК – молба за изменение на мярка за неотклонение. \r\n*** \r\nОт 11.00 часа пред зала „Арена Армеец“ ще се проведе церемония по официално предаване на 22 автобуси YUTONG, задвижвани на природен газ, на Столичен Автотранспорт ЕАД. \r\n*** \r\nОт 14.00 часа 13 състав на Специализирания наказателен съд ще гледа делото срещу Борис А., Данаил П. и др., обвинени в образуване и ръководене на организирана престъпна група.  \r\n*** \r\nОт 18.00 часа пред Светия Синод ще се проведе протест против жертвоприношенията на животни. \r\n*** \r\nОт 19.00 часа в Софийската опера и балет ще се играе мюзикълът „Mamma mia!“.  \r\n*** \r\nОт 10.00 часа конферентната зала на Областна администрация ще се проведе тристранка.  \r\n*** \r\nОт 14.00 часа в ДТ „Никола Вапцаров“ (голяма сцена) ще се проведе 3-тото Национално издание на кампанията „Учи в България, завладей света!“. \r\n*** \r\nОт 9.00 часа ще се проведе редовна сесия на Общински съвет – Бургас. \r\n*** \r\nОт 11.00 часа във „Флора Бургас“ ще се проведе Детски фестивал. \r\n*** \r\nОт 17.00 часа в Културен център „Морско казино“ откривателят на мощите на св. Йоан Предтеча на остров Свети Иван и проучвател на княжевския манастир „Света Богородица“ край Варна – проф. Казимир Попконстантинов, ще се срещне с любители на историята и загадките. \r\n*** \r\nОт 19.00 часа в Културен дом на нефтохимика – Бургас ще се проведе концертът „Класика & рок“ с участието на Група „Сигнал“ и Русенската филхармония. \r\n*** \r\nОт 10.00 часа в пресклуба на БТА ще се състои пресконференция за шестото издание на музикалния фестивал „Звукът на времето“.  \r\n*** \r\nОт 11.00 часа в пресклуба на БТА ще се състои пресконференция във връзка с предстоящия Празник на яйцето.  \r\n*** \r\nОт 10.30 часа в град Добрич, ул. „България\" № 12, ет. 1 - Бизнес зала, ще се състои встъпителна пресконференция за стартиране на проект „Реконструкция и благоустрояване на градската среда в Добрич. \r\n*** \r\nОт 13.30 часа в Регионална библиотека „Дора Габе“, Стая на приказките, ще се състои \r\nмоето първо посещение в библиотеката. \r\n*** \r\nОт 18.00 часа в Лапидариум ще се проведе Концерт на Джаз формация „Добрич“, посветен на 30 април – Световен ден на джаза. \r\n*** \r\nОт 19.00 часа в Драматичен театър „Йордан Йовков“ ще бъде представен мюзикълът „Кастинг“. \r\n*** \r\nОт 19.00 часа в Концертна зала „Добрич“ ще се състои „Животът е кабаре“ – мюзикъл на Русенска опера. \r\n*** \r\nОт 7.15 часа пред кметството в Куклен директорът на ОДМВР- Пловдив и кметът на Куклен ще дадат изявление за медиите. \r\n*** \r\nОт 9.00 часа в Девически манастир – “Св. Николай“ старозагорският митрополит Киприан ще отслужи св. Божествена Златоустова литургия. \r\n*** \r\nОт 14.00 часа в НЧ „7-ми септември - 1961 г.”, кв. „Димова махала”, ще се проведе „Пъстър и цветен Великден”. \r\n*** \r\nОт 16.00 часа пред Двореца на културата ще се проведе „Христос Воскресе” - празничен Великденски концерт. \r\n*** \r\nОт 10.30 часа в пресклуба на БТА ще се състои пресконференция на КНСБ-Плевен и Областна инспекция по труда-Плевен.  \r\n*** \r\nВ Къщата на архитекта, ул. „Сава Силов“ 37, ще се проведе „Джаз на двора“ – шесто издание. \r\n*** \r\nВ 13.00 часа в централата на ВМРО ще се състои среща с най-големия синдикат на служителите в МВР, на която ще бъде обсъдена циганската агресия.", "date": "2019.04.29", "title": "Предстоящи събития в страната за 30 април (Агенция „Фокус“)"}
{"url": "http://www.focus-news.net/news/2019/04/29/2652118/beta-sarbiya-preoktorezolyutsiyata-za-sreshtata-v-berlin-ne-predvizhda-premahvane-na-mitata-ili-promyana-na-granitsite.html", "text": "Предложението за резолюция след срещата на върха, която се провежда в понеделник и вторник в Берлин, не обхваща нито корекция на границите, нито отмяна на 100-процентовите мита върху стоките от Сърбия и Босна и Херцеговина, предава сръбската агенция  Beta . \r\nПроектодокладът, публикуван от електронното издание на прищинския ежедневник Koha Ditore, е подготвен от страна на Германия и Франция и е раздаден на страните, участващи във неформалния форум в Берлин и там не се споменава корекция на границите, която досега бе прокламирана като част от възможно окончателно правно обвързващо споразумение за нормализация на отношенията между Косово и Сърбия, нито се споменава отмяна или временно суспендиране на митата, които Косово наложи върху стоките от Сърбия и Босна и Херцеговина и премахването на които Белград постави като условие за продължаване на диалога с Прищина. \r\n„Ние, лидерите на държавите и правителствата на Албания, Босна и Херцеговина, Хърватия, Франция, Германия, Косово, Черна гора, Северна Македония, Сърбия и Словения, както и върховният представител на ЕС за външните работи и сигурността Федерика Могерини, припомняйки общото европейско бъдеще на Западните Балкани, похвалихме успешното споразумение, постигнато между Гърция и Северна Македония за спора за името като успешен пример за уреждане на конфликто, като подчертахме важността на споразумението за пълното нормализиране на отношенията между Косово и Сърбия и тяхната европейска перспектива и се съгласихме, че споразумението трябва да бъде всеобхватно и трябва да допринесе за стабилността в региона“, се казва в изявлението. \r\nСъщо така се подчертава, че Сърбия и Косово са се споразумели да ускорят усилията си за прилагане на съществуващите споразумения и се ангажират отново с нормализацията на диалога с посредничеството на ЕС, с цел постигането на окончателно и всеобхватно споразумение. \r\n„Участниците подчертават важността на прозрачното и всеобхватно споразумение, което ще бъде придружено от усилия за изграждане на доверие. Участниците се договориха да засилят дейностите за създаване на регионална икономическа зона и всички участници потвърдиха решимостта си да си сътрудничат в рамките на така наречения Берлински процес. Икономиката, търговията, сътрудничеството по въпросите на сигурността, младежкият обмен и помирението са основните стълбове на процеса“, гласи проекторезолюцията. \r\nПодчертава се също, че участниците в срещата дават подкрепа на Регионалното бюро за младежко сътрудничество (RYCO) и приветстват следващата среща на върха в Познан в Полша. \r\n\"Участниците се договориха да засилят сътрудничеството си в предотвратяването на радикализма и борбата срещу тероризма и незаконната търговия с малки и леки оръжия. Участниците подчертаха непоколебимата ангажираност към демокрацията, върховенството на закона, борбата с корупцията и организираната престъпност и засилването на ролята на гражданското общество и независимите медии. Те се съгласиха, че устойчивите реформи са ключът към европейската перспектива на региона и укрепването на устойчивостта на обществото към предизвикателствата на нашето време, както на вътрешните, така и външните. Те потвърдиха решимостта си за стабилността на региона“, завършва изявлението. \r\nПревод и редакция:", "date": "2019.04.29", "title": "Beta (Сърбия): Преокторезолюцията за срещата в Берлин не предвижда премахване на митата или промяна на границите"}
{"url": "http://www.focus-news.net/news/2019/04/29/2652133/nap-srokat-za-podavane-na-deklaratsiite-za-fizicheskite-litsa-i-plashtaneto-na-danaka-varhu-dohodite-e-do-30-april.html", "text": "Срокът за подаване на декларациите за физическите лица и плащането на данъка върху доходите е до 30 април. Това сочи справка на сайта на  НАП . Само един работен ден остава за подаване на декларациите за физическите лица и плащането на данъка върху доходите, припомнят от НАП. Крайният срок изтича на 30 април, като от приходната агенция очакват повече от 50 000 формуляра в следващите дни. Запазва се тенденцията повече от половината данъчни декларации за доходите на физическите лица да са подадени по интернет с ПИК на НАП или електронен подпис. 5 календарни дни преди края на кампанията в приходната агенция са получени малко над 450 000 формуляра. До момента ПИК имат близо 600 000 лица, като данъчните очакват за пръв път през тази година броят на подалите документите си онлайн да е повече от този на избралите хартията. \r\nИ подаването на декларацията, и плащането може да стане електронно с банкова карта и без такси чрез електронна услуга на НАП, достъпна на сайта www.nap.bg. \r\nСъщо до края на април се декларират авансовите данъци за първото тримесечие на 2019 г. най-често от  упражняващи свободни професии, земеделци и наемодатели. Също до края на април самоосигуряващите се трябва да подадат осигурителната декларация 6, с която се определят окончателните вноски за социално и здравно осигуряване, припомнят още от НАП.  \r\nИ през тази година от приходното ведомство предлагат възможност за клиентите си да проверят всички изплатени им суми извън трудов договор през 2018 г. чрез електронна услуга с ПИК или е-подпис. В справката се виждат всички хонорари, възнаграждения по граждански договори и други, които могат просто да бъдат преписани в декларацията.  Така, според данъчните, рискът от пропуски и грешки значително намалява. \r\n„Електронната система да деклариране на доходите и плащане без такси ще работи денонощно в празничните дни, включително до полунощ на 30 април.“ каза по повод наближаващия краен срок за обявяване на доходите директорът на „Обслужване“ в НАП Боряна Георгиева.", "date": "2019.04.29", "title": "НАП: Срокът за подаване на декларациите за физическите лица и плащането на данъка върху доходите е до 30 април"}
{"url": "http://www.focus-news.net/news/2019/04/29/2652136/prokuraturata-zadarzha-petima-dushi-za-napadenie-nad-politseyski-sluzhiteli-v-kuklen-obzor.html", "text": "Прокуратурата задържа петима души за нападение над полицейски служители в Куклен. Те са привлечени като обвиняеми по различни престъпления ще останат в ареста за 72 часа, след което Районната прокуратура ще прецени дали да поиска постоянното им задържане под стража. До ареста им се стигна след като в неделя около 17.00 часа заради междусъседски скандал се е стигнало до нападение над полицейски служители, отзовали се на сигнала. Част от участниците в свадата са хвърляли камъни по полицейските коли. В резултат на това е бил счупен един патрулен автомобил. При инцидента няма пострадали. Задържаните са от ромски произход. 40-годишна жена е обвинена за хулиганство с изключителен цинизъм, а трима мъже, на 21, 22 и 25 години, както и 16-годишно момче са с обвинения за хулиганство, нанасяне на лека телесна повреда на полицейски служител при изпълнение на служебните му задължения и унищожаване на предно обзорно стъкло на патрулен автомобил на ОД на МВР-Пловдив. Очаква се във вторник рано сутринта пред кметството в Куклен директорът на ОДМВР-Пловдив и кметът на града да оповестят подробности около случая.", "date": "2019.04.29", "title": "Прокуратурата задържа петима души за нападение над полицейски служители в Куклен (ОБЗОР)"}
{"url": "http://www.focus-news.net/news/2019/04/29/2652153/sliven-uchenitsi-izbiraha-evrodeputati-na-simulativni-izbori.html", "text": "Сливенски ученици избираха евродепутати на симулативни избори. Първите симулативни Евроизбори  се състояха в  ППМГ „Добри Чинтулов“ – Сливен. Това съобщиха от  Европейския информационен център Европа Директно.  Дейностите започнаха месец по-рано с избор на кандидати за евродепутати от випуска 11 клас. Съвсем като на истински избори кандидатите проведоха своите предизборни кампании, агитираха  съучениците си, следиха изборния процес и търпеливо дочакаха изборните резултати. \r\nРекордната избирателна активност от 72.19% беше предизвикателство за училищната избирателна комисия, която се справи безупречно. Победител в изборите е Яни Костов Янев от 11-б клас. Избраникът на учениците ще бъде директор за един ден в Деня на ученическото самоуправление – 9 май. \r\nСимулацията на избори за Европейски парламент е част от информационната кампания, посветена на най-важното събитие в ЕС през 2019 година. Кампанията е с посланието „Твоят глас е важен за Европа” и е насочена към средношколци на възраст 17-18 години, които ще гласуват за първи път на изборите за Европейски парламент на 26 май 2019 г. Тя има за цел да насърчи младите хора да отидат да гласуват.", "date": "2019.04.29", "title": "Сливен: Ученици избираха евродепутати на симулативни избори"}
{"url": "http://www.focus-news.net/news/2019/04/29/2652155/smolyan-s-blizo-1-mln-lv-obshtina-chepelare-shte-izvarshi-rehabilitatsiya-na-ulitsite-24-may-i-mladost.html", "text": "Община Чепеларе получи одобрение за финансиране по Проект „Реконструкция и рехабилитация на ул. „24-ти май“ – гр. Чепеларе от км. 0+000 до км. 1+159.18 и на улица „Младост“ о.т. 336, о.т. 335, о.т. 87, о.т. 83 гр. Чепеларе, община Чепеларе“ в размер на 976 128.25 лв. Това съобщиха от  пресцентъра на Община Чепеларе . Чрез проектно предложение, което бе подадено на 5 юли 2018 г. Община Чепеларе кандидатства по подмярка 7.2. „Инвестиции в създаването, подобряването или разширяването на всички видове малка по мащаби инфраструктура“ от мярка 7 „Основни услуги и обновяване на селата в селските райони“ от Програма за развитие на селските райони 2014 – 2020 г. Реализацията на проекта ще намали рисковете от пътнотранспортни произшествия, ще улесни работата на полиция, пожарна и бърза помощ, сметосъбиране и извозване на отпадъците, както и дейността по поддържане на чистота на населеното място. Основна цел е постигане на балансирано териториално развитие, чрез комплексно подобряване състоянието на техническата инфраструктура на територията на Община Чепеларе. След подписване на договор с Държавен фонд „Земеделие“ в 30-дневен срок предстои и стартиране на процедура по ЗОП. Срокът за изпълнение на проекта е 36 месеца.", "date": "2019.04.29", "title": "Смолян: С близо 1 млн. лв. община Чепеларе ще извърши рехабилитация на улиците „24 май“ и „Младост“"}
{"url": "http://www.focus-news.net/news/2019/04/29/2652115/tv21-makedoniya-vuchich-ne-e-optimist-tachi-bi-reshil-problema-po-primera-na-gartsiya-i-severna-makedoniya.html", "text": "Скопският телевизионен канал  „ТВ21“  е изпратил свой екип в Берлин на срещата на върха на Западните Балкани. Неофициалният форум е организиран от германския канцлер Ангела Меркел и френския президент Еманюел Макрон с цел да се решат проблемите между Косово и Сърбия, а освен това ще стане дума и за присъединителните преговори на Северна Македония с Европейския съюз. \r\nПрезидентите на Сърбия и Косово Александър Вучич и Хашим Тачи изказаха своите очаквания: \r\n„Не очаквам нищо. Аз съм песимист, че въпросът ще се реши, но аз съм си песимист по природа, може да се изненадам. Не ми е ясно как се получава така, една държава, която първо сама обявява независимост, след това да въвежда мита срещу страната, от която се е отделила. Това прилича на 1906 година, а не на 2019 година“, заяви Вучич. \r\nТачи подчерта, че очаква решаване на косовския въпрос по примера на Гърция и Северна Македония, които решиха спора си за името на бившата югорепублика чрез Преспанския договор. \r\n„ТВ21“ припомня, че преди това на няколко пъти сръбският президент заяви, че няма намерение да решава проблема по примера на Северна Македония. \r\nПревод и редакция:", "date": "2019.04.29", "title": "„ТВ21“ (Македония): Вучич не е оптимист, Тачи би решил проблема по примера на Гърция и Северна Македония"}
{"url": "http://www.focus-news.net/news/2019/04/29/2652156/sport-botev-plovdiv-pobedi-tsska-s-20.html", "text": "Ботев (Пловдив) победи ЦСКА с 2:0  в мач от 31-ия кръг на Първа лига. Резултатът за домакините откри Феребори Доре в 83-ата минута, а във втората минута на добавеното време Тодор Неделев оформи крайния резултат. Така Ботев с актив от 50 точки се изкачи до четвъртото място във временното класиране. ЦСКА е втори с 65 точки, с пет по-малко от лидера Лудогорец.", "date": "2019.04.29", "title": "Спорт: Ботев (Пловдив) победи ЦСКА с 2:0"}
{"url": "http://www.focus-news.net/news/2019/04/29/2652158/makfaks-makedoniya-v-razgara-na-proletta-sled-sloveniya-snyag-padna-i-v-harvatiya.html", "text": "След като в неделя на повечето места в Словения с надморска височина от около 800 метра падна сняг, в понеделник снежна покривка обви и Хърватия, предава македонската информационна агенция  \"Макфакс\" . \r\nСъгласно разпространената информация, в сутрешните часове на деня е паднал на полуостров Истрия и в Националния парк Велебит. Регистрирани са температури до минус седем градуса по Целзий. В следващите дни в страната се очакват обилни превалявания от дъжд, предупредиха метеоролозите.  Тереза Герова", "date": "2019.04.29", "title": "\"Макфакс\" (Македония): В разгара на пролетта: След Словения, сняг падна и в Хърватия"}
{"url": "http://www.focus-news.net/news/2019/04/29/2652157/varna-3608-bezrabotni-sa-postapili-na-rabota-prez-parvoto-trimesechie-na-2019-g.html", "text": "На работа в област Варна през периода януари-март 2019 г. са постъпили 3608 безработни лица, със 119 повече спрямо първото тримесечие предходната година. Това съобщават от Дирекция  „Регионална служба по заетостта” – Варна . Само през месец март 2019 г. на работа са устроени 1299 безработни лица. Делът на реализираните на първичния трудов пазар е 87,8% от общия брой започнали работа лица. През месеца в трудова заетост са устроени 274 младежи на възраст до 29 години, както и 43 продължително безработни лица (с регистрация в бюрата по труда над 1 година). \r\nПрез март 2019 г. в бюрата по труда от областта са заявени 2591 работни места. На първичния пазар са обявени 2501 работни места. Повече от 1000 свободни места са обявени на проведените през месеца трудови борси в Провадия, Долни чифлик и Варна. Най-много от заявените през март работни позиции са от сферата на хотелиерството и ресторантьорството (1800). Следват административни и стопански дейности (140), търговията (133), финансови и застрахователни дейности (93) и държавно управление (63). По програми, мерки за заетост и схеми на Оперативна програма „Развитие на човешките ресурси” са обявени 90 работни места. \r\nОт началото на годината броят на безработните, регистрирани в бюрата по труда от област Варна е намалял с 493 лица. Броят на регистрираните безработни в края на месец март е 8706, с 1386 по-малко спрямо същия месец 2018 г. Равнището на безработица във Варненска област през март 2019 г. е 3,9% . В сравнение с предходния месец се отчита спад с 0,4 процентни пункта на равнището на безработица, а регистрираните безработни са с 861 по-малко. \r\nВ град Варна броят на регистрираните безработни в края на месец март 2019 г. е 4494. Равнището на безработица в града е 2,6%, с 0,3 процентни пункта по-ниско спрямо март предходната година. В сравнение с февруари 2019 г. се отчита спад отново с 0,4 процентни пункта.", "date": "2019.04.29", "title": "Варна: 3608 безработни са постъпили на работа през първото тримесечие на 2019 г."}
{"url": "http://www.focus-news.net/news/2019/04/29/2652160/sport-atalanta-se-izkachi-na-chetvarto-myasto-v-seriya-a.html", "text": "Аталанта победи с 2:0 гостите от Удинезе в последен мач от 34-ия кръг на италианската Серия \"А\". Така отборът събра 59 точки и измести Рома от четвъртата позиция, която дава право на участие в Шампионската лига. Удинезе е 17-и с актив от 33 точки.  \r\nВ следващият кръг отборът на Джан Пиеро Гасперини ще гостува на на Лацио, а Удинезе ще е домакин на Интер.", "date": "2019.04.29", "title": "Спорт: Аталанта се изкачи на четвърто място в Серия \"А\""}
{"url": "http://www.focus-news.net/news/2019/04/29/2652124/tass-vladimir-putin-smyata-che-shte-se-dogovori-sas-zelenski-po-vaprosa-za-grazhdanstvoto.html", "text": "Президентът на Русия Владимир Путин разчита, че ще успее да се договори с избрания за президент на Украйна Владимир Зеленски по въпроса за двойното гражданство, предава  ТАСС . \r\n„Много добре“, оцени руският държавен глава изказването на Зеленски, че е готов да даде украински паспорти на всички руснаци. „Това говори, че ще се договорим, навярно, защото между нас има много общо“, заяви Путин, като поясни следното: \r\n„Много пъти съм казвал, че украинците и руснаците са братски народи. Нещо повече, аз въобще смятам, че това всъщност е един народ със свои културни, езикови и исторически особености, но по същество – един народ“, отбеляза руският президент. Според него, ако страните имат общо гражданство, то руснаците и украинците само ще спечелят от това. „Ще бъдем по-силни и по-успешни“, категоричен е той. \r\n„Ако те започнат да дават гражданство на руснаците в Украйна, а ние на украинците в Русия, то ние доста бързо ще стигнем до общ знаменател и желания резултат“, заяви Путин. „Ще имаме общо гражданство“. \r\n„Всичко е много просто: ако в Украйна дават паспорти на руснаците, а ние, в Русия, даваме паспорти и гражданство на украинците, то рано или късно ние неизбежно ще стигнем до очаквания резултат: всички ще имат единно гражданство“, още веднъж обърна внимание Путин. \r\n„Не мога да не приветствам това“, добави руският президент. \r\nПревод и редакция:", "date": "2019.04.29", "title": "ТАСС: Владимир Путин смята, че ще се договори със Зеленски по въпроса за гражданството"}
{"url": "http://www.focus-news.net/news/2019/04/29/2652159/ria-novosti-varshava-i-vashington-se-dogovoriha-za-uvelichavane-na-broya-na-amerikanskite-voenni-v-polsha.html", "text": "Варшава и Вашингтон се договориха за увеличаване на броя на американските военни в Полша. Съответното обяви министърът на националната отбрана на Полша Мариуш Блашчак пред държавната телевизия, предава  РИА Новости . \r\n\"Може да се каже по този начин: решението за количественото укрепване на американските войски в Полша е взето. Сега договаряме детайлите. Намираме се на добър път, за да можем още тази година да завършим преговорите с успех\", поясни Блашчак. \r\nАгенцията припомня, че по-рано Полша предложи на САЩ да изпратя бронетанкова дивизия на постоянна основа, като Варшава се ангажира да поеме разходите за това - около 1,5-2 милиарда долара. Предложението беше представено извън рамките на НАТО на двустранна основа. Полският президент Анджей Дуда предложи да базата да носи името \"Форт Тръмп\".   \r\nПонастоящем около 4 500 войници от американската армия са разположени в Полша - като част от американската танкова бригада и многонационален батальон. . Тереза Герова", "date": "2019.04.29", "title": "РИА Новости: Варшава и Вашингтон се договориха за увеличаване на броя на американските военни в Полша"}
{"url": "http://www.focus-news.net/news/2019/04/29/2652161/sport-plishkova-otkaza-uchastie-na-turnira-v-praga.html", "text": "Чешката тенисистка Каролина Плишкова няма да участва на турнира по тенис в Прага заради заболяване. \r\nСъгласно разпространената информация, 27-годишната тенисистка има здравословен проблем и през последните две седмици е на антибиотици.  \r\nЗа последно тя игра на турнира в Щутгарт предходната седмица, където бе елиминирана от Виктория Азаренка и не успя да защити титлата си от миналата година.", "date": "2019.04.29", "title": "Спорт: Плишкова отказа участие на турнира в Прага"}
{"url": "http://www.focus-news.net/news/2019/04/29/2652162/alians-za-albantsite-albanskoto-zname-na-samuilovata-krepost-ne-e-provokatsiya-a-chast-ot-stsenografiyata-na-folklornata-grupa.html", "text": "От \"Алианс за албанците\" изразиха загриженост по повод инцидента с издигането на албанското знаме на Самуиловата крепост в Охрид, тъй като - по информация на партията, се е стигнало до задържането на двама членове на фолклорната група, предава македонската информационна агенция  \"Макфакс\" . \r\n\"Разпъването на албанското национално знаме, според информацията, с която разполагаме, не е било насочено като провокация срещу никого, а е част от сценографията на танцьорите от Културно-художествено дружество на арбърешите (албанци, заселили се в Арберия, Южна Италия - бел.р.). Издигането на албанското национално знаме на Самуиловата крепост не представлява нито законно нарушение, нито опасност за никого, особено като се има предвид, че в Северна Македония албанците съставляват една трета от населението. Нас ни притеснява факта, че когато става дума за албанците и техните национални символи, със съжаление можем да констатираме, че изобщо не се е променила логиката и дискриминационния манталитет, характерен за югославската комунистически система. Той остава и до днес\", твърдят от \"Алианса за албанците\". От партията изразиха увереност, че инцидентът не помага на страната по нейния път към Европейския съюз.  Тереза Герова", "date": "2019.04.29", "title": "\"Алианс за албанците\": Албанското знаме на Самуиловата крепост не е провокация, а част от сценографията на фолклорната група"}
{"url": "http://www.focus-news.net/news/2019/04/29/2652164/afp-veteran-ot-amerikanskata-armiya-e-arestuvan-za-planirane-na-mashtabna-teroristichna-ataka-v-los-andzhelis.html", "text": "Ветеран от американската армия е арестуван за планиране на мащабна терористична атака в Лос Анджелис, предава  AFP , като се позовава на местните власти. \r\nСъгласно разпространената информация, 26-годишният Марк Стивън Доминго е планирал нападението като отмъщение за инцидента в новозеландския град Крайстчърч. Уточнява се, че той е служил в Афанистан. Изповядва ислям. \r\nБившият военен е изправен пред обвинения за терористичен заговор и задействане на импровизирано взривно устройство с цел причиняване на масови жертви. \r\nДруга информация по случая не се привежда. Тереза Герова", "date": "2019.04.29", "title": "AFP: Ветеран от американската армия е арестуван за планиране на мащабна терористична атака в Лос Анджелис"}
{"url": "http://www.focus-news.net/news/2019/04/29/2652165/afp-sasht-obeshtaha-da-pobedyat-otselelite-lideri-na-islyamska-darzhava-i-da-im-garantirat-spravedlivostta-koyato-zasluzhavat.html", "text": "След като по-рано \"Ислямска държава\" разпространи видеозапис с лидера на джихадистите Абу Бакр ал Багдади, САЩ обещаха да проследят и победят оцелелите лидери на близкоизточната радикална групировка, предава  AFP . \r\nВодената от САЩ международна коалиция срещу групата ще се бори по целия свят, за да \"осигури трайно поражение на тези терористи и да гарантира, че всички техни оцелели лидери ще получават справедливостта, която заслужават\", заяви говорител на Държавния департамент на САЩ. \r\nБлизкоизточната радикална групировка \"Ислямска държава\" разпространи видео с лидера на организацията Абу Бакр ал Багдади - първото по рода си за последните пет години, в които се появяваха множество съобщения за смъртта му. Не е ясно кога е билo заснето видеото, но лицето, което говори, и което се смята, че е Ал Багдади, говори за дългогодишната борба за Багуз, последния бастион на \"Ислямска държава\" в Източна Сирия. Миналият месец той падна, припомня агенцията.  \r\nЛидерът на групировката обещава, че операциите на \"Ислямска държава\" срещу Запада са \"дълга битка\", и че джихадистите ще \"отмъстят\" за загиналите си другари. \"След тази битка ще има и други\", уверява Ал Багдади.  \r\nНа видето Ал Багдади, на 47 г., има дълга сива брада, която изглежда като боядисана с къна и говори бавно, като често прави паузи, пояснява AFP. \r\nЛидерът на \"Ислямска държава\" се появява за първи и последен път на публично място в Мосул през 2014 г., когато обявява ислямски \"халифат\" на териториите на Сирия и Ирак. Оттогава бе съобщавано множество пъти за неговото убийство или раняване. Последният му гласов запис бе разпространен през август миналата година, осем месеца след като Ирак обяви, че е победил джихадистите.  \r\nАнализаторите на американското правителство \"ще разгледат този запис и ние ще наредим на разузнаването да потвърди неговата автентичност\", заяви говорителят на Държавния департамент. Тереза Герова", "date": "2019.04.29", "title": "AFP: САЩ обещаха да победят оцелелите лидери на \"Ислямска държава\" и да им гарантират \"справедливостта, която заслужават\""}
{"url": "http://www.focus-news.net/news/2019/04/29/2652135/anadolskata-agentsiya-erdogan-i-tramp-sa-obsadili-sazdavaneto-na-rabotna-grupa-za-s-400.html", "text": "Турският президент Реджеп Таийп Ердоган и неговия американски колега Доналд Тръмп са обсъдили в понеделник по телефона създаването на работна група за руските системи за противовъздушна отбрана С-400, предава  „Анадолската агенция“ . \r\nСпоред съобщение от турското президентство, двамата лидери, също така, са разменили мнения за последните събития в Сирия и са се съгласили Турция и САЩ да се борят съвместно срещу тероризма. \r\nОсвен това предмет на телефонния разговор са били двустранни и регионални въпроси и двамата държавни глави са потвърдили целта за постигане на стокооборот от 75 милиарда долара между Турция и САЩ, се добавя в изявлението. \r\nПревод и редакция:", "date": "2019.04.29", "title": "„Анадолската агенция“: Ердоган и Тръмп са обсъдили създаването на работна група за С-400"}
{"url": "http://www.focus-news.net/news/2019/04/29/2652134/washington-times-spodelyane-na-taynite-na-f-35.html", "text": "Продаването на най-съвременните оръжейни системи на нашите съюзници означава споделяне на някои или всички тайни на тези съюзници. И това не винаги е добра идея. Два инцидента - един действителен и един незавършен – вкараха в играта тайните на невидимия F-35. Първият включва загубата на японския F-35. Вторият е решението на администрацията на Тръмп да откаже F-35 на Турция, която вече е платила за него, пише американският вестник  Washington Times  в материал, представен без редакторска намеса. \r\nF-35 е най-скъпата оръжейна система, която Пентагонът някога е купувал. Инженерните проблеми, някои от които остават нерешени, отлагат производството му с години. \r\nОсем държави, включително Турция, си партнират със САЩ по програмата F-35. Още три - Израел, Япония и Южна Корея ги купуват чрез нашата програма за военни продажби в чужбина. \r\nНа 9 април един от тези самолети на японските въздушни сили за самоотбрана изчезна и очевидно се разби на около 85 мили (137 км) от Мисава в Северна Япония. Оттогава ние и японците претърсваме района. Някои части на самолета са възстановени, но тялото на пилота и останалите все още липсват в морета с дълбочина около 5 000 фута (1500 метра). \r\nСкоро - ако вече не са - други държави с други мотиви ще се присъединят към търсенето. Ако Русия, Китай или страни, свързани с тях, намерят части от изгубения F-35, някои от неговите тайни могат да бъдат открити с тях. Например, ако един от няколкото компютъра на самолета бъде намерен, от него ще се изсипят повече тайни, отколкото вода. \r\nКогато съветска подводница, носител на балистични ракети, потъва през 1968 година, ЦРУ построява кораба Glomar Explorer, за да я извади от дълбочина от повече от 5 км. Усилието, започнало през 1974 година в рамките на тайна операция, в крайна сметка се оказва неуспешно. По-модерните технологии обаче биха могли да намерят части от японския F-35. \r\nОбикновено продаваме на съюзниците си малко по-слаби системи, от тези, които купуваме за нашите въоръжени сили, за да защитим някои тайни. Японците очевидно не могат да бъдат винени, дори някои от тайните на F-35 да бъдат открити от нашите противници в резултат от катастрофата. Да им се даде възможност да закупят F-35 беше добър ход, защото те бяха и остават надежден съюзник. С Турция обаче не е така. \r\nПрезидентът Реджеп Таийп Ердоган не крие съюзяването на страната си с Русия, независимо от членството на Турция в НАТО. Неговият договор с Русия и Иран за запазване на Башар Асад на власт в Сирия доведе до установяването на военно присъствие в Сирия на два от принципните ни противници. \r\nВ подкрепа на това пренасочване Турция купува руски противовъздушни / противоракетни системи С-400, които трябва да бъдат доставени това лято. Администрацията на Тръмп спря доставката на F-35, както и помощното оборудване на Турция и заплаши с икономически санкции, ако С-400 действително бъдат доставени. \r\nАко F-35 и С-400 бъдат доставени в Турция, турците - с помощта на Русия - ще могат да ги тестват едно срещу друго. По този начин те ще могат да определят много от възможностите на F-35, включително, най-важното, способността му да избягва радарите на С-400. Тази информация може да доведе до откриването на това как да се препрограмира С-400, за да открие и свали F-35. \r\nНо турците вече са платили около 8 млрд. долара за самолети F-35 и помощно оборудване. Освен това, турските компании са сред доставчиците на части за изтребителите. Спирането на участието на Турция в програмата вече наруши програмата за F-35. \r\nАко самолетът не бъде доставен, Lockheed Martin ще трябва да възстанови част или цялата сума, която турците вече са платили. Това също ще наруши програмата, но и двата проблема са преодолими. С коварството на Ердоган не е така. \r\nТежестта на съпротивата на САЩ срещу закупуването на С-400 от Турция се видя през февруари, когато вицепрезидентът Майк Пенс заяви, че Вашингтон „... няма да стои със скръстени ръце, докато съюзници от НАТО купуват оръжия от нашите врагове“. \r\nПрез март генералният секретар на НАТО и командващият Европейското командване на ВС на САЩ генерал Къртис Скапароти заявиха пред Комисията по въоръжените сили на Сената, че турците не трябва да получават F-35, ако продължат със закупуването на руската ракетна система. \r\nЕрдоган е абсолютно категоричен в решението си да купи С-400. Но заплахата от американски санцкии според закон, който предполага налагането им на държави, които купуват военно оборудване от Русия, има някакъв ефект. \r\nЗаплахата от икономически санкции може да вкара здрав разум в главата на Ердоган. Турската лира е слаба, след като загуби 30% от стойността си миналата година. Държавният секретар Майк Помпео и няколко сенатори предупредиха Турция за санкции срещу нея. \r\nРусия е единственият възможен източник на помощ за компенсиране на всички санкции на САЩ, но тя не е обещала такава помощ, вероятно защото руската икономика не е достатъчно силна, за да го направи. \r\nВъншният министър на Турция Мевлют Чавушоглу заяви на пресконференция в средата на април, че Турция взима под внимание притеснения на НАТО – разбирай САЩ – относно покупката на С-400. Ако Турция приеме доставката на системите, нашите санкции трябва да влязат в сила незабавно, дори с риск турската икономика да спре напълно. \r\nПревод и редакция:", "date": "2019.04.29", "title": "Washington Times: Споделяне на тайните на F-35"}
{"url": "http://www.focus-news.net/news/2019/04/29/2652163/ot-pentagona-za-tass-pregovorite-za-uvelichavane-na-amerikanskoto-voenno-prisastvie-v-polsha-vse-oshte-ne-sa-priklyuchili.html", "text": "Окончателното споразумение за увеличаване на американското военно присъствие в Полша все още не е постигнато, Вашингтон и Варшава продължават да обсъждат този въпрос. Това съобщи официалният представител на Пентагона Ерик Пахон пред кореспондент на  ТАСС . \r\n\"Все още продължаваме разговори с нашите полски съюзници, които ценим, и ще предоставим повече информация, когато бъде постигнато окончателно споразумение\", увери Пахън, коментирайки думите на полския министър на отбраната Мариуш Блашчак, който по-рано обяви, че Варшава и Вашингтон са се договорили за \"количественото укрепване на американските войски в Полша\". \r\nСъгласно думите на Блашчак, решението вече е взето и предстои съгласуването на детайлите по него. Той отбеляза, че преговорите вървят добре и могат да бъдат успешно завършени преди края на годината. \r\nПолша и САЩ обсъждат засилването на американското военно присъствие на полска територия от миналата есен, когато по време на посещението си във Вашингтон президентът й Анджей Дуда изложи за първи път предложението за създаване на \"Форт Тръмп\" в страната. Варшава дори заяви своята готовност да похарчи 1,5-2 млрд. долара за създаване на подходяща инфраструктура за американската военна база, припомня агенцията.  . Тереза Герова", "date": "2019.04.29", "title": "От Пентагона за ТАСС: Преговорите за  увеличаване на американското военно присъствие в Полша все още не са приключили"}
{"url": "http://www.focus-news.net/news/2019/04/29/2652132/deutsche-welle-merkel-ubezhdava-makron-makedoniya-da-zapochne-pregovori-za-prisaedinyavane-kam-es-vednaga.html", "text": "В неделното си издание вестник „Велт“ пише, че германският канцлер Ангела Меркел убеждава френския президент Еманюел Макрон Северна Македония да започне преговори за присъединяване към ЕС през юни тази година, предава македонската редакция на  Deutsche Welle . \r\nПърво канцлерът е разговаряла на четири очи със Заев, а след това и с Макрон. Тя иска да награди страната за нейните жертви в спора за името. \r\nПревод и редакция:", "date": "2019.04.29", "title": "Deutsche Welle: Меркел убеждава Макрон Македония да започне преговори за присъединяване към ЕС веднага"}
{"url": "http://www.focus-news.net/news/2019/04/29/2652152/n1-sarbiya-edin-ot-pet-miliona-chakat-vuchich-i-v-berlin.html", "text": "Пред сградата във федералната германска столица Берлин, където се провежда срещата на лидерите на Западните Балкани с канцлера на ФРГ Ангела Меркел и държавния глава на Франция Еманюел Макрон, се събра малка група от хора, които издигнаха банер \"Един от пет милиона - Берлин\", като изразиха надежда, че освен сръбският президент Александър Вучич, внимание ще им обърне и германският лидер, предава белградската телевизия  N1 . \r\n\"Не можахме да се съберем много хора, защото беше работен ден, но искахме да влезем, да призовем за прозрачност, да приветстваме Вучич, да му напомним, че има протести, и с надеждата, че германската общественост ще се зачуди защо вече пет месеца в Сърбия се провеждат протести”, цитира телевизията една от участващите в акцията в Берлин - Любица Шлюкич Тучаков. Тереза Герова", "date": "2019.04.29", "title": "N1 (Сърбия): \"Един от пет милиона\" чакат Вучич и в Берлин"}
{"url": "http://www.focus-news.net/news/2019/04/29/2652154/angela-merkel-razreshavaneto-na-konfliktite-v-zapadnite-balkani-e-v-interes-na-tsyala-evropa.html", "text": "Според канцлера на ФРГ Ангела Меркел разрешаването на конфликта в Западните Балкани е в интерес на цяла Европа. Това се подчертава в съвместното й изявление с държавния глава на Франция Еманюел Макрон, съобщава германският национален ежедневник  Die Frankfurter Allgemeine Zeitung . \r\nСрещата в Канцлерството няма за цел приемане на резолюция, а за проучване на положителните развития в Западните Балкани, отбелязва Меркел. Съгласно думите й, следва да се работи в посока, която ще гарантира, че проблемите в региона няма да станат по-сериозни. Германският канцлер е категорична, че за постигането на тази цел отговорността следва да е споделена между всички в Европа.  Тереза Герова", "date": "2019.04.29", "title": "Ангела Меркел: Разрешаването на конфликтите в Западните Балкани е в интерес на цяла Европа"}
