{"url": "http://www.focus-news.net/news/2017/10/26/2450964/afp-spored-doklad-na-oon-siriyskoto-pravitelstvo-e-otgovorno-za-himicheskite-ataki-v-stranata.html", "text": "Режимът на сирийския президент Башар Асад е отговорен за атаките с газ сарин, които бяха извършени през април тази година срещу град, контролиран от опозиционните сили на страната, предава AFP. \r\nВ доклада се изразява увереността на организацията, че „Сирийската арабска република е отговорна за изпускането на газ сарин“ на четвърти април 2017 г., при което загинаха почти 90 души. \r\nПрез септември тази година, следователи на ООН заявиха, че имат доказателства в полза на твърдението, че сирийските Военновъздушни сили стоят зад атаката, въпреки че от Дамаск отрекоха многократно.  Цанко Цолов", "date": "2017.10.26", "title": "AFP: Според доклад на ООН, сирийското правителство е отговорно за химическите атаки в страната"}
{"url": "http://www.focus-news.net/news/2017/10/26/2450931/vanya-yordanova-etnolog-v-nyakoi-selishta-v-rodopite-sled-dimitrovden-se-gadae-kakvo-shte-bade-vremeto-prez-12-te-mesetsa-na-godinata.html", "text": "Димитровден е сред най-големите есенни празници в цяла България, не само в Родопите, а в народните представи той е пределен момент в природата и оттук идва и изразът: „Свети Георги носи лято, а Свети Димитър – зима”. Това каза за Радио „Фокус” – Смолян Ваня Йорданова – етнолог в РИМ „Стою Шишков” – Смолян. Йорданова обясни, че този пределен момент идва от това, че на Димитровден свършва периодът, в който се наемат овчари, ратаи, говедари и той е от Гергьовден до Димитровден или от Димитровден до Димитровден и на места разплащането става на следващия ден, поради което още този ден се нарича разпуст. На този празник са се устройвали курбани, селски сборове и служби, а в съботата, преди Димитровден се е правила Димитровденската задушница. По думите й в родопското село Стърница е наричан Касум. Тогава се пекат колаци или марудници, които се дават на съседи и на овчаря, който е пасъл овцете през изминалата година. Тогава лъчат овцете и се вярва, че ако ти влезе първо жена в къщата, то в следващата стопанска година ще се раждат повече женски агънца в това семейство. „В други селища пък 12 дена след Димитровден се гадае какво ще бъде времето през 12-те месеца на годината. На първия ден след Димитровден се гадае за времето през месец ноември, на втория за месец декември, на третия за януари и т.н. В село Давидково на Димитровден сутринта пък се поглеждат овцете. Ако са се събрали накуп се е вярвало, че зимата ще бъде зла и студена. Пак в района на община Баните против вълци на Димитровден не се пипат ножици и нож, режещи предмети”, каза Йорданова и допълни, че днес се чества Свети Димитър от всички именници и от техните роднини, които носят неговото име.\r\nДаниела БОЙКОВА", "date": "2017.10.26", "title": "Ваня Йорданова, етнолог: В някои селища в Родопите след Димитровден се гадае какво ще бъде времето през 12-те месеца на годината"}
{"url": "http://www.focus-news.net/news/2017/10/26/2450932/sport-etar-pobedi-septemvri-v-osminafinalen-mach-za-kupata-na-balgariya.html", "text": "Етър победи Септември (София) в мач от осминафиналната фаза на турнира за Купата на България, игран на стадион „Ивайло“ във Велико Търново. В момента се играе и срещата между Лудогорец и Берое от същата фаза на турнира, като резултата след първото полувреме е равен – 1:1.", "date": "2017.10.26", "title": "Спорт: Етър победи Септември в осминафинален мач за Купата на България"}
{"url": "http://www.focus-news.net/news/2017/10/26/2450933/tarzhestvena-tseremoniya-po-diplomirane-i-polagane-na-kletva-po-etichniya-kodeks-na-vipusk-2017-na-akademiyata-na-mvr-shte-se-provede-na-27-oktomvri.html", "text": "Утре, 27 октомври, ще се проведе тържествена церемония по дипломиране и полагане на клетва по Етичния кодекс на випуск 2017 – АМВР, съобщиха от пресцентъра на МВР. На тържеството са поканени професионалното и политическото ръководство на МВР, служители и преподаватели, курсанти, студенти докторанти на АМВР. Церемонията е от 10.00 часа в Академията на МВР.", "date": "2017.10.26", "title": "Тържествена церемония по дипломиране и полагане на клетва по Етичния кодекс на випуск 2017 на Академията на МВР ще се проведе на 27 октомври"}
{"url": "http://www.focus-news.net/news/2017/10/26/2450934/muzey-na-vodata-otvori-vrati-za-yubileya-na-vik-blagoevgrad-obzor.html", "text": "Музей на водата отвори врати за юбилея на ВиК- Благоевград. Инициативата се състоя на 26 октомври за професионални празник на строителя и по повод 60-я юбилей на „Водоснабдяване и канализация“ ЕООД. От няколко месеца екипа на дружеството събира и реставрира ВиК части, инструменти и съоръжения, използвани в работата през годините. Направен е и ремонт на сградата на централния склад на ВиК в Благоевград, който „приютява“ експонатите. Десетки служители участват в подготовката на подредбата на Музея на водата. Управителят на „Водоснабдяване и канализация“ ЕООД – Благоевград, инж. Росица Димитров официално откри Музея на водата. На събитието присъства областният управител Бисер Михайлов, кметове от Благоевградска област, партньори и приятели на ВиК- Благоевград. На официалния прием гостите отбелязаха юбилея и имаха възможност да разгледат музея. В началото на декември всички граждани също ще могат да посетят Музея на водата и да го разгледат. Управителят на „Водоснабдяване и канализация“ ЕООД – Благоевград, инж. Росица Димитров каза, че всички усилия на дружеството са насочени към предоставяне на по-добра услуга.\r\nВиК дружеството в Благоевград е основано през 1957 година. Негов пръв управник е Станке Урдарски, на когото тогавашният Окръжен съд възлага да инвертаризира селските водопроводи и съоръжения, да се хигинизират и където се наложи да се направят ремонти. Предприятието започва дейност с малко хора, които имат отговорността да изградят едно добре работещо дружество в полза хората от региона. „Днес 60 години по късно, то е едно успешно и работещо добре предприятие, което ежедневно полага грижи за водата, която е жизнено необходима на всеки от нас“, каза инж. Росица Димитрова.\r\nЛора КАЛЧЕВА", "date": "2017.10.26", "title": "Музей на водата отвори врати за юбилея на ВиК – Благоевград (ОБЗОР)"}
{"url": "http://www.focus-news.net/news/2017/10/26/2450935/reks-tilarsan-bashar-asad-nyama-myasto-v-badeshteto-na-siriya.html", "text": "Президентът на Сирия Башар Асад и неговото семейство нямат място в бъдещето на Сирия, заяви държавният секретар на САЩ Рекс Тилърсън в четвъртък, предава Reuters.\r\nТилърсън направи този коментар след срещата си със специалния представител на ООН за Сирия Стефан де Мистура, който обяви, че замразените преговори за разрешаване на сирийската криза на женевската площадка, между правителството и опозицията, ще продължат на 28 ноември т.г.\r\n„САЩ искат цяла и обединена Сирия, в която Башар Асад няма да има роля в правителството“, подчерта американският държавен секретар.\r\n„Това е нашият възглед и аз съм го повтарял много пъти. Управлението на семейство Асад отива към своя край. Единственият въпрос е как ще бъде постигнато това“, обясни Тилърсън.\r\nПревод и редакция:", "date": "2017.10.26", "title": "Рекс Тилърсън: Башар Асад няма място в бъдещето на Сирия"}
{"url": "http://www.focus-news.net/news/2017/10/26/2450936/georgi-tronkov-kmet-na-valchi-dol-uchilishtata-i-detskite-gradini-sa-obezpecheni-s-gorivo-za-otoplenie.html", "text": "Училищата и детските градини са в готовност да посрещнат зимния сезон, всички те са обезпечени с гориво за отопление. Това каза в интервю за Радио „Фокус“ – Варна новоизбраният кмет на Община Вълчи дол Георги Тронков. „Има медицинско обслужване и е осигурен транспорт за придвижване до училище от съответното населено място, където живеят децата, и обратно“, отбеляза кметът.\r\nНа територията на община Вълчи дол функционират 5 учебни заведения, като 3 от тях се отопляват с твърдо гориво, едно училище се отоплява с дизелово гориво и едно – с природен газ. Три от детските градини в общината се отопляват на твърдо гориво, една е газифицирана, уточни кметът на Община Вълчи дол Георги Тронков.\r\nМарияна ВАЛЕНТИНОВА", "date": "2017.10.26", "title": "Георги Тронков, кмет на Вълчи дол: Училищата и детските градини са обезпечени с гориво за отопление"}
{"url": "http://www.focus-news.net/news/2017/10/26/2450937/prof-kostadin-dinchev-folklorist-spored-narodnoto-poverie-ako-na-dimitrovden-lunata-e-palna-to-sledvashtata-godina-shte-bade-dobra.html", "text": "На Димитровден се наблюдава луната – ако тя е пълна, то значи годината ще ти е пълна – пълни кошари, пълни обори, пълни кошери с мед, пълна къща с деца. Празната луна пък подсказва немотия. Това каза за Радио „Фокус“ – Пирин проф. Костадин Динчев, фолклорист. Той обясни, че в християнската живопис има икона на двама конника – това са братята Свети Димитър и Свети Георги. „Свети Димитър е по-възрастен, с бяла брада, която, ако тръсне, може да завали сняг. На Димитровден православната църква отбелязва деня на Свети в.м Димитрий Солунски, жертвал се за християнската вяра, мъченик и прободен с копие през 288 година. В народната традиция на този ден е останало да се отбелязва един от най-големите есенни празници. Това е ден, в който се освобождават ратаите и сезонните работници, както и пастирите. Не е случайна народната поговорка, че на Димитровден едни се отработват, а други се заробват, защото вече уговорени пастирите не могли да се откажат независимо какви условия ще осигури господаря през годината“, каза още проф. Динчев. Той добави, че Димитровден се нарича още Разпус – разпускане, а у българите-мохамедани Касъм. „Съществуват различни вярвания и гадания на този ден. Например при извеждането на кравата пък наблюдавали къде ще се оближе и дали ще е отпред или отзад, което ще подскаже каква ще е годината. Тук ми се ще да отворя една скоба и да кажа няколко думи за научните тълкования на празника, които ни насочват към древните представи за устройството на света, за езическите практики и митологемата живот – смърт, младост – старост. Християнството се е адаптирало към старите представи, преосмислило ги, поради което наблюдаваме преплитане между едните и другите елементи“, заяви проф. Динчев. Той допълни, че митически самият образ на конника св. Димитър, който е по-старият от двамата братя, се свърза с архангел Михаил, а чрез него и със света на мъртвите.\r\nЛивия НИНОВА", "date": "2017.10.26", "title": "Проф. Костадин Динчев, фолклорист: Според народното поверие, ако на Димитровден луната е пълна, то следващата година ще бъде добра"}
{"url": "http://www.focus-news.net/news/2017/10/26/2450938/sport-svetovnoto-parvenstvo-po-futbol-v-rusiya-e-na-chetvarto-myasto-v-klasatsiyata-za-nay-skapo-sportno-sabitie.html", "text": "Световното първенство по футбол е на четвърто място в класацията за най-скъпи спортни събития в света, според списание Forbes, които го оценяват на 229 милиона долара. Следващото издание на първенството ще е в Русия през лятото на 2018 година. На първо място в класацията е финалният мач на северноамериканската Национална футболна лига, оценен на 663 милиона долара, на второ място са Летните олимпийски игри, струващи 419 милиона долара, а на трето Зимните олимпийски игри, оценени на 285 милиона долара.", "date": "2017.10.26", "title": "Спорт: Световното първенство по футбол в Русия е на четвърто място в класацията за най-скъпо спортно събитие"}
{"url": "http://www.focus-news.net/news/2017/10/26/2450939/shumen-113-e-ravnishteto-na-bezrabotitsata-v-oblastta-prez-septemvri.html", "text": "11,3% е равнището на безработицата в област Шумен през септември, с 0,3 процентни пункта по-ниско спрямо предходния месец. Това съобщиха за Радио „Фокус“- Шумен от Регионалната служба по заетостта - Варна. На трудовата борса са регистрирани 8 615 безработни, което е с 244 души по-малко спрямо август. В град Шумен броят на регистрираните безработни е 1410, с 84 души по-малко спрямо август. Равнището на безработица в града e 3,1%, с 0,2 процентни пункта по-ниско в сравнение с предходния месец. На работа са постъпили 629 от хората без препитание в областта, 492 на първичния пазар на труда. На трудовата борса през септември са заявени 757 работни места - 473 на първичния пазар. Най-много заявки за работа са постъпили от сферата на преработващата промишленост - 103.\r\nИвелина ИВАНОВА", "date": "2017.10.26", "title": "Шумен: 11,3% е равнището на безработицата в областта през септември"}
{"url": "http://www.focus-news.net/news/2017/10/26/2450940/daniel-panov-kmet-na-veliko-tarnovo-hilyadi-kontroli-proveryavat-obshtestvenite-porachki-tsyalata-dokumentatsiya-se-kachva-na-internet-stranitsata-na-obshtinata.html", "text": "Хиляди контроли проверяват обществените поръчки. Това каза кметът на Община Велико Търново инж. Даниел Панов в отговор на питане за контрола на конфликта на интереси при провеждане на обществени поръчки, отправено от групата на БСП, предаде репортер на Радио „Фокус“ – Велико Търново. Той подчерта, че цялата документация, свързана с всяка една обществена поръчка се качва като електронна преписка на интернет страницата на Община Велико Търново. Така възложителят е организирал пълен достъп до информация. Общинският съветник от групата на БСП Стоян Витанов посочи, че въпросът е зададен във връзка с конкретен сигнал за конфликт на интереси. Според БСП един от членовете на комисията е акционер в дружеството, което печели съответната поръчка. „Аз съм назначил комисия, която да участва в разглеждането на документацията за обществените поръчки. Бъдете сигурен, че има ли такъв доказан конфликт и има ли нарушения, ще упражня правомощията, дадени ми от законодателството – ще уволня или ще дам на прокуратурата съответния човек. Досега всяка една обществена поръчка сме давали първо за предварителен контрол“, посочи Даниел Панов. Той допълни, че обществените поръчки по европейски проекти и програми се проверяват и от управляващите органи, и от Контрол и одит при управление на средствата от Европейския съюз. „Нека не се плашим с „Хасково гейт“, а да работим заедно. Вратата ми е отворена и когато желаете, може да ми сигнализирате. Когато установя, че има нарушение, съответният служител ще си понесе последствията“, посочи Даниел Панов\r\nНадежда КРЪСТЕВА", "date": "2017.10.26", "title": "Даниел Панов, кмет на Велико Търново: Хиляди контроли проверяват обществените поръчки, цялата документация се качва на интернет страницата на Общината"}
{"url": "http://www.focus-news.net/news/2017/10/26/2450941/predstoyashti-mezhdunarodni-sabitiya-za-27-oktomvri-agentsiya-fokus.html", "text": "***Испанският Сенат ще заседава, за да реши дали да наложи директно управление над Каталуния. Каталунският регионален парламент също ще заседава, в отговор на планираното отнемане на правомощията му.\r\n***Специалният докладчик на ООН Диего Гарсия-Сайан ще представи предварителните си наблюдения за последиците от полската конституционна криза.\r\n***Заместник-генералният секретар на НАТО Роуз Гьотемюлер ще посети мироопазващата мисия на организацията в Косово и ще се срещне с лидерите на страната.\r\n***Правителствените войски на Ирак се сражават с терористите от „Ислямска държава“ около последния им бастион в страната, като същевременно има възможност за възникване на сблъсъци с кюрдските въоръжени сили в спорните, между Багдад и Ербил, територии.", "date": "2017.10.26", "title": "Предстоящи международни събития за 27 октомври ( Агенция „Фокус“ )"}
{"url": "http://www.focus-news.net/news/2017/10/26/2450942/dps-sas-zakonoproekt-davasht-praven-instrument-na-sinditsite-na-ktb-da-varnat-na-darzhavata-zagrabenoto-obzor.html", "text": "Седмица след като ДПС обяви, че Делян Пеевски, Йордан Цонев и Хамид Хамид подготвят законопроект за промени в Закона за банковата несъстоятелност, днес предложението бе внесено в парламента. Мотивите за изготвянето на законопроекта е случилото се с КТБ и нейните активи след обявяването ѝ под особен надзор на 21 юни 2014 г. досега. „Процес, който е известен в публичното пространство като вторично разграбване на активите на КТБ. Ако законопроектът бъде приет, той ще се яви ефективен правен инструмент в ръцете на синдиците да възстановят разграбеното от КТБ“, заяви на брифинг Йордан Цонев. Той коментира, че в публичното пространство има фалшификации и манипулации относно това, че Делян Пеевски участва в този процес и уточни, че както добре се е видяло от анализите, до момента на поставяне на банката под особен надзор, той не е участвал нито в управлението на банката, нито в управлението на банковия надзор, нито по някакъв начин юридически е „спомогнал“ за това, което се случило в КТБ. „Видя се, че тези обвинения са необосновани, започнаха да се тиражират нови манипулации относно процеса на вторично ограбване“, подчерта Цонев и уточни, че не са водили разговори за законопроекта с другите парламентарни групи. „Наблюдавайте внимателно как ще се държат по този закон другите парламентарни групи, защото по това ще разберем кой реално иска разграбените активи да бъдат върнати на държавата. От докладите на синдиците са заведени над 800 дела по направени цесии и прихващания, които в момента текат“, обясни Цонев. Той уточни, че обмислят идеята за криминализиране на участието в подобни схеми. Цонев посочи още, че приемат всякакви предложения между първо и второ четене, даже и от медиите.\r\nКолегата му Хамид Хамид допълни, че стотици активи са били измъкнати и на сайта на КТБ може да се види подробна справка за това. Той обърна внимание на три от основните промени в законопроекта, които се отнасят както до бъдещи събития, така и до КТБ. По думите му на първо място с промените ще се обезсилят и обявят като недействителни всички тези фиктивни прихващания, цесии и прехвърляне на вземания, по които няма действително и адекватно плащане. На второ място се обявяват за нищожни заличаванията на всички обезпечения, особени залози и ипотеки, извършени от квесторите на банката, за което те не са имали такова право и за което са подсъдими в момента. На трето място в законопроекта се предлага да бъде увеличен от 2 на 5 години срокът, през който синдиците да могат да предявяват искове срещу трети лица за това разграбено имущество.\r\nХамид обясни схема, по която се е правело вторичното разграбване. „Банката е предоставяла необезпечени заеми на фирма Х1, Х1 на Х2, Х3 на Х4 и Х4 е купувала актив. В момента се появява фирма У, която е чиста и неопетнена, но част от цялата престъпна схема, която купува вземането на фирма Х3 към Х4 и предявява вземането си към фирмата, която притежава актива и обявява в несъстоятелност, след като предварително са увеличи капитала на фирма Х3 и то е станало огромно\", коментира Хамид и уточни, че дори и синдиците да предявяват своите вземания, вземането на Х3, която е в ръцете на фирма У, става огромно и по този начин контролират самото производство на несъстоятелност, назначават си техен синдик и вземат актива.\r\nМалко по-късно до медиите бе разпространена и позицията на депутата от ДПС Делян Пеевски, в която той посочва, че с промените се цели създаването на законова рамка, която да се противопостави както на порочния пирамидален модел на функциониране на банката, реализиран от Цветан Василев и неговото обкръжение, така и на създадената след затварянето на банката престъпна организация за отклоняване на активите. Според него дебатът при разглеждането на този законопроект в Народното събрание неминуемо ще разкрие кои български политици и народни представители искат да защитят националния интерес и кои са зависими от лицата, ограбили и продължаващи да ограбват КТБ и активите ѝ. „Както и кои от тях ще покажат реално своята принадлежност към порочния политико-олигархичен кръг, забогатял незаконно по време на прехода и бандитската приватизация, който кръг и към момента продължава да ощетява българската нация\", заявява още Пеевски. По думите му законопроектът цели да бъде предотвратено продължаващото повече от три години разграбване на активите, придобити със средства на „Корпоративна търговска банка“ АД – в несъстоятелност (КТБ), да бъдат възстановени в полза на банката неправомерно заличените обезпечения, както и да се даде възможност на синдиците на банката да попълнят в максимална степен масата на несъстоятелността. В позицията си Пеевски подчертава, че изготвеният законопроект ясно и конкретно заявява намерението случаят КТБ да не бъде „заметен“. „Наясно съм, че настоящата законодателна инициатива ще срещне съпротива от страна на лицата, стоящи зад ограбването на банката, както и от страна на медиите, даващи трибуна на тези лица, но тяхното говорене само би показало ясно на обществото, кой именно не желае да се позволи законодателно на синдиците на КТБ да свършат своята работа и Фондът за гарантиране на влоговете да бъде удовлетворен в максимална степен“, пише още депутатът. \r\nПредседателят на ПГ на ГЕРБ Цветан Цветанов коментира пред журналисти в парламента, че ще подложат на обсъждане законопроекта на ДПС и ще вземат политическо решение как да гласуват по време на обсъждането му в пленарна зала. „Не съм запознат със законопроекта на ДПС за промени в Закона за банковата несъстоятелност. Видях, че направиха трибунка колегите от ДПС. Докато не се запознаем със законопроекта, няма как да го коментираме“, каза Цветанов. Попитан дали има вторично разграбване на КТБ и дали има основание за действия в тази насока, той отговори, че компетентните органи трябва да се произнесат, като това е прокуратурата и службите, които имат пряко отношение към сигурността на държавата. \r\nЗаместник-председателят на ПГ на „БСП за България“ Жельо Бойчев също уточни, че ще се запознаят със законопроекта на ДПС и ще изработят позиция на парламентарната група. По думите му КТБ е тема, която се „дъвче“ вече няколко години. „Това е най-голямото преразпределяне на икономическо богатство след Прехода и е свързано с поредица от престъпления. И самото създаване на КТБ и самият фалит на банката“, коментира той. Попитан дали е възможно да се възстановят средствата на вложителите, той изрази надежда по-голяма част от активите да бъдат осребрени и да влязат във Фонд за гарантиране на влоговете в банките. „За съжаление дори и първоначалният малък прогнозен процент не се изпълнява. Ние в момента сме поне на 10%“, каза още Жельо Бойчев.\r\nЛюба АЛЕКСИЕВА", "date": "2017.10.26", "title": "ДПС със законопроект, даващ правен инструмент на синдиците на КТБ „да върнат на държавата заграбеното“ (ОБЗОР)"}
{"url": "http://www.focus-news.net/news/2017/10/26/2450943/andrey-kovachev-gerbenp-turtsiya-e-vazhen-partnyor-za-migratsiyata-i-opazvaneto-na-vanshnata-granitsa-na-es.html", "text": "Турция е важен партньор за миграцията и опазването на външната граница на ЕС. Това каза в предаването „Това е България“ на Радио „Фокус“ Андрей Ковачев, заместник-председател на групата на ЕНП в Европейския парламент и един от квесторите на институцията. Евродепутатът определи отношенията между ЕС и Турция като трудни. Според него ЕС иска да осигури гаранция за сигурността на европейските граждани, а Турция е важен партньор в това отношение. „Изграждането на демократичните институции в самата Република Турция, в подкрепа на гражданското общество е друга важна тема. С Турция имаме договор за митнически съюз, така че икономиката играе сериозна роля. ЕС е най-големият икономически инвеститор в Република Турция. Но за нас в момента е важно да заявим, че Република Турция не може да стане част от ЕС, в същото време, че Турция е много важен партньор за Европа и ние сме си взаимно нужни“, коментира Андрей Ковачев. Той уточни, че съществува многогодишна рамка за предприсъединителни фондове към Република Турция и поради промените и политическите обстоятелства Европейската комисия и Европейският парламент имат намерение да намалят предвидените първоначално средства за 2018 г. за страната.", "date": "2017.10.26", "title": "Андрей Ковачев, ГЕРБ/ЕНП: Турция е важен партньор за миграцията и опазването на външната граница на ЕС"}
{"url": "http://www.focus-news.net/news/2017/10/26/2450944/gabrovo-izlozhba-posvetena-na-kolyu-ficheto-be-otkrita-na-dimitrovden-v-etnografski-muzey-na-otkrito-etar.html", "text": "Изложбата „Разрушение и съзидание”, посветена на строителното дело на майстор Колю Фичето, бе открита на Димитровден в ЕМО „Етър” – Габрово, съобщават от Етнографски музей на открито „Етър”.  Със снимки и текстове са представени обекти, създадени от прочутия български майстор-строител.\r\nВключени са и дюлгерски инструменти от фонда на музея. Посетителите могат да видят мистрии, тесли, канчок, отвеси, рукан, пелка, различни по вид чукове и свредели.\r\nУредникът в музея Георги Георгиев припомни, че в миналото дюлгерите имат собствен език, съставен от неразбираеми за останалите хора думи. Целта е да се запазят тайните, свързани със занаята и съпътстващата го работа.\r\nГеорги Георгиев цитира публикация на Екатерина Дамянова в „Литературен свят”, където е посочен пример за такъв език: „Я ми втувай ти на мене, кои са претат тия мещровци, да ги уштровам яскъ у зърките и да ги втевам къ така съ парясва пуната на тъз бърънска лазарница да ги мажувам яска на посто коло вати за кливата тъ дъ дьоговат ешче еднъж къ съ парясва пуната и да драшчат…”\r\nКоето означава: „Я ми кажи на мене, кои са тези дюлгери, да ги видя в очите и да им кажа как се напуска работа, особено в това хубаво време, да ги глобя аз по сто гроша в полза на църквата, та да помнят още веднъж как се напуска работата…”\r\n„Още в 1901 година Стоян Аргиров, известен български изследовател, анализира етимологията на 277 думи, които е събрал. Насочил се е към мещровския език на майсторите от Брацигово. Според него той е най-богат в лексикално отношение. Голяма част от тези думи са от албански произход. Това е разбираемо, тъй като има географска близост. Много са думите, които идват от български и са с условно значение. По-малък брой думи са от гръцки, турски, румънски и италиански произход”, коментира Георгиев.\r\nЕзиците на дюлгерите от отделните чети, известни още като тайфи, се различават. Дюлгерството, наричано още зидарство, е занаят, който обединява няколко дейности. Предметите от фонда на ЕМО „Етър”, включени в изложбата „Разрушение и съзидание”, са групирани според тях.\r\n„Първата от трите групи е каменоделството. Предметите там отговарят за началото на строителната дейност, поставянето на основите на един строителен обект. Втората група предмети се отнася към работата с дърво, известна като дограмаджийство – изработването на врати, прозорци, вътрешната мебелировка. В третата група сме обединили предмети, свързани с изграждането на мазилката на строителния обект”, разясни Георги Георгиев.\r\nАвтори на изложбата „Разрушение и съзидание” са: Регионален академичен център на БАН – Габрово, Институт по математика и информатика при БАН и ЕМО „Етър”.\r\nПри откриването присъстваха представители на авторския колектив – д-р Стефка Кънчева от ВТУ „Св. Св. Кирил и Методий”, Галя Чохаджиева от Регионален исторически музей-Горна Оряховица, Николай Ноев от Института по математика и информатика и екип специалисти от ЕМО „Етър”.", "date": "2017.10.26", "title": "Габрово:  Изложба, посветена на Колю Фичето, бе открита на Димитровден в Етнографски музей на открито „Етър”"}
{"url": "http://www.focus-news.net/news/2017/10/26/2450945/premierat-boyko-borisov-poseti-voennata-baza-butmir-v-saraevo.html", "text": "Министър-председателят Бойко Борисов постави начало на официалната си визита в Босна и Херцеговина с посещение на военната база \"Бутмир\", съобщиха от правителствената информационна служба. Това е първото посещение в страната на ръководител на българското правителство. Бойко Борисов се срещна с командващия въоръжените сили на Европейският съюз там генерал-майор Антон Валднер. Премиерът Борисов отбеляза важността на операция EUFOR ALTHEA и подчерта, че тя е от ключово значение за поддържането на политическа и стабилна среда за сигурност в Босна и Херцеговина и за целия регион на Западните Балкани. „Операцията осигурява подкрепа за протичането на демократичните реформи в страната и подпомага Въоръжените сили. Вярвам, че българското участие в нея също допринася за постигането на целите в тази насока“, заяви Борисов.\r\nБългарският министър-председател и генерал-майор Валднер изразиха задоволство от доброто сътрудничество на EUFOR с Щаба на НАТО в Сараево, като генерал-майорът даде висока оценка на българския контингент в състава на EUFOR ALTHEA. \r\nПремиерът Бойко Борисов се срещна и с командира на щаба на НАТО в Сараево бригаден генерал Робърт Хюстън. Двамата обсъдиха важността, която има щаба на НАТО в Сараево за сигурността в региона и приобщаването на страната към евроатлантическите ценности. „България подкрепя активирането на подготовката на Босна и Херцеговина за НАТО и задълбочаването на доброто взаимодействие между ЕС и Алианса в сферата на сигурността и отбраната“, заяви министър-председателят.\r\nТой се срещна и с военните от българския контингент в състава на EUFOR ALTHEA и използва възможността да ги поздрави за професионализма и усилията, които полагат при изпълнение на задълженията си по време на мисията.", "date": "2017.10.26", "title": "Премиерът Бойко Борисов посети военната база \"Бутмир\" в Сараево"}
{"url": "http://www.focus-news.net/news/2017/10/26/2450529/reuters-krizata-okolo-nezavisimostta-na-kataluniya-navliza-v-klyuchov-etap.html", "text": "Докато испанското правителство стартира подготовката за суспендиране на автономията на Каталуния, за да попречи на отцепването му, регионалният лидер Карлес Пучдемон остави в неведение както привържениците, така и опонентите си дали възнамерява едностранно да обяви независимост, коментира Reuters. \r\nПучдемон отклони поканата да обясни позицията си пред Сената в Мадрид, което е индикация за безкомпромисната позиция на двете страни в най-тежката политическа криза в Испания след края на управлението на Франсиско Франко през 1975. \r\nТой също запази мълчание по въпроса за това дали ще свика нови регионални избори – ход, който може да предизвика правителството в Мадрид да отложи плановете си за налагането на пряко управление над институциите и полицията в Каталуния. \r\nСледващите няколко дни може да се окажат ключови в спора, последвал референдума за независимост от 1 октомври, обявен за незаконен от Мадрид. И макар да не е ясно как централното правителство ще наложи управление над региона, нито каква ще бъде реакцията на обществените служители и полицията в региона, някои поддръжници на независимостта вече заплашиха с гражданско неподчинение. \r\nВ четвъртък лидерът на Каталуния Карлес Пучдемон ще участва в ключова сесия на регионалния парламент. На нея ръководството на региона ще решава следващите си стъпки в конфронтацията с испанското правителство, след като Мадрид взе решение да задейства процедурите за суспендиране на автономията на Каталуния. Мерките ще се гласуват от испанския Сената в петък. Калина Жекова", "date": "2017.10.26", "title": "Reuters: Кризата около независимостта на Каталуния навлиза в ключов етап"}
{"url": "http://www.focus-news.net/news/2017/10/26/2450530/premierite-na-balgariya-i-koreya-obsadiha-satrudnichestvoto-mezhdu-dvete-darzhavi-i-privlichaneto-na-koreyski-investitsii-u-nas-obzor.html", "text": "Премиерите на България Бойко Борисов и на Южна Корея Ли Нак-Йон проведоха среща в Министерския съвет. Разговорът между двамата продължи около 2 часа, като основната тема е била задълбочаването на двустранното сътрудничество в областта на търговията, инвестициите и иновациите.  Пред журналисти премиерът Бойко Борисов заяви, че България в миналото има доста печални опити за сътрудничество с Южна Корея. „Надявам се днес да поставим едно ново начало. Корея е водеща в автомобилостроенето, предстои бум в развитие на електроавтомобилите. България е изключително място това да се развие в един голям завод. Същото важи за техните паркове в сферата на ИТ технологиите“, допълни Борисов. Българският премиер обясни, че страната ни има голям интерес за сътрудничество в IТ сектора и производството на електроавтомобили. Борисов заяви, че България предоставя стабилност, ниски данъци, стабилна банкова система, квалифицирана работна ръка, стабилен лев. Според Борисов между България и Корея може да има продължително сътрудничество. „Надявам се регионът, от който идват, да се успокои. Цял свят се тревожи“, добави той. Относно председателството на България на Съвета на ЕС и какъв е планът на страната ни, свързан с проблемите в Северна Корея, Борисов обясни, че само преди няколко дни в Брюксел е имало заседание на Европейски съвет. „Беше сложена темата Северна Корея за разглеждане. Всички ние сме осъдили поведението на севернокорейския лидер, особено с опитите им с тези балистични ракети, които продължават и тревожат целия регион. Това на коя страна сме в случая е видно“, заяви Бойко Борисов.  „По време на председателството ще настояваме за мир, дипломация, преговори и решаване на този конфликт по мирен път, единственото решение на въпроса – по мирен път“, каза още той.\r\nОт своя страна южнокорейският премиер Ли Нак-Йон благодари на българското правителство за подкрепата, която изразява срещу севернокорейските ядрени опити с балистични ракети.  Ли Нак-Йон покани Борисов да посети Южна Корея. Той уточни, че двете страни ще увеличат сътрудничеството си в сферите енергетика,  ITтехнологии, наука. „Специално при днешната среща с г-н Борисов коментирахме специфични корейски компании като „Хюндай“ за автомобили, за електроника. След като с прибера в Корея, ще предам на корейските силни компании в световен мащаб ентусиазма и съобщението на г-н Борисов да стимулираме корейски инвестиции в България“, заяви Ли Нак-Йон и допълни, че зам.-председателят на „Хюндай“ и изпълнителният директор „Самсунг“ са в София. Ли Нак-Йон добави, че е поканил българския премиер на визита в Южна Корея.\r\nДвамата премиери присъстваха и на учредяването на Българо-корейска търговска камара.", "date": "2017.10.26", "title": "Премиерите на България и Корея обсъдиха сътрудничеството между двете държави и привличането на корейски инвестиции у нас (ОБЗОР)"}
{"url": "http://www.focus-news.net/news/2017/10/26/2450531/predstoyashti-sabitiya-v-stranata-za-26-oktomvri-agentsiya-fokus.html", "text": "***\r\nОт 12.00 часа министърът на здравеопазването проф. Николай Петров ще присъства на тържественото освещаване на регистратурата в Поликлиника – ВМА и на дарени 3 линейки и 4 леки автомобила за Военномедицинска академия. \r\n***\r\nОт 14.00 до 17.30 часа в зала „София“ на хотел „Маринела“ ще се състои годишната министерска среща ЕС – Западни Балкани в областта на правосъдието и вътрешните работи под егидата на Естонското председателство на Съвета на ЕС. От 17.30 часа пресконференция ще дадат Вера Йоурова - еврокомисар по правосъдие, потребители и равнопоставеност на половете, Урмас Рейнсалу - министър на правосъдието на Естония, Цецка Цачева – министър на правосъдието на България.\r\n***\r\nОт 09.00 часа ще започне заседанието на Народното събрание.\r\n***\r\nВ 09.00 часа в „София Ивент цетър“ ще бъде открит „Форум Градът“. Участие в събитието ще вземе зам.-министърът на регионалното развитие и благоустройството Деница Николова. Темите на тазгодишното издание на традиционния форум са „Модерно градско развитие“, „Транспорт и мобилност“, „Интелигентни решения и технологии“.\r\n***\r\nОт 09.00 часа в зала „Рубин“ на хотел „Рамада“ ще бъде открита XII международна научна конференция „Физика, химия и биология на водата“.\r\n***\r\nВ 09.00 часа в хотел „Балкан“ ще бъде проведена XIII национална конференция по е-образование.\r\n***\r\nОт 09.00 часа в Специализирания наказателен съд ще се гледа делото срещу Емил М., Лазарин Л., Едуард П. и Мартин Д. за организиране и ръководене на организирана престъпна група. \r\n***\r\nОт 09.30 часа в църквата „Св. вмчк Димитър“ Българският патриарх Неофит ще участва в празнична св. Литургия по повод Димитровден.\r\n***\r\nОт 09.30 часа в Специализирания наказателен съд ще се гледа делото срещу Мирослав С., Данаил А. и Георги К. за изнудване.\r\n***\r\nОт 09.30 часа в Института за етнология и фолклористика с Етнографски музей при БАН ще се проведе българо-полската научна конференция „Християнска култура и фолклор в съвременността - българо-полски паралели\".\r\n***\r\nОт 10.00 часа ще се проведе заседание на Столичния общински съвет.\r\n***\r\nОт 10.00 часа в Националния пресклуб на БТА ще се пресконференция по повод Първата Балканска конференция по персонализирана медицина.\r\n***\r\nОт 10.00 часа в СГС е насрочена въззивна мярка на Йордан Златков за стрелбата в кв. „Лозенец\".\r\n***\r\nОт 10.00 часа в Специализирания наказателен съд ще се гледа делото срещу Гриша Г., Данаил Г., Емилия С. и др. за организиране и ръководене на организирана престъпна група. \r\n***\r\nОт 10.00 часа в Специализирания наказателен съд ще се гледа делото срещу Атанас Д., Мартин В., Стоян А. и др. за организиране и ръководене на организирана престъпна група. \r\n***\r\nОт 10.00 часа в Специализирания наказателен съд ще се гледа делото срещу Пенчо Ч. за незаконно превеждане през граница. \r\n***\r\nОт 11.00 часа в Специализирания наказателен съд ще се гледа делото срещу Сашко П., Васил К., Йорданка Х. за образуване и ръководене на организирана престъпна група. \r\n***\r\nОт 11.00 часа в Националния исторически музей ще се състои пресконференция по повод откриването на колективни монетни находки и края на разкопките на крепостта „Кокалянски Урвич”, Софийско.\r\n***\r\nОт 14.00 часа в зала „Изток“ на Народното събрание Комисиите по европейските въпроси и контрол на европейските фондове и по вътрешна сигурност и обществен ред ще се срещнат с европейския комисар по въпросите на миграцията, вътрешните работи и гражданството Димитрис Аврамопулос. От 16.00 часа в Софийска градска художествена галерия комисар Димитрис Аврамопулос ще проведе граждански диалог на тема \"Крепостта Европа? Миграция и сигурност в ЕС\".\r\n***\r\nОт 15.30 часа в зала 130 в Народното събрание (пл. „Княз Александър I“, № 1) ще се проведе заседание на Комисия по здравеопазването  към НС, в рамките на което ще се проведе дискусия на тема „70 години ревматология в България: минало, настояще и бъдеще“. \r\n***\r\nОт 15.30 часа в хотел „Хилтън“ за първи път в България ще бъде отбелязван Световният ден на ценностите.\r\n***\r\nОт 18.00 часа в Американския център на Столична библиотека ще се проведе поетична вечер под надслов „Япония, любов моя!“.\r\n***\r\nВ 18.00 часа в Двореца ще бъде открита изложбата „Пейзажи със старини. От колекция на Националната галерия“. \r\n***\r\nОт 19.00 часа във Военния клуб ще се състои ще бъдат представени първите два филма от документалната поредица „Българско военно чудо“.\r\n***\r\nОт 19.00 часа в зала „Experience“ на Софтуерния университет ще се състои премиерата на книгата „Вдъхновяващи истории на успели българи“, проект на сп. Амбиция.\r\n***\r\nВ Sofia Tech Park българският еврокомисар по цифровата икономика и общество \r\nМария Габриел ще открие първата и уникална по своя формат за България Дигитална (не)конференция София 1.0 (The Digital UnConference Sofia 1.0).\r\n***\r\nОт 10.30 часа, в зала № 5 на общината ще се проведе среща на тема „Движение и подготовка за раждане“.   \r\n***\r\nОт 11.00 часа на територията на Централен склад, местност Джампалица ще бъде открит първият Музей на водата. \r\n***\r\nОт 13.00 часа в Културен център „Морско казино“, зала „Георги Баев“  ще се проведе XIX годишна международна конференция на Общинската мрежа за енергийна ефективност ЕкоЕнергия.\r\n***\r\nОт 14.00 часа в зала „Варна“, Община Варна, на посещение ще бъде посланикът на Литва у нас Н. Пр. Арвидас Почиус.\r\n***  \r\nОт 09.00 часа в църквата „Успение Богородично“ ще се състои празнична Света литургия по случай  Димитровден. \r\n***  \r\nОт 11.00 часа ще се проведе литийно шествие с иконата на св. Димитър от църквата „Успение Богородично“ до църква-музей „Св. Димитър Солунски“. \r\n***  \r\nОт 11.00 часа в зала 321 на Ректоратана Великотърновския университет ''Св. Св. Кирил и Методий'' ще бъде открита Шеста международна научна конференция „Балканите – език, история, култура”. \r\n***  \r\nОт 11.15 часа в църква-музей „Св. Димитър Солунски“ ще се проведе празник по повод Димитровден. \r\n***  \r\nОт 14.00 часа в голяма зала на Община Велико Търново ще се проведе Сесия на Великотърновски общински съвет. \r\n***  \r\nОт 14.00 часа в чуждоезиковия център на РНБ “П. Р. Славейков“ в кв. „Колю Фичето“ ще се проведе среща-разговор с писателя, журналист и фотограф - Огнян Панов и представяне на дебютната му книга с разкази \"Горчива мъгла\".\r\n***  \r\nОт 18.00 часа в Изложбени зали „Рафаел Михайлов“ ще бъде открита фотоизложба „Портрет“ с автор Марина Чамуркова. \r\n***  \r\nОт 20.00 часа на  площад „Цар Асен I“ ще бъде излъчен Аудио-визуален спектакъл „Царевград Търнов – звук и светлина“. \r\n***  \r\nОт 09.00 часа в храм „Св. Димитрий Солунски” ще бъде отслужена от Врачанския владика Григорий, който е и наместник на овдовялата видинска епархия, Света литургия за празника на Видин – Димитровден. \r\n***  \r\nОт 11.00 часа  на площад „Бдинци“  ще започне официалната церемония по издигането на националния флаг. В 12.00 часа ще бъде открита тържествената сесия на Общинския съвет, на която ще се обявят имената на новите почетни граждани на Видин. \r\n***\r\nОт 14.00 часа в Синята зала на Младежки дом – Враца кметът Калин Каменов ще присъства на откриването на фотоизложба.  Целта на изложбата е, със събраните от продадените фотоси средства да се направи спортен музей, където ще бъдат показани успехите на врачанските спортисти. \r\n***\r\nОт 17.00 часа в синя зала на Младежки дом ще се проведе авторски поетичен рецитал на Евдокия Марангозова „Под шапката на Живота“. \r\n***\r\nОт 18.30 часа във Военен клуб – Враца ще се състои празничен концерт – честване по повод 120 години от създаването на клуба. \r\n***\r\nОт 19.00 часа в Драматичен театър „Йордан Йовков“ ще се играе спектакълът „Гераците“. \r\n***\r\nОт 09.30 часа в Зала „Инфра“ на Община Казанлък ще се проведе заседание на Общинския съвет.\r\n***\r\nОт 10.00 часа в залата на Информационния център на ул. „ Искра“ 4 ще се състои дискусия на тема „„Общата селскостопанска политика на Европейския съюз след 2020г. и развитието на българското земеделие“, организирана от Община Казанлък.\r\n***\r\nОт 10.30 часа в заседателната зала на Община Кюстендил ще се проведе редовно заседание на Общински съвет.\r\n***\r\nВ 10.30 часа в Приемна зала на областна администрация Пазарджик ще се проведе извънредно заседание на Областната епизоотична комисия във връзка с констатирани огнища на болестта инфлуенца по птиците /грип/.\r\n***\r\nОт 09.00 часа в храм „Св. Димитър” в Старинен град Пловдив Пловдивският митрополит Николай ще оглави Aрхиерейска света Литургия по повод Димитровден.\r\n***\r\nОбщинските съветници от ГЕРБ - Пловдив организират приемни за граждани:\r\nПетър Попов ще разговаря с граждани от 17.30 до 19.00 часа в офиса на ГЕРБ в район „Западен” на ул. „Царевец” № 9. ; Ясен Михайлов ще се срещне с граждани от 17.30 до 19.00 часа в офиса на ГЕРБ в район „Западен” на ул. „Царевец” № 9; Гошо Къчков ще приеме граждани от 17.30 до 19.00 часа в офиса на ГЕРБ в район „Северен” на бул. „Марица” №91; Пенчо Малинов ще проведе приемна за граждани от 17.00 до 18.30 часа в офиса на ГЕРБ в район „Източен” на ул. „Коста Паница” №5; Веселин Маневски ще разговаря с граждани от 16.00 до 18.00 часа в офиса на ГЕРБ в район „Южен” на ул. „Академик Петър Динеков” № 1А.\r\n***\r\nОт 9.30 часа в 10 зала на Пловдивския окръжен съд ще се гледа делото срещу подсъдимия Таньо Т., обвинен в умишлено убийство по особено жесток и мъчителен начин. \r\n***\r\nОт 10.00 часа в зала 12 на Районен съд – Пловдив ще се гледа делото срещу Пенка П. и Петя В., обвинени в присвояване на чужди пари на обща стойност 3600 лв. \r\n***\r\nОт 10.00 часа в общинската база на Дирекция „Спорт и младежки дейности“ в Общината ще се проведе шахматен турнир „Мечтай, планирай, реализирай – живей истински!”.\r\n***\r\nОт 10.30 часа на официална церемония в Драматичен театър „Н.О.Масалитинов“ 124 магистри от 13 специалности във Висшето училище по агробизнес и развитие на регионите ще получат дипломите си, с което ще бъде отбелязана 25-годишнината на учебното заведение. \r\n***\r\nОт 11.00 часа на ул. „Дилянка“ в кв. „Тодор Каблешков“ кметът на район “Северен” инж. Ральо Ралев ще направи първа копка, с която ще даде старт на строително-ремонтните дейности по изграждане на приемна на III-то РУ “Полиция” при ОД на МВР – Пловдив. На събитието се очаква да присъстват вицепремиерът Валери Симеонов и заместник-министърът на вътрешните работи Стефан Балабанов.\r\n***\r\nОт 11.00 часа в сградата на КНСБ – Пловдив ще се проведе пресконференция във връзка с националният протест, организиран от КНСБ на 27 октомври в София под мотото „Работеща България иска по-високи заплати“.\r\n***\r\nОт 11.30 часа в зала 10 на Пловдивския районен съд ще се гледа делото срещу подсъдимите Красимир Ф. и синът му Петър Ф. Двамата са обвинени  за причиняване на имотна вреда в особено големи размери, представляваща особено тежък случай.\r\n***\r\nОт 17.00 часа в хотел „Риу Правец“ ще бъде открит VІІІ-ми конгрес по физикална и рехабилитационна медицина.\r\n***\r\nОт 10.00 часа в Зала 1 на Областна администрация Русе ще се проведе извънредно заседание на постоянно действащата междуведомствена областна епизоотична комисия заради птичия грип.\r\n*** \r\nОт 15.00 часа в „Детски отдел“ на Градска библиотека ще бъдат отбелязани 110 години от рождението на Астрид Линдгрен. \r\n***  \r\nОт 18.30 часа в салона на ПБНЧ „Еленка и Кирил Д. Аврамови 1856“ ще бъде представена постановка  на ДКТ „Васил Друмев“ – Шумен „Хористи“ – комедия от Николай Гундеров и Димитър Събов. \r\n***\r\nВ празничния за Сливен 26 октомври програмата в града започва в 08.30 часа в Катедрален храм „Свети Димитър”, където ще бъде отслужена празнична Света литургия. В 09.30 часа в къща-музей „Добри Чинтулов” ще се състои ритуал по вписване името на носителя на наградата „Добри Чинтулов” в паметната лауреатска книга. От 11.00 часа на  площад „Хаджи Димитър” ще започне тържествената церемония по повод празника на Сливен. От 12.00 часа на площада ще се състои концерт на орк. „Канарите“ . Програмата за празника ще продължи в 16.00 часа в парк „Юнак“ срещу спортна зала „Васил Левски“ с официално откриване на новопостроената спортна зала  по борба на клуб „Станка Златева“. От 18.00 часа на открита сцена на пл. „Хаджи Димитър“ ще се състои празничен концерт на БГ-Дуетът. След концерта ще се състои празнична заря.\r\n***\r\nОт 08.30 часа в храм „Св. Димитър“ Неврокопският митрополит Серафим ще отслужи тържествена литургия по повод 170-ата годишнина от освещаването на църквата. Програмата за празника на храма ще продължи с водосвет, курбан за здраве и концерт на хора „Йоан Кукузел“. \r\n***\r\nОт 18.00 часа в зала „Петър Стайков“ в Клуба на дейците на културата ще бъде представена книгата  „Сърце на длан“ на журналиста от БНР Румен Стоичков. \r\n***\r\nОт 10.30 часа ще се бъде открита Първата Национална среща на експертите по социални дейности и здравеопазване от Общините.\r\n***\r\nОт 10.30 часа в НЧ „Пробуда -1927“, с. Горно Ботево, по повод празника на селото Димитровден ще се състои празник под надслов „Едно село, едни традиции, едни обичаи“. \r\n***\r\nОт 13.30 часа ще се проведе среща на състезатели и треньори от националния отбор по плуване с ученици от Спортно училище  „Тодор Каблешков“ Стара Загора. От 16.00 часа на плувния басейн започва Открит урок на състезатели и треньори от националния отбор по плуване пред деца от спортните клубове по плуване.\r\n***\r\nОт 11.00 часа в Регионалния пресклуб на БТА ще бъде представена програмата и участниците на предстояща международна конференция на тема „Войната и мирът в Средновековна България” във Велики Преслав.", "date": "2017.10.26", "title": "Предстоящи събития в страната за 26 октомври (Агенция „Фокус“)"}
{"url": "http://www.focus-news.net/news/2017/10/26/2450532/ria-novosti-ukrainski-deputat-e-ranen-pri-vzriv-v-tsentara-na-kiev.html", "text": "Един човек е загинал, няколко души са хоспитализирани след взрив пред сградата на телевизия „Еспресо“ в центъра на Киев, предаде РИА Новости, като се позова на представител на украинското министерство на вътрешните работи. По предварителни данни, ранените са трима. Сред пострадалите е украинският депутат Игор Мосийчук, който е приет в болница без опасност за живота. Самоличността на загиналия се установява. Калина Жекова", "date": "2017.10.26", "title": "РИА Новости: Украински депутат е ранен при взрив в центъра на Киев"}
{"url": "http://www.focus-news.net/news/2017/10/26/2450533/unian-sastoyanieto-na-raneniya-ukrainski-deputat-igor-mosiychuk-e-tezhko-no-e-bez-opasnost-za-zhivota.html", "text": "Състоянието на ранения украински депутат от Радикалната партия на Украйна Игор Мосийчук е тежко, но е без опасност за живота, съобщи агенция УНИАН, като се позова на информация от лидера на партията Олег Ляшко. По данни на полицията, депутатът е пострадал при експлозия пред студиото на телевизия „Еспресо“. По предварителни данни, един човек е загинал, трима са ранени. Сред пострадалите е политологът Виталий Бала.", "date": "2017.10.26", "title": "УНИАН: Състоянието на ранения украински депутат Игор Мосийчук е тежко, но е без опасност за живота"}
{"url": "http://www.focus-news.net/news/2017/10/26/2450535/reuters-sad-v-turtsiya-pusna-pod-garantsiya-osem-pravozashtitnitsi.html", "text": "Съд в Турция пусна под гаранция осем активисти за защита правата на човека, включително директора на „Амнести интернешънъл“ за Турция Идил Есер, в очакване на присъдата, предаде Reuters. Делото се води срещу общо 11 активисти, сред които двама граждани на Германия и Швеция. Те са обвинени във връзки с Кюрдската работническа партия (ПКК) и с мрежата на базирания в САЩ духовник Фетхуллах Гюлен, когото турският лидер обвинява в дирижирането на миналогодишния опит за преврат. Двама от правозащитниците вече бяха освободени под гаранция в рамките на процеса. \r\nСледващото слушане е насрочено за 22 ноември. Ако бъдат признати за виновни, обвиняемите може да получат до 15 години затвор. Калина Жекова", "date": "2017.10.26", "title": "Reuters: Съд в Турция пусна под гаранция осем правозащитници"}
{"url": "http://www.focus-news.net/news/2017/10/26/2450536/balgariya-v-chuzhdite-medii-agentsiya-fokus.html", "text": "Обединените арабски емирства наложиха забрана за внос на пилешки продукти от България, пише местното издание The National, като това включва сурово месо, домашни и диви птици, както и яйца. Търговията с обработено месо не е засегната. Причината за забраната е доклад на Световната организация за здравето на животните, според който българските птици са изложени на влиянието на вещества, предизвикващи някои видове болести. \r\nВ началото на октомври, подобна забрана бе наложена и над руския внос на кожи и животни, припомнят от вестника.  Приемането на България и Румъния в Шенгенското пространство вече не зависи от каквито и да било критерии или експертизи, то е чисто политическо решение. Това заяви председателят на парламентарната комисия по вътрешна сигурност и обществен ред Цветан Цветанов, предава  Радио „Свободна Европа“ в македонската си редакция. \r\nСпоред него България и Румъния са изпълнили всички критерии и изисквания, наложени като условие за членството им в Шенгенската зона, но все още не са приети в общото европейско пространство.\r\nЦветанов, който говори в рамите на конференция, посветена на бежанската криза и миграционните процеси, заяви, че решението на Брюксел да не допуска двете страни в Шенгенската зона е несправедливо.\r\nПрез юни 2011 г. Европейският парламент прие резолюция, в която се призовава за приемането на България и Румъния в Шенгенското пространство. След това Съветът на ЕС заключи, че двете страни са изпълнили всички условия за членство в Шенгенското пространство. Все още обаче няма прието политическо решение за приемането им, за което се изисква единодушна подкрепа от всички държави-членки на ЕС. Трима души са загинали, а един е в неизвестност след проливните дъждове в района на черноморското пристанище Бургас, които доведоха до наводнения в прилежащите области, предава Reuters.\r\nСилните дъждове станаха причина за прекъсване на електричеството на най-малко пет села, за преливането на реки и за наводняването на десетки жилища. В община Каменово местните власти обявиха извънредно положение.\r\nХората в село Тръстиково, на около 390 километра източно от София, бяха евакуирани след скъсване на дига. Метеорорите прогнозират, че силните дъждове ще продължат в сряда. Българското финансово министерство предложи бюджета за 2018 г., в който са застъпени по-големи разходи за Военновъздушните сили и закупуването на нови патрулни кораби, предава занимаващата се с военно дело медия Jane’s 360. В проекта е предложена сумата от 678 млн. лева (406 млн. долара), предназначена за подмяна на остарелия авиационен парк, съставен в момента от изтребители тип Миг-29. Като допълнение, 513 млн. лева трябва да послужат за придобиването на многородови патрулни кораби за морския флот на страната. Ако бюджетът бъде одобрен в този си вид, България ще закупи нужната екипировка в периода от 2018-20 година.", "date": "2017.10.26", "title": "България в чуждите медии (Агенция \"Фокус\")"}
{"url": "http://www.focus-news.net/news/2017/10/26/2450537/ria-novosti-pri-vzriva-v-tsentara-na-kiev-e-zaginal-ohranitelyat-na-deputata-igor-mosiychuk.html", "text": "При взрива в центъра на Киев е загинал охранителят на депутата от Радикалната партия на Украйна Игор Мосийчук. Това съобщи лидерът на партията Олег Ляшко, цитиран от РИА Новости. \r\nПо-рано министерството на вътрешните работи на Украйна съобщи, че при експлозията, станала пред студиото на телевизия „Еспресо“ са ранени трима души, сред които Мосийчук и политолога Виталий Бала, един човек е загинал. Калина Жекова", "date": "2017.10.26", "title": "РИА Новости: При взрива в центъра на Киев е загинал охранителят на депутата Игор Мосийчук"}
{"url": "http://www.focus-news.net/news/2017/10/26/2450538/opitat-za-ubiystvo-na-igor-mosiychuk-e-svarzan-s-politicheskite-mu-ubezhdeniya-spored-lidera-na-radikalnata-partiya-na-ukrayna.html", "text": "Опитът за убийство на украинския депутат Игор Мосийчук е свързан с професионалната му дейност и политическите му убеждения, заяви лидерът на Радикалната партия на Украйна Олег Ляшко, цитиран от AFP. Очевидно е, че това е работа на вражеските тайни служби, се казва в изявление на Ляшко, публикувано във Фейсбук, в което намеква за руска следа в покушението. \r\nЕксплозията е станала в центъра на украинската столица, пред студиото на телевизия „Еспресо“, където Мосийчук е давал интервю. Взривно устройство, заложено близо до паркиран на улицата скутер, се е задействало когато политикът е излизал от сградата. \r\nПо данни на украинското вътрешно министерство, един човек е загинал по пътя за болницата, а други трима са ранени. Според Радикалната партия на Украйна, при взрива е загинал охранителят на депутата. Калина Жекова", "date": "2017.10.26", "title": "Опитът за убийство на Игор Мосийчук е свързан с политическите му убеждения, според лидера на Радикалната партия на Украйна"}
{"url": "http://www.focus-news.net/news/2017/10/26/2450539/the-independent-vitseprezidentat-na-kataluniya-vizhda-nezavisimostta-kato-edinstvenata-ostanala-vazmozhnost.html", "text": "Вицепрезидентът на Каталуния вижда независимостта като единствената останала възможност, пише The Independent. Ориол Хункерас предупреди Испания, че решението й да наложи пряко управление оставя на привържениците на независимостта друг избор, освен да се заеме със създаването на суверенна каталунска държава. Изказването подхранва спекулациите, че в следващите 48 часа може да бъде обявена независимост.  \r\nПреди среща на каталунското правителство Ориол Хункерас заяви, че именно намеренията на централното правителство да суспендира автономията на региона тласка каталунците към отцепване от Испания. Хункерас подчерта, че неговата партия Републиканска левица, влизаща в състава на управляващата коалиция в автономния регион, „ще работи към изграждането на република, тъй като разбира, че има демократичен мандат за създаването на такава“. Той уточни, че говори само от името на своята партия, а не от името на каталунското правителство. \r\nИзказването идва часове след като каталунския лидер Карлес Пучдемон отклони поканата да се яви пред Сената в Мадрид, за да защити инициативата за независимост, докато горната камара на Испанския парламент се готви да одобри плановете да наложи пряко управление над областта, пише изданието. Калина Жекова", "date": "2017.10.26", "title": "The Independent: Вицепрезидентът на Каталуния вижда независимостта като единствената останала възможност"}
{"url": "http://www.focus-news.net/news/2017/10/26/2450540/ria-novosti-mvr-na-ukrayna-kvalifitsira-vzriva-v-tsentara-na-kiev-kato-teroristichen-akt.html", "text": "МВР на Украйна квалифицира взрива в центъра на Киев, при който бе ранен депутатът от Върховната рада Игор Мосийчук, като терористичен акт, предаде РИА Новости, цитирайки съобщение на ведомството. Междувременно, Антон Герашченко - съветник на украинския вътрешен министър, оповести че сред версиите, които се разглеждат за взрива, са действия на руските спецслужби. „Една от версиите на следствието са действия на руските спецслужби в посока на дестабилизиране на общественополитическата ситуация“, се казва в съобщение, публикувано на страницата му във „Фейсбук“. \r\nПо последни данни, в резултат на експлозията е загинал охранителят на депутата, ранени са други четирима души. По-рано се съобщаваше за един загинал и трима ранени. Калина Жекова", "date": "2017.10.26", "title": "РИА Новости: МВР на Украйна квалифицира взрива в центъра на Киев като терористичен акт"}
{"url": "http://www.focus-news.net/news/2017/10/26/2450541/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "До старта на Световното първенство по футбол в Русия остават повече от седем месеца, но близкоизточната радикална групировка „Ислямска държава“ вече заплашва с терористични атаки по време на Мондиал 2018, съобщава американското издание The Washington Post.\r\nВъв вторник медия, близка до кръговете на „Ислямска държава“, разпространи снимка на постер, на която аржентинският футболист Лионел Меси плаче с кървави сълзи, затворен зад решетки. \r\nТова не е първата заплаха, отправена от джихадистите за извършването на терористична атака по време на Световното първенство по футбол. По-рано групировката разпространи постер с логото на Мондиал 2018, на който бе написано „Ние сме тези, които избираме бойното поле“. \r\n***\r\nАмериканският президент Доналд Тръмп ще пропусне среща на световни лидери във Филипините през ноември, пише The Hill. Държавният глава ще се срещне с филипинския си колега Родриго Дутерте по време на визитата си в Азия, но няма да участва в ежегодната среща на държавите от региона относно проблемите на Източна Азия. Говорител на Белия дом поясни, че причината е твърде дългото отсъствие на държавния глава от Вашингтон, който ще прекара 12 дни в Азия, най-дългото му международно пътуване до сега. Сред останалите страни, които ще присъстват на двудневните заседания насрочени за 13 и 14 ноември, са Русия, Япония, Китай, Република Корея, Австралия и др.,\r\n***\r\nСАЩ планират разполагането на нов ескадрон изтребители тип F-35A “Светкавица“ в американската база в Кадена на японския остров Окинава, пише местното издание Asahi Shimbun. Това са най-модерните изтребители на въоръжение в армията на САЩ в момента. Съобщението е предизвикало протестите на общинските власти, предава още вестника. Заедно с изтребителите в началото на ноември, ще пристигне и екип от 300 пилоти, с цел участие в шестмесечни учения на острова. До сега на Окинава се намираха само самолети тип F-22, припомня изданието. \r\n***\r\nТурция е готова да помогне на Ирак в борбата срещу тероризма, пише турският ежедневник Hurriyet. В съобщение на турското правителство от сряда, се казва, че Анкара е готова да подпомогне борбата на Багдад с „всички терористични групи“, сред които „Ислямска държава“ и определената за незаконна от Турция Работническа партия на Кюрдистан. Иракският министър-председател разкри от своя страна, че двете държави са на път да приемат общ проект, целящ да стабилизира региона, но не разкри подробности. Срещата между държавните глави е част от визитата на Хайдар ал Абади в Анкара.", "date": "2017.10.26", "title": "Преглед на някои от основните теми в световния печат (Агенция \"Фокус\")"}
{"url": "http://www.focus-news.net/news/2017/10/26/2450542/nezavisimaya-gazeta-zashto-ne-dopuskat-aleksey-navalni-do-izborite.html", "text": "Телевизионната водеща Ксения Собчак отново заяви, че е готова да оттегли кандидатурата си за президентските избори в Русия, ако в тях бъде допуснат за участие критикът на Кремъл Алексей Навални. Навални на свой ред предлага на своите привърженици и потенциални избиратели да игнорират изборите, ако той не бъде регистриран. Председателят на Централната избирателна комисия Ела Памфилова обаче не веднъж даде да се разбере, че регистрирането на основателя на Фонда за борба с корупцията не стои като възможност. Съдбата на Навални изглежда може да се промени само вследствие на внезапно политическо решение, прието на върха под въздействието на също толкова внезапно променила се конюнктура, пише „Независимая газета“. \r\nЗащо властта така и не иска да допусне Навални на изборите? Официалният отговор на този въпрос е ясен. За властите той е осъден углавен престъпник. Ако се изхожда от това, то на регистрацията на Навални в качеството на кандидат за президент пречи не управляващият политически елит, на който той се противопоставя, а руското законодателство, стоящо над всеки елит. \r\nМежду другото, има основания да се предполага, че в условията на доминация в страната на една политическа сила законодателната и още повече законоприлагащата практика са подчинени на нейните интереси, основен от които е съхраняването на властта. Ако Навални застрашава тези интереси, то той става углавен престъпник, в съответствие с действащите норми, по решение на съда, пише руският вестник.", "date": "2017.10.26", "title": "„Независимая газета“: Защо не допускат Алексей Навални до изборите"}
{"url": "http://www.focus-news.net/news/2017/10/26/2450543/politsiyata-zapochna-razsledvane-na-smarten-sluchay-s-rodilka-v-uagb-maychin-dom-obzor.html", "text": "Полицията започна разследване на смъртен случай с родилка в УАГБ „Майчин дом“. По информация на болницата 27-годишната жена постъпва в лечебното заведение в критично състояние на 23 октомври в 20.00 часа, като е изпратена с талон от Болница „Д-р Щерев“, където е следена цялата й бременност. Консилиум от водещи специалисти на „Майчин дом“ установява диагноза HELLP синдром – най-тежкото усложнение, което може да настъпи по време на бременност. Жената е оперирана веднага след приемането й, като бебето е родено живо и е настанено в интензивното отделение на Неонатологията в стабилно състояние. Борбата за живота на майката продължава до 14.40 часа на 24 октомври, когато настъпва срив в жизнените й показатели. УАГБ „Майчин дом” веднага подава сигнал за случая в „Изпълнителната агенция по медицински одит”, за да започне разследване и информира Министерството на здравеопазването.\r\nВ своя позиция ръководството на Болница „Д-р Щерев“ уточнява, че става дума за нормално развиваща се бременност с извършени пълен набор от акушеро-гинекологични прегледи и клинични изследвания по алгоритъм за надлежното проследяване на бременност. По официална информация от лечебното заведение става ясно, че пациентката е отишла там на 21 октомври с оплакване от висока температура след прекаран грип, но отказва хоспитализация. На следващия ден се връща за провеждане на запис на детски сърдечни тонове и за извършване на доплерови изследвания, които показват, че бебето е в добро състояние. Въпреки това заради съмнения за възпалителен процес жената е хоспитализирана. След лабораторни изследвания става ясно, че има нарушаване на бъбречна и чернодробна дейност. Екип на болницата поставя предполагаема диагноза HELLP синдром и стига до извода, че е необходимо родоразрешение. Но поради факта, че нивото на медицинския стандарт по неонатология на болница „Д-р Щерев“ не дава право да се полагат медицински грижи за тежко недоносени бебета, се взима решение родилката да бъде преведена в УАГБ “Майчин дом”. Ръководството на болницата уточнява, че пациентката е била изпратена там в добра обща кондиция.\r\nЕкипите на двете болници изразяват своите искрени съболезнования на близките на починалата.", "date": "2017.10.26", "title": "Полицията започна разследване на смъртен случай с родилка в УАГБ „Майчин дом” (ОБЗОР)"}
{"url": "http://www.focus-news.net/news/2017/10/26/2450544/vzglyad-erdogan-debyutira-v-rolyata-na-posrednik-mezhdu-ukrayna-i-rusiya.html", "text": "Путин помилва ръководителите на меджлиса на кримските татари, осъдени за сепаратизъм и организиране на безредици. Ахтем Чийгоз и Илми Умеров са освободени и изпратени в Турция, а в четвъртък се очаква да пристигнат в Украйна. Турският президент Реджеп Тайип Ердоган, който изигра в тази история важна роля, доказа, че може да посредничи успешно между Москва и Киев. Има ли шансове сега от украинските затвори да излязат и проруските политически затворници, пише „Взгляд“. Анализаторът Ростислав Ищенко не изключва помилването на Чийгоз и Умеров да е част от именно такъв обмен. „Ако се вземат под внимание изказванията на украинския президент, то напълно възможно е Путин и Ердоган да са се договорили за това Турция да получи тези двама кримски татари, а ние да получим освобождаването на някого от Украйна“, каза анализаторът. \r\nВисокопоставени чиновници в Киев засега не дават потвърждение на тази версия и твърдят, че самите те се губят в догадки именно каква изгода има Москва от освобождаването на Чийгоз и Умеров.", "date": "2017.10.26", "title": "„Взгляд“: Ердоган дебютира в ролята на посредник между Украйна и Русия"}
{"url": "http://www.focus-news.net/news/2017/10/26/2450545/reuters-germanskite-partii-se-gotvyat-za-tezhki-koalitsionni-pregovori-za-imigratsiyata.html", "text": "Трите германски партии, търсещи възможности за съставяне на коалиция, в четвъртък ще се сблъскат с ранно изпитание пред готовността им към компромиси, коментира Reuters. Те ще опитат да синхронизират позицията си по спорните въпроси за имиграцията и политиката за предоставяне на политическо убежище. \r\nГерманският канцлер Ангела Меркел опитва да сглоби трипартийна коалиция, след като партията й понесе тежки загуби на изборите преди три седмици – загуби, които дори някои от нейните партньори приписват на нейната политика за бежанците. \r\nГерманският демографски пейзаж се промени заедно с решението й да отвори границите за над един милион мигранти, бягащи от войните в Близкия изток и Африка. \r\nДокато някои приветстваха този ход като хуманитарен акт, той намери твърде слаба подкрепа в нейния лагер, където мнозина обвиняват Меркел за последвалото увеличение в подкрепата за антиимиграционно настроената партия „Алтернатива за Германия“, която отне места от нейния блок. \r\nБаварската партия Християн-социален съюз настоява за налагане на ограничение върху броя на бежанците, което Меркел отхвърля като неконституционно. Зелените пък се противопоставят на това, което виждат като водено от популистки подбуди затягане на правилата за предоставяне на политическо убежище. \r\nС оглед на разделенията лидерът на „Свободни демократи“  Кристиан Линднер предупреждава, че преговорите може бързо да прераснат в конфликт със Зелените по чувствителния въпрос за разрешаването на имигрантите в Германия да се съберат със семействата си на немска територия. Калина Жекова", "date": "2017.10.26", "title": "Reuters: Германските партии се готвят за тежки коалиционни преговори за имиграцията"}
{"url": "http://www.focus-news.net/news/2017/10/26/2450546/vitseprezidentat-iliyana-yotova-razgovarya-sas-studenti-ot-unss-po-temata-za-otbranitelnata-sistema-na-es-obzor.html", "text": "Вицепрезидентът Илияна Йотова проведе лекция-дискусия в Университета по национално и световно стопанство (УНСС), по време на която разговаря със студентите по темата за отбранителната система на Европейския съюз. Срещата беше организирана от Студентско сдружение „ЕГО ПОЛИТИКО“.\r\nПо време на дискусията стана ясно, че Европа е на второ място в света след САЩ по разходи за отбрана. „Все по-често се задават въпросите дали трябва да влагаме толкова много в това, но нека да погледнем реално каква е ситуацията днес в Европа. Отбранителната промишленост е силно фрагментирана и имаме нови предизвикателства и заплахи, на които трябва да отговорим адекватно – тероризъм, киберпрестъпност, конфликти в много части на света и т.н.“, обясни тя и посочи, че през последните години САЩ са увеличили разходите си за отбрана два пъти повече от всички държави в Европейския съюз взети заедно, Русия е инвестирала 5.4% от БВП в сигурност, а Китай е увеличила със 150% бюджета си за отбранителна политика. „Ако допреди години хората са се интересували само от собствения си стандарт на живот, то сега всеки го е грижа най-вече сигурността на него и семейството му“, каза още Йотова.\r\nВицепрезидентът обясни, че заплахите пред сигурността са много и нито една държава по целия свят не може да гарантира нужната сигурност самостоятелно. „И европейските институции все още не могат да намерят правилните решения на всички конфликти. За съжаление, все още сме на етап, в който службите за сигурност буквално си кътат информацията и не искат да я предоставят на своите колеги“, каза Йотова.\r\nКато една от най-големите грешки по отношение на мигрантската политика на Европа тя посочи превръщането на европейски територии в т.нар. горещи точки. Това са онези пунктове в градове от страните от външната граница на Европейския съюз – най-вече България и Гърция, където като пристигнат бежанците, се извършва нотификация, снемат им се отпечатъците и т.н., за да се разбере кой пристига на европейска територия. „Нашето предложение беше друго – тези пунктове да бъдат още в транзитните държави – там, където са големите лагери от бежанци емигранти преди да тръгнат към Европа, и още на това място да се знае кои са всъщност хората, които мигрират. За съжаление, ние ги допуснахме на европейска територия, а се оказа, че нито финансово, нито икономически, нито социално сме готови за тях“, каза вицепрезидентът и обясни, че чак сега се е заговорило, че това било грешка. „Едва сега в програмната си реч новият френски президент г-н Макрон каза, че това не е правилно и трябва да се върви в друга посока“, каза още Йотова.\r\nТя коментира и темата за отбранителната ограда с Турция, като обясни, че европейските институции са зле настроени към нейното изграждане. От думите й стана ясно, че липсата на финансиране идва още от 2013 г., когато се е изчислявало колко трябва да получава България за сигурността на своите граници и това е станало въз основа на данни от 2011 г. „А като погледнем назад във времето, ще видим, че през 2011 г. България не е имала проблем с миграцията“, каза още Йотова и изрази надеждата си, че в края на 2020 г. с гласуването на новия бюджет на страната ни вече ще ѝ бъде отчетено място като външна граница на съюза и ще ѝ бъдат заделени повече средства за сигурността.\r\nВицепрезидентът коментира и темата за предстоящото Българско председателство на Съвета на ЕС, като обясни, че по време на него България ще трябва да балансира крайните позиции по Дъблинското споразумение. Тя уточни, че последните решения от него не са добри за страната ни, защото голяма част от хората, които влизат у нас, не искат да остават тук, а това не се отчита. „Нашите министри ще трябва да предлагат как да се балансират и различните позиции – тази на Вишеградската четворка и европейската позиция, които са в двете крайности. При нас, българите, много малко се говори по тази тема“, каза още Йотова.\r\nЦветилена СИМЕОНОВА", "date": "2017.10.26", "title": "Вицепрезидентът Илияна Йотова разговаря със студенти от УНСС по темата за отбранителната система на ЕС (ОБЗОР)"}
{"url": "http://www.focus-news.net/news/2017/10/26/2450547/the-guardian-prehodniyat-period-za-brekzit-mozhe-da-bade-ogranichen-na-20-mesetsa.html", "text": "Европейският съюз може да предложи на британския премиер Тереза Мей да съкрати периода на прилагане на споразумението за Брекзит на 20 месеца, съобщава The Guardian, като се позова на източници от Брюксел. \r\nВ речта си във Флоренция премиерът официално поиска срок от „около две години“, който да смекчи излизането на Кралството от Съюза през март 2019 г. и по време на който Островът ще остане част от единния пазар и митническия съюз. \r\nВъпреки това високопоставени чиновници в ЕС вярват, че в договорката може да бъде заложена датата 31 декември като срок за напускане на правните структури на блока. \r\nРешения все още не са взети, а останалите 27 страни-членки предстои да обсъди условията за преходния период, пише изданието.  Калина Жекова", "date": "2017.10.26", "title": "The Guardian: Преходният период за Брекзит може да бъде ограничен на 20 месеца"}
{"url": "http://www.focus-news.net/news/2017/10/26/2450548/kommersant-vpisvat-indiya-v-amerikanskiya-triagalnik.html", "text": "Държавният секретар на САЩ Рекс Тилърсън посети Индия, която стана финалната точка в турнето му в Близкия изток и Азия. Преговорите в Делхи станаха отправна точка за радикална промяна в политиката на САЩ в стратегически важния регион. Пакистан отстъпва на Индия мястото на ключов съюзник на Вашингтон. Утвърждаването на централната роля на САЩ в Южна Азия трябва да способства формирането на нов триъгълник Вашингтон – Делхи – Кабул. Американските стратези представят това като противовес на триъгълника Москва – Пекин – Исламабад. Преди пристигането на Тилърсън Делхи посети президентът на Афганистан Ашраф Гани, който обвинява Русия в тайна подкрепа за талибаните, пише „Коммерсант“. Калина Жекова", "date": "2017.10.26", "title": "„Коммерсант“: Вписват Индия в американския триъгълник"}
{"url": "http://www.focus-news.net/news/2017/10/26/2450549/ukrainski-deputat-postrada-pri-vzriv-v-tsentara-na-kiev-obzor.html", "text": "Украински депутат пострада при взрив в центъра на Киев. Игор Мосийчук, народен представител от Радикалната партия на Украйна във Върховната Рада, е сред четиримата ранени при експлозията, която отнела живота на един човек. По данни на местните власти, загиналият е телохранител на депутата.  \r\nЕксплозията е станала в центъра на украинската столица, пред студиото на телевизия „Еспресо“, където Мосийчук е давал интервю. Взривно устройство, заложено близо до паркиран на улицата скутер, се е задействало когато политикът е излизал от сградата. \r\nПо данни на украинското вътрешно министерство, един човек е загинал по пътя за болницата, а други трима са ранени. Според Радикалната партия на Украйна, при взрива е загинал охранителят на депутата. \r\nСъстоянието на ранения украински депутат от Радикалната партия на Украйна Игор Мосийчук е тежко, но е без опасност за живота, съобщи лидерът на партията Олег Ляшко. Той е получил наранявания в корема и лицето и е претърпял операция. \r\nСред пострадалите е политологът Виталий Бала, който също е в тежко състояние. \r\nМВР на Украйна квалифицира взрива като терористичен акт. Междувременно, Антон Герашченко - съветник на украинския вътрешен министър, оповести че сред версиите, които се разглеждат за експлозията, са действия на руските спецслужби. „Една от версиите на следствието са действия на руските спецслужби в посока на дестабилизиране на общественополитическата ситуация“, се казва в съобщение, публикувано на страницата му във „Фейсбук“. \r\nСпоред лидера на Радикалната партия на Украйна опитът за убийство на украинския депутат е свързан с професионалната му дейност и политическите му убеждения. Очевидно е, че това е работа на вражеските тайни служби, се казва в изявление на Ляшко, публикувано във Фейсбук, в което намеква за руска следа в покушението.", "date": "2017.10.26", "title": "Украински депутат пострада при взрив в центъра на Киев (ОБЗОР)"}
{"url": "http://www.focus-news.net/news/2017/10/26/2450550/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Телевизионната водеща Ксения Собчак отново заяви, че е готова да оттегли кандидатурата си за президентските избори в Русия, ако в тях бъде допуснат за участие критикът на Кремъл Алексей Навални. Навални на свой ред предлага на своите привърженици и потенциални избиратели да игнорират изборите, ако той не бъде регистриран. Председателят на Централната избирателна комисия Ела Памфилова обаче не веднъж даде да се разбере, че регистрирането на основателя на Фонда за борба с корупцията не стои като възможност. Съдбата на Навални изглежда може да се промени само вследствие на внезапно политическо решение, прието на върха под въздействието на също толкова внезапно променила се конюнктура, пише „Независимая газета“. \r\nЗащо властта така и не иска да допусне Навални на изборите? Официалният отговор на този въпрос е ясен. За властите той е осъден углавен престъпник. Ако се изхожда от това, то на регистрацията на Навални в качеството на кандидат за президент пречи не управляващият политически елит, на който той се противопоставя, а руското законодателство, стоящо над всеки елит. \r\nМежду другото, има основания да се предполага, че в условията на доминация в страната на една политическа сила законодателната и още повече законоприлагащата практика са подчинени на нейните интереси, основен от които е съхраняването на властта. Ако Навални застрашава тези интереси, то той става углавен престъпник, в съответствие с действащите норми, по решение на съда, пише руският вестник. \r\nПутин помилва ръководителите на меджлиса на кримските татари, осъдени за сепаратизъм и организиране на безредици. Ахтем Чийгоз и Илми Умеров са освободени и изпратени в Турция, а в четвъртък се очаква да пристигнат в Украйна. Турският президент Реджеп Тайип Ердоган, който изигра в тази история важна роля, доказа, че може да посредничи успешно между Москва и Киев. Има ли шансове сега от украинските затвори да излязат и проруските политически затворници, пише „Взгляд“. Анализаторът Ростислав Ищенко не изключва помилването на Чийгоз и Умеров да е част от именно такъв обмен. „Ако се вземат под внимание изказванията на украинския президент, то напълно възможно е Путин и Ердоган да са се договорили за това Турция да получи тези двама кримски татари, а ние да получим освобождаването на някого от Украйна“, каза анализаторът. \r\nВисокопоставени чиновници в Киев засега не дават потвърждение на тази версия и твърдят, че самите те се губят в догадки именно каква изгода има Москва от освобождаването на Чийгоз и Умеров, пише „Взгляд“. \r\nДържавният секретар на САЩ Рекс Тилърсън посети Индия, която стана финалната точка в турнето му в Близкия изток и Азия. Преговорите в Делхи станаха отправна точка за радикална промяна в политиката на САЩ в стратегически важния регион. Пакистан отстъпва на Индия мястото на ключов съюзник на Вашингтон. Утвърждаването на централната роля на САЩ в Южна Азия трябва да способства формирането на нов триъгълник Вашингтон – Делхи – Кабул. Американските стратези представят това като противовес на триъгълника Москва – Пекин – Исламабад. Преди пристигането на Тилърсън Делхи посети президентът на Афганистан Ашраф Гани, който обвинява Русия в тайна подкрепа за талибаните, пише „Коммерсант“.", "date": "2017.10.26", "title": "Преглед на някои от основните теми в руския печат (Агенция \"Фокус\")"}
{"url": "http://www.focus-news.net/news/2017/10/26/2450551/the-times-vatreshniyat-krag-na-putin-e-natrupal-bogatstvo-vazlizashto-na-24-mlrd-dolara.html", "text": "Вътрешният кръг на президента на Русия Владимир Путин е натрупал богатство, възлизащо на 24 млрд. долара, пише The Times. Според доклад на Проекта за докладване на организираната престъпност и корупцията (OCCRP) роднина на Путин с официална заплата от 700 долара месечно е натрупал лично богатство в размер на 573 милиона долара. \r\nСпоред данните, 49-годишният Михаил Шеломов, син на племенницата на Путин Любов Шеломова, държи по-голямата част от богатството му в акции в огромни корпорации, свързани с вътрешния кръг на президента, докато официалната му заплата е 700 долара месечно. Разследващите журналисти сочат Шеломов като един от тримата приближени на държавния глава, които държат огромен капитал, но остават извън полезрението на обществеността. \r\nВъв вътрешния кръг на Путин влизат членове на семейството, приятели и приятели, станали членове на семейството. Той не включва директорите на държавни компании или политици. Калина Жекова", "date": "2017.10.26", "title": "The Times: Вътрешният кръг на Путин е натрупал богатство, възлизащо на 24 млрд. долара"}
{"url": "http://www.focus-news.net/news/2017/10/26/2450552/cnn-es-gubi-prestizh-zaradi-turtsiya.html", "text": "Резултатът от референдума от април т.г. развърза ръцете на турския президент Реджеп Тайип Ердоган да разшири репресиите над критиците, журналистите, малцинствата отвъд арестите на хора, свързани с движението на Гюлен, когото обвинява за дирижирането на провалилия се преврат от юли миналата година. \r\nВ отговор на това, Европейският съюз, с който Турция преговаря за членство от 2005 г., сега \"обмисля дали да отреже и преориентира предприсъединителните фондове. \r\nТова би могло да сигнализира съществена промяна в стратегията спрямо Турция - отдавнашен ключов партньор на ЕС. В същото време предпазливостта, с която подхожда, разкрива също нежеланието на европейските лидери да повлияят на сътрудничеството в някои конкретни сфери - от сигурността до миграцията - риск, за който Ердоган не забравя да им напомни, коментира CNN. \r\nОтстъпвайки преценката за действията на турския президент на международни организации, или чакайки Ердоган да реализира заплахите, отправени по време на кампанията, а именно да инициира референдум за \"Трекзит\" и да върне смъртната присъда, ЕС бяга от отговорност и губи престиж. Калина Жекова", "date": "2017.10.26", "title": "CNN: ЕС губи престиж заради Турция"}
{"url": "http://www.focus-news.net/news/2017/10/26/2450553/pregled-na-mezhdunarodnite-novini-do-6-chasa-agentsiya-fokus.html", "text": "Украински депутат пострада при взрив в центъра на Киев. Игор Мосийчук, народен представител от Радикалната партия на Украйна във Върховната Рада, е сред четиримата ранени при експлозията, която отнела живота на един човек. По данни на местните власти, загиналият е телохранител на депутата.  \r\nЕксплозията е станала в центъра на украинската столица, пред студиото на телевизия „Еспресо“, където Мосийчук е давал интервю. Взривно устройство, заложено близо до паркиран на улицата скутер, се е задействало когато политикът е излизал от сградата. \r\nПо данни на украинското вътрешно министерство, един човек е загинал по пътя за болницата, а други трима са ранени. Според Радикалната партия на Украйна, при взрива е загинал охранителят на депутата. \r\nСъстоянието на ранения украински депутат от Радикалната партия на Украйна Игор Мосийчук е тежко, но е без опасност за живота, съобщи лидерът на партията Олег Ляшко. Той е получил наранявания в корема и лицето и е претърпял операция. \r\nСред пострадалите е политологът Виталий Бала, който също е в тежко състояние. \r\nМВР на Украйна квалифицира взрива като терористичен акт. Междувременно, Антон Герашченко - съветник на украинския вътрешен министър, оповести че сред версиите, които се разглеждат за експлозията, са действия на руските спецслужби. „Една от версиите на следствието са действия на руските спецслужби в посока на дестабилизиране на общественополитическата ситуация“, се казва в съобщение, публикувано на страницата му във „Фейсбук“. Испанските власти не оставят друг избор на Каталуния, освен да обяви независимост и да се провъзгласи за отделна република, предупреди каталунският вицепремиер Ориол Хункерас, цитиран от Fox News. Хункерас заяви, че партията му, влизаща в управляващата в автономния испански регион коалиция, отхвърля възможността за предсрочни регионални избори като вариант за изход от политическата безизходица, тъй като според него каталунците вече са избрали независимостта. По думите му, неговата партия ще работи в посока на изграждането на нова република, тъй като има демократичен мандат за основаването на такава. Той настоя, че говори само от името на своята Републиканска партия, а не от името на регионалното правителство. \r\nВ четвъртък лидерът на Каталуния Карлес Пучдемон ще участва в ключова сесия на регионалния парламент. На нея ръководството на региона ще решава следващите си стъпки в конфронтацията с испанското правителство, след като Мадрид взе решение да задейства процедурите за суспендиране на автономията на Каталуния. Мерките ще се гласуват от испанския Сената в петък. Трите германски партии, търсещи възможности за съставяне на коалиция, в четвъртък ще се сблъскат с ранно изпитание пред готовността им към компромиси, коментира Reuters. Те ще опитат да синхронизират позицията си по спорните въпроси за имиграцията и политиката за предоставяне на политическо убежище. \r\nГерманският канцлер Ангела Меркел опитва да сглоби трипартийна коалиция, след като партията й понесе тежки загуби на изборите преди три седмици – загуби, които дори някои от нейните партньори приписват на нейната политика за бежанците. \r\nГерманският демографски пейзаж се промени заедно с решението й да отвори границите за над един милион мигранти, бягащи от войните в Близкия изток и Африка. \r\nДокато някои приветстваха този ход като хуманитарен акт, той намери твърде слаба подкрепа в нейния лагер, където мнозина обвиняват Меркел за последвалото увеличение в подкрепата за антиимиграционно настроената партия „Алтернатива за Германия“, която отне места от нейния блок. \r\nБаварската партия Християн-социален съюз настоява за налагане на ограничение върху броя на бежанците, което Меркел отхвърля като неконституционно. Зелените пък се противопоставят на това, което виждат като водено от популистки подбуди затягане на правилата за предоставяне на политическо убежище. \r\nС оглед на разделенията лидерът на „Свободни демократи“  Кристиан Линднер предупреждава, че преговорите може бързо да прераснат в конфликт със Зелените по чувствителния въпрос за разрешаването на имигрантите в Германия да се съберат със семействата си на немска територия. Съд в Турция пусна под гаранция осем активисти за защита правата на човека, включително директора на „Амнести интернешънъл“ за Турция Идил Есер, в очакване на присъдата, предаде Reuters. Делото се води срещу общо 11 активисти, сред които двама граждани на Германия и Швеция. Те са обвинени във връзки с Кюрдската работническа партия (ПКК) и с мрежата на базирания в САЩ духовник Фетхуллах Гюлен, когото турският лидер обвинява в дирижирането на миналогодишния опит за преврат. Двама от правозащитниците вече бяха освободени под гаранция в рамките на процеса. \r\nСледващото слушане е насрочено за 22 ноември. Ако бъдат признати за виновни, обвиняемите може да получат до 15 години затвор. Хиляди пенсионери, живеещи на ръба на бедността, излязоха на протест по улиците на Сараево с искане за 10-процентно увеличение на пенсиите, предаде Reuters. Близо две трети от пенсионерите във Федерация Босна и Херцеговина преживяват с минимална пенсия в размер на 326 босненски марки ($196) месечно, а средната пенсия възлиза на 370 марки. Средната работна заплата от 870 марки. Пенсионерите в босненския регион са пет пъти повече от работещите. Правителството, което готви план за цялостна реформа в пенсионната система, се затруднява да извършва плащанията навреме. Пенсиите не са увеличавани от 2015 г. Полицията в Унгария арестува пакистански наемен убиец, издирван от Интерпол за убийството на 70 души в родината му, предаде AFP. 35-годишният пакистанец е бил заловен във вторник сред група имигранти, опитващи се да достигнат Австрия. В изявление на австрийската полиция се посочва, че групата е била спряна в района на Боли, на 175 км южно от Будапеща, в близост до границата с Хърватия и Сърбия. Вътрешният кръг на президента на Русия Владимир Путин е натрупал богатство, възлизащо на 24 млрд. долара, пише The Times. Според доклад на Проекта за докладване на организираната престъпност и корупцията (OCCRP) роднина на Путин с официална заплата от 700 долара месечно е натрупал лично богатство в размер на 573 милиона долара. \r\nСпоред данните, 49-годишният Михаил Шеломов, син на племенницата на Путин Любов Шеломова, държи по-голямата част от богатството му в акции в огромни корпорации, свързани с вътрешния кръг на президента, докато официалната му заплата е 700 долара месечно. Разследващите журналисти сочат Шеломов като един от тримата приближени на държавния глава, които държат огромен капитал, но остават извън полезрението на обществеността. \r\nВъв вътрешния кръг на Путин влизат членове на семейството, приятели и приятели, станали членове на семейството. Той не включва директорите на държавни компании или политици.", "date": "2017.10.26", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2017/10/26/2450554/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Европейският съюз може да предложи на британския премиер Тереза Мей да съкрати периода на прилагане на споразумението за Брекзит на 20 месеца, съобщава The Guardian, като се позова на източници от Брюксел. \r\nВ речта си във Флоренция премиерът официално поиска срок от „около две години“, който да смекчи излизането на Кралството от Съюза през март 2019 г. и по време на който Островът ще остане част от единния пазар и митническия съюз. \r\nВъпреки това високопоставени чиновници в ЕС вярват, че в договорката може да бъде заложена датата 31 декември като срок за напускане на правните структури на блока. \r\nРешения все още не са взети, а останалите 27 страни-членки предстои да обсъди условията за преходния период, пише изданието.  \r\nВицепрезидентът на Каталуния вижда независимостта като единствената останала възможност, пише The Independent. Ориол Хункерас предупреди Испания, че решението й да наложи пряко управление оставя на привържениците на независимостта друг избор, освен да се заеме със създаването на суверенна каталунска държава. Изказването подхранва спекулациите, че в следващите 48 часа може да бъде обявена независимост.  \r\nПреди среща на каталунското правителство Ориол Хункерас заяви, че именно намеренията на централното правителство да суспендира автономията на региона тласка каталунците към отцепване от Испания. Хункерас подчерта, че неговата партия Републиканска левица, влизаща в състава на управляващата коалиция в автономния регион, „ще работи към изграждането на република, тъй като разбира, че има демократичен мандат за създаването на такава“. Той уточни, че говори само от името на своята партия, а не от името на каталунското правителство. \r\nИзказването идва часове след като каталунския лидер Карлес Пучдемон отклони поканата да се яви пред Сената в Мадрид, за да защити инициативата за независимост, докато горната камара на Испанския парламент се готви да одобри плановете да наложи пряко управление над областта, пише изданието. \r\nВътрешният кръг на президента на Русия Владимир Путин е натрупал богатство, възлизащо на 24 млрд. долара, пише The Times. Според доклад на Проекта за докладване на организираната престъпност и корупцията (OCCRP) роднина на Путин с официална заплата от 700 долара месечно е натрупал лично богатство в размер на 573 милиона долара. \r\nСпоред данните, 49-годишният Михаил Шеломов, син на племенницата на Путин Любов Шеломова, държи по-голямата част от богатството му в акции в огромни корпорации, свързани с вътрешния кръг на президента, докато официалната му заплата е 700 долара месечно. Разследващите журналисти сочат Шеломов като един от тримата приближени на държавния глава, които държат огромен капитал, но остават извън полезрението на обществеността. \r\nВъв вътрешния кръг на Путин влизат членове на семейството, приятели и приятели, станали членове на семейството. Той не включва директорите на държавни компании или политици.", "date": "2017.10.26", "title": "Преглед на някои от основните теми в британския печат (Агенция \"Фокус\")"}
{"url": "http://www.focus-news.net/news/2017/10/26/2450555/parlamentat-preporacha-po-dobra-koordinatsiya-mezhdu-vedomstvata-i-izvarshvane-monitoring-na-kachestvoto-na-piteynata-voda-obzor.html", "text": "Парламентът препоръча по-добра координация между ведомствата и извършване мониторинг на качеството на питейната вода. Препоръката бе направена в Доклада, изготвен от Временната комисия за случаите на радиоактивно замърсяване на питейните води, който Народното събрание прие със 137 гласа „за“, 16 „против“ и 2 „въздържал се“. Депутатите решиха да изпратят приетия доклад до Министерство на здравеопазването, Министерство на регионалното развитие и благоустройството и до Министерство на околната среда и водите. Комисията констатира, че отклоненията на нормите в питейните води са по-чести и периодични. Според Комисията на много места наличните водоизточници черпят вода от един и същи водоносен хоризонт, което силно намалява възможностите за намиране на водоизточник с подходящи за консумация на води от човека, дори при допълнително изграждане на нови водовземни съоръжения. Според експертите, представили становища по въпроса, съществуват различни възможности за решаване на проблема като пречистване на сега използваните подземни водни тела, търсене на нови такива в близост до населеното място и други. Всички посочени начини изискват сериозни конкретни технически задания, предпроектни проучвания и сериозни инвестиции, които често не са по силите на съответните ВиК дружествата и общините.  В рамките на дебата говорителят на БСП Елена Йончева посочи, че Комисията за уран във водата препоръчва да не се укрива информация от гражданите, когато водата е заразена и това представлява риск, какъвто е случаят в Хасково. Тя обърна внимание, че Временната комисия за случаите на радиоактивно замърсяване в питейните води не е предоставила изследванията на БАН за състоянието на водата в Хасково.  Председателят на Временната комисия от „Обединени патриоти“ Георги Колев посочи, че оглавяваната от него комисия е поискала информация от БАН за изследванията на водата в Хасково, но в момента върви проверка на главния прокурор. Александър Ненков от ГЕРБ подчерта, че в момента, в който РЗИ е установила наличие на уран във водата, е препоръчала на ВиК да спре водоснабдяването. Според него хората остават с впечатление, че някои институции крият нещо от тях и не отива на някои народни представители да правят подобни внушения.„Фокус“ припомня: \r\nПо предложение на БСП на 28 април Народното събрание създаде Временна комисия за установяване на радиоактивно замърсяване на питейните води в страната. Идеята на комисията бе да предложи законодателни промени, действия и мерки за преодоляване на съществуващите рискове и заплахи за околната среда, живота и здравето на гражданите. В състава на Комисията влязоха 10 депутати, по двама от парламентарна група. За председател на Комисията бе избран Георги Колев от „Обединени патриоти“, а за членове: Станислав Нечев и Александър Ненков от ГЕРБ, Манол Генов и Атанас Костадинов от БСП, Джевдет Чакъров и Джейхан Ибрямов от ДПС, Полина Христова и Андон Дончев от „Воля“ и Йордан Апостолов от „Обединени патриоти“. По предложение на ГЕРБ комисията се избира за срок от 2 месеца, а не 3, както предлагаха от БСП.  На 21 юни народните представители удължиха срока за работа на Временната комисия за установяване на потенциално опасните и конкретни случаи на радиоактивното замърсяване на питейни води до 30 септември. Мотив за удължаването на срока е, че досега действащият срок от 2 месеца не е достатъчен за разглеждане на лабораторни резултати от анализи на водните проби, за които се изисква технологично време, в някои случаи до един месец.\r\nДеница КИТАНОВА", "date": "2017.10.26", "title": "Парламентът препоръча по-добра координация между ведомствата и извършване мониторинг на качеството на питейната вода (ОБЗОР)"}
{"url": "http://www.focus-news.net/news/2017/10/26/2450556/severnokoreyski-diplomat-zaplahata-za-yadreno-izpitanie-v-atmosferata-tryabva-da-se-priema-bukvalno.html", "text": "Отправената наскоро от севернокорейския външен министър заплаха за ядрено изпитание над Тихия океан трябва да се приема буквално, заяви високопоставен севернокорейски дипломат пред CNN. „Външният министър е много добре запознат с намеренията на нашия върховен лидер, така че смятам, че трябва да приемате думите му буквално“, каза Ри Йонг Пил. \r\nНа фона на обтегнатите отношения със САЩ, министърът на външните работи на Северна Корея Ри Йонг-хо заяви миналия месец, че Пхенян може да обмисли най-мощната детонация на водородна бомба над Тихия океан. \r\nИзказването на министъра дойде след предупреждението на американския президент Доналд Тръмп към КНДР, която работи в посока на разработка на ядрени ракети, способни да достигнат територията на САЩ, че ще бъде унищожена, ако заплаши Америка. Калина Жекова", "date": "2017.10.26", "title": "Севернокорейски дипломат: Заплахата за ядрено изпитание в атмосферата трябва да се приема „буквално“"}
{"url": "http://www.focus-news.net/news/2017/10/26/2450557/germaniya-privetstva-reshenieto-na-sada-v-istanbul-da-osvobodi-pod-garantsiya-osem-pravozashtitnitsi.html", "text": "Министърът на Външните работи на Германия Зигмар Габриел приветства решението на съда в Истанбул да освободи под гаранция осем активисти за правата на човека, сред които германски гражданин, обвинявани от турските власти във връзки с терористи, предаде РИА Новости. „Щастлив съм, че съдът в Истанбул освободи Петер Щойтнер. Това е обнадеждаващ признак“, се казва в изявление на Габриел В него той подчерта, че решението не променя факта, че други граждани на Германия са държани в Турция по „неясни причини“. \r\nПрез февруари в Истанбул за „пропаганда на тероризъм“ бе арестуван германският журналист Дениз Юджел. През май по аналогични обвинения бе задържана германската журналистка Мешале Толу. Калина Жекова", "date": "2017.10.26", "title": "Германия приветства решението на съда в Истанбул да освободи под гаранция осем правозащитници"}
{"url": "http://www.focus-news.net/news/2017/10/26/2450558/reuters-kamarata-na-predstavitelite-na-sasht-prie-novi-sanktsii-sreshtu-hizbulla.html", "text": "Камарата на представителите на САЩ подкрепи въвеждането на нови санкции срещу ливанската шиитска групировка „Хизбулла“, получаваща подкрепа от Иран, предаде Reuters. Новите санкции бяха приети единодушно. По-късно Камарата ще гласува друг закон, налагащ допълнителни санкции срещу Иран заради ракетната й програма. \r\nСанкциите са част от усилията да се засили натискът върху Техеран без да се прибягва до отказ от международно споразумение за иранската ядрена програма. По-рано този месец американският президент Доналд Тръмп заяви, че не би потвърдил, че Иран спазва споразумението и заплаши, че може да прекрати сделката. Калина Жекова", "date": "2017.10.26", "title": "Reuters: Камарата на представителите на САЩ прие нови санкции срещу „Хизбулла“"}
{"url": "http://www.focus-news.net/news/2017/10/26/2450559/aktualna-patna-obstanovka.html", "text": "В сила са ограничения за товарни автомобили, съобщиха от пресцентъра на Агенция „Пътна инфраструктура”. Целогодишно за периода на официалните празници: последния работен ден преди празници – от 16:00 часа до 20:00 часа и последния почивен (празничен) ден – от 14.00 до 20.00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n-\tАвтомагистралите; \r\n-\tпът I-1 с. Ребърково-Ботевград, като движението се пренасочва по път II-16 Ребърково-Своге-София;\r\n-\tпът I-1 Благоевград-ГКПП „Кулата“;\r\n-\tпът I-4 п. в. „Коритна“-Велико Търново-Шумен;\r\n-\tпът I-5 Русе-Велико Търново;\r\n-\tпът I-8 ГКПП „Калотина“-София;\r\n-\tпът I-9 Варна-Бургас;\r\n-\tпът II-18 Околовръстен път София;\r\n-\tпът II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“: няма ограничения.\r\nАМ „Хемус“: област Варна: движението по АМ „Хемус“ в участъка Девня – Повеляново от км 400+800 до км 407+100 се осъществява двупосочно в едно платно в посока София поради ремонтни дейности. Затворено за движение е платното в посока Варна. Движението е двупосочно в платното в посока София при км 399+900 като се връща обратно в платното в посока Варна при км 407+500. \r\nОграничено е включването на пътен възел \"Девня\" при км 402+100 и на пътен възел \"Повеляново\" при км 407+100, като движението е пренасочено по път I-2 Девня – Варна на пътен възел \"Неофит Рилски\" при км 392+300. Ограничено е качването на пътен възел \"Девня\" при км 402+100, като движението е пренасочено по път I-2 Девня – Варна и се включва в АМ Хемус на  пътен възел \"Слънчево\" при км 412+500. Срок до 15.12.2017 г. \r\nобласт София: ограничено е движението в посока София от км 29+860 до км 35+150, поради ремонтни дейности по виадукта на км 33+600 и лява тръба на пътен тунел „Витиня”. Движението се осъществява двупосочно в платното посока Варна. По виадукта на км 33+600 и в пътен тунел „Витиня” аварийна лента е затворена и автомобилите се движат в активна и изпреварваща ленти. Срок до 30.11.2017 г.; ограничено е движението в посока Варна от км 34+300 до км 39+720, поради ремонтни дейности по виадуктите при км 35+760 и км 37+520. Движението се осъществява двупосочно в лявото платно, като са обособени две ленти в посока София и една в посока Варна. Срок до 30.11. 2017 г.; ограничено движението в посока София от км 49+000 до км 53+880, поради ремонтни дейности по виадукт на км 51+360. Движението се осъществява двупосочно в платното посока Варна. Срок до 30.10.2017 г.\r\nЗа тежкотоварни МПС с технически допустима максимална маса над 10 тона:\r\nОграничено е движението на МПС над 10 т в посока Варна от км 30+260 до км 47+060, поради ремонтни дейности по виадуктите при км 35+760 и км 37+520. \r\nОбходен маршрут: Движението се отклонява по път I-1 и път II-17 от п.в. \"Витинска река\" при км 30+260 до п.в. Ботевград при км 47+060. Срок до 30.11.2017 г.\r\nОграничено е движението на МПС над 10 т по АМ \"Хемус\" в посока София от км 35+450 до км 30+260, поради ремонтни дейности по виадукти при км 33+600 и тунел „Витиня“. \r\nОбходен маршрут: Движението се отклонява при км 35+450 /временна пътна връзка/ по път I-1, след което се връща по АМ \"Хемус\" на км 30+260 при п.в. \"Витинска река\". Срок до 30.11.2017 г.\r\nЗа МПС над 10 тона, се предвижда следният обходен маршрут:\r\nПът I-1 – път II-16 при с. Ребърково - гр. Своге - гр. София;\r\nСрокът на действие на ВОБД следва да приключи най-късно до 30.11.2017 г; \r\nПри виадукта над с. Потоп посока Варна от км 16+760 до км 19+690 – движение с повишено внимание, поради ремонтно-възстановителни дейности в аварийната лента на виадукт при км 19+250. Срок до 12.01.2018 г.; \r\nобласт Шумен: Движението в участъка от гр. Каспичан до с. Невша в посока Варна се осъществява в едната лента поради ръчно и машинно косене. Срок до 27.10.2017 г.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: област София:  Ограничено е движението в посока Благоевград от км 5+412 до км 11+750 поради ремонтни дейности в дясното платно при км 8+360. Движението се осъществява двупосочно в лявото платно /посока София/, като в участъка от км 8+160 до км 9+580 от понеделник до петък и в неделя от 06:00 часа до 09:00 часа се обособява една лента за движение в посока Благоевград и две ленти в посока София. В дните от понеделник до петък от 16:00 часа до 19:00 часа – една лента в посока София и две ленти в посока Благоевград от км 8+210 до км 9+430. През останалата част на денонощията, включително и съботните дни от км 8+210 до км 9+430 – една лента в посока София и една лента в посока Благоевград. Скоростта на движение се ограничава до 50 км/ч. Срок до 10.11.2017 г.:\r\nПроходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Петрохан” - забранен за МПС над 12 т;\r\n- „Републиката“ - забранен за МПС над 12 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Видин: Поради техническа профилактика на Дунав мост 2 при Видин-Калафат временно се ограничава движението на всички превозни средства, преминаващи в двете посоки  на движение по съоръжението на 27.10.2017 г. от 09:00 часа до 11:00 часа. област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област София: Забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 01.09.2018 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2018 г.; от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т. Срок 13.09.2018 г.; област Перник: ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 до г-ца с област Перник – забранено движението на товарни МПС над 15 т.; област Кюстендил: км 355+564, пътен възел Кочериново движение с повишено внимание поради превоз и преминаване на влекачи с ремаркета с греди с дължина 32 м. Превозът ще бъде само през делнични дни, през светлата част на денонощието от 9,00 до 16,00 часа и няма да се извършва при намалена видимост и лоши атмосферни условия. Влекачите преминават по временен бетонов път, като след преминаването постоянната организация се възстановява. Движението ще е сигнализирано с пътни знаци съгласно одобрен проект за ВОБД. Срок до 30.11.2017 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма ограничения.\r\n- път І-3 Гара Бяла-Плевен-Луковит-Коритна-Ябланица-Ботевград: област Ловеч: от 139+880 до км 140+237 в гр. Луковит – движение в една лента поради ремонт на пътната настилка. СМР се извършва с отбиване на движението, като лентите за движение посока Русе - София се затварят и движението се прехвърля с обходен маршрут по ул.“Васил Левски”. Лентата за движение посока София - Русе се запазва по ул. “Възраждане” като се организира еднопосочно движение. Водачите да се движат със съобразена скорост и повишено внимание. Срок до 31.10.2017 г.; област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2018 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 31.10.2017 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: от км 149+860 до км 150+920 – движение с повишено внимание, поради реконструкция при кръстовище „Шиваров мост“ на територията на гр. Габрово. Срок до 31.10.2017 г.; движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.03.2018 г.; област Хасково: Димитровград – Хасково в работен участък 1 от 284+400 до км 288+505 – движение в едно платно, поради ремонтни дейности на асфалтовата настилка. Срок до 18.12.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с. Манастир/-път ІІІ-507-Г.Войводино-Мост- Чифлик-Кърджали.; надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 30.10.2017 г.; област Русе: разклон Борово-кръгово кръстовище Бяла от км 44+660 до км 54+270 –  ремонтни дейности по асфалтовата настилка. Ограничение на скоростта 40 км/ч. Движението се регулира от сигналисти. Срок до 30.11.2017 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: област Сливен: от км 412+700 до км 421+000 Трапоклово-п.в. Петолъчката – ремонт асфалтова настилка. Срок до 31.10.2017 г.; област Кюстендил: Движението по път I-6 „Граница Македония-Гърляно-о.п.Кюстендил-Радомир-Перник-София“ в участъка от ГКПП Гюешево до гр. Кюстендил от км 0+375 до км 25+000 се осъществява с повишено внимание поради полагане на хоризонтална напречна маркировка. Сигнализирано с необходимите пътни знаци. Срок до 26.10.2017 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2018 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Бургас: Варна-Бургас при км 184+258 – движението на МПС се провежда при стеснение на платното за движение и намалена скорост до 40 км/ч., като работният участък е върху лявата пътна лента. Срок до 31.10.2017 г.; движението в участъка Ахелой – Поморие от км 212+000 до км 217+000 се осъществява с повишено внимание поради рязане на дървета. Срок до 17.11.2017 г.; движението в участъка Ахелой – Поморие от км 212+000 до км 217+000 се осъществява с повишено внимание поради извършване на основен ремонт „Реконструкция на път I-9 „Варна-Сл.бряг-Бургас” с изграждане на второ платно от км 210+862 до км 215+629. Движението е регулирано с пътни знаци. Срок до 01.05.2018 г. област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 01.12.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 01.12.2017 г.;  (ВОД): \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът III-198: Движението по път III-198 Гоце Делчев – Катунци – Петрич в участъка на с. Горно Спанчево при км 38+380 се осъществява в лявата лента поради разрушена подпорна стена с дължина 15 метра, дясното платно за движение е подкопано. Движението е урегулирано с необходимите пътни знаци. Срок до 31.10.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.10.2017 г. \r\nОПУ-Бургас:\r\nВременно са въведени следните ограничения за движение на МПС:\r\nПът II-79: Временно движението на МПС над 10 т по път II-79 Средец – Бургас в участъка от Бургас до Константиново е ограничено. Шофьорите на МПС над 10 т да се движат с повишено внимание и съобразена скорост по обходен маршрут: път II-53 Средец - разклон с. Малина, път III-795 с. Малина - Карнобат, път I-6 Карнобат - Бургас. Срок до 26.10.2017 г.\r\nПът III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок до 31.10.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nПът III-7907 от км 8+800 до км 13+000 в участъка Полски извор-Братово е ограничено движението поради наводнен пътен участък. Срок до 8.00 ч. на 26.10.2017 г.\r\nПът III-9008 от км 11+100 до км 13+000 в участъка Долно Езерово-Братово е ограничено движението поради наводнен пътен участък. Срок до 8.00 ч. на 26.10.2017 г.\r\nРемонтни дейности: \r\nПът III-795 Детелина-Карнобат от км 49+000 до км 53+000 в участъка – ремонтни дейности по асфалтовата настилка. Срок до 31.10.2017 г.; път III-7306 Лозарево-Черница от км 0+000 до км 5+000 в участъка и от км 12+300 до км 19+100 в участъка Сунгурларе-Мараш – почистване на окопи и рязане на храсти. Срок до 31.10.2017 г.; път III-7306 Чубра-Мараш от км 19+100 до км 19+300 – ремонтни дейности на асфалтовата настилка. Движение с повишено внимание. Срок до 31.10.2017 г\r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-27: Движението по път II-27 Изворник-Ст.Караджа-Червенци при км 33+163 се осъществява с повишено внимание поради ремонт на съоръжение. Движението е в свободната лента съобразно създадената организация на движение. Срок до 27.10.2017 г.\r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път III-904 Старо Оряхово-Гроздьово от км 0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.; път III-904 Старо Оряхово-Гроздьово от км 23+403 до км 41+705 – частични ремонтни дейности. Движението на МПС се осъществява в свободната лента. Срок до 17.12.2018 г.; \r\nОПУ-Велико Търново:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. \r\nОбходен маршрут: Котленски проход. Срок до 15.11.2017 г.\r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nПът ІІІ-5003: Ограничено е движението по път ІІІ-5003 Поликраище – Янтра при км 3+443 поради ремонт на ж.п. прелез. \r\nОбходен маршрут: по път ІІ-53 Поликраище - Първомайци, по път VTR 1054 Правда - Янтра и обратно. Срок до 27.10.2017 г.\r\nРемонтни дейности: няма.\r\nОПУ-Видин:\r\nВременно са въведени следните ограничения за движение на МПС: \r\nОграничено е движението за МПС над 12 т. по път III-114 от км 22+000 до км 43+066 между с.Динково и с.Ружинци поради частичен ремонт на асфалтова настилка.  Обходните маршрути са както следва: Посока Видин-Монтана-По път Е-79, път II-11,при п.к. Добри дол с път III-112-движението продължава по път II-11 през гр.Лом- до кръстовище с път II-81/Лом-Монтана/- по път II-81 посока Монтана.\r\nЗа движещите се по път II-81 в посока Монтана-Видин: При кръгово кръстовище с път II-11 движението продължава по път II-11 през гр.Лом до кръстовище с път III-112,  по път II-11 посока Видин.\r\nЗа движещите се по път III-114 от км 0+000 до км  43+066/п.к.Ружинци/ с път Е-79 се забранява движението на МПС над 12т.\r\nЗа МПС под 12 т. не важат обходните маршрути. Срок до 20.12.2017 г.;\r\nПът III-1411 с. Слана Бара-Видин при км 24+990 – поради аварийно състояние на мост се ограничава движението за МПС над 5 т. \r\nОбходен маршрут: Видин-път II-14 до пътно кръстовище на км 3+217 през с. Слана Бара до път III-1411. Срок до 29.12.2017 г.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nпът III-1002 Враца-Леденика от км 2+324 до км 3+200 – ограничено движение. Движението се осъществява двупосочно през обходен маршрут по ул. „река Лева“. Срок до 01.11.2017 г.; \r\nпът III-1002 Враца-Леденика от км 0+162 до км 0+632, в град. Враца. Ограничено движение  поради  реконструкция.\r\nОбходен маршрут: ул. \"Христо Ботев\"-ул.Илинден\"-ул.\"Васил Кънчов\"-ул. Христо Ботев\". Срок  до 11.11.2017 г.\r\nпът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът III-101 Враца – Криводол от км 1+000 до км 7+000. Полагане на хоризонтална маркировка. Стесняване на една от лентите за движение. Срок: 30.10.2017 г.\r\nПът III-101 Михайлово-Хайредин-Гложене от км 37+000 до км 65+000 – частични ремонти на асфалтовата настилка. Стесняване на една от лентите за движение. Срок до 25.11.2017 г.; \r\nПът ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 30.11.2017 г.; \r\nПът ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 30.11.2017 г.\r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец. Срок до 31.03.2018 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 31.08.2018 г.\r\nРемонтни дейности: \r\nПът II-44 Драгановци-Габрово от км 14+600 до км 23+978,36 и от км 25+731 до км 28+972.75 – движение в едната лента поради ремонти дейности. Ограничение на скоростта 30 км/ч. Движението се регулира от сигналисти. Срок до 25.12.2017 г.; път III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 31.08.2018 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 31.03.2018 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 разклон Новаково-Добрич от км 25+830 до км 43+515 – рехабилитация. Срок до 31.10.2017 г; път II-97 Околовръстен път на гр. Добрич от км 7+824 до км 16+539 786 – движение в една лента, поради частични ремонтни дейности на асфалтовата настилка. Преминаването се регулира от сигналисти. Срок до 31.10.2017 г. \r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано Пелатиково от км 10+000 до км 14+000 е ограничено движението на товарни автомобили, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок до 30.11.2017 г.\r\nРемонтни дейности: \r\nПът III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.10.2017 г; път III-602 Горна Козница-Мала Фуча от км 12+900 до 22+400 – движение в една лента, поради частични ремонти на пътната настилка, почистване на окопи и попълване на банкети.Сигнализирано с пътни знаци. Срок до 31.10.2017 г.; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок до 30.11.2017 г.\r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост.\r\nРемонтни дейности: \r\nПът III-5904 Крумовград-Ивайловград от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.11.2017 г.\r\nРемонтни дейности:\r\nПът II-35 вход град Троян от км 71+032 до км 72+462 ограничено движение в лявото платно посока /Троян-Ловеч/ поради ремонтни дейности на асфалтовата настилка. Движението се осъществява двупосочно в дясното платно. Срок до 31.10.2017 г.; път III-358 Гложене-Ябланица от км 71+000 до км 76+000 движение с повишено внимание – изсичане на храсти и земни работи. Срок до 31.11.2017 г.; път ІІІ-402 Български извор-Старо село от км 0+000 до км 6+300 движение в една лента в работните участъци поради ремонтни дейности по пътното платно. Срок до 25.11.2017 г.\r\nОПУ-Монтана:\r\nВременно са въведени следните ограничения за движение на МПС: \r\nОграничено движение по път ІІ-81 Монтана-София през проход Петрохан за автомобили над 12 т.\r\nОбходен маршрут: през Своге. Срок до 31.03.2018 г.;\r\nпът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 31.10.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 31.10.2017 г.\r\nРемонтни дейности: \r\nПът ІІІ-102 Бели Мел-Монтана от км 74+000 до км 80+500 – ремонтни дейности на асфалтовата настилка. Ограничение на скоростта в посочения участък е до 40 км/ч. и е обозначено с пътни знаци. Срок до 15.11.2017 г.;\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2018 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: няма\r\nОПУ-Перник:\r\nВременно са въведени следните ограничения за движение на МПС:\r\nПът ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности:\r\nПът III-603: движението по път III-603 Ковачевци – Чепино от км 17+000 до км 25+000 се осъществява с повишено внимание поради частичен ремонт на асфалтова настилка. Стеснена е една от лентите за движение. Движението в района се регулира с пътни знаци. Срок до 27.10.2017 г.\r\nПът II-63: движението по път II-63 Трън – Стрезимировци в участъка от кръстовището за с. Забел до с. Главановци от км 55+600 до км 59+790 се осъществява в една лента поради частични ремонтни дейности на асфалтовата настилка. Водачите да се движат с повишено внимание и съобразена скорост в свободната лента. Срок до 27.10.2017 г.\r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-118 от км 23+057 до км 24+038 /в чертите на гр. Д. Митрополия/ – ограничено движението за всички МПС, поради ремонтни дейности.\r\nОбходен маршрут: през съседни улици в града, съгласно поставената вертикална сигнализация. \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; \r\nПът ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+221 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nПът III-3004 в гр. Долна Митрополия от км 6+199 до км 8+027 – ограничено е движението на всички МПС, поради подмяна на ВИК мрежа. Срок до 01.12.2017 г.\r\nОбходен маршрут: по сигнализирана вътрешна улична мрежа в гр. Д. Митрополия.\r\nРемонтни дейности: няма.   \r\nОПУ-Пловдив: \r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: \r\nПът II-86 Пловдив-Асеновград – движение с повишено внимание съгласно поставените знаци, поради частични ремонтни дейности в банкета. Срок до 20.12.2017 г.; път ІІІ-667 Първомай-Дълбок извор в с. Поройна при км 19+435 /мост над р. Чинар дере/ – движение в една лента съгласно поставена вертикална сигнализация и светофарна уредба, поради ремонтни дейности. Обходен маршрут: през временно изграден път в с. Поройна. Срок до 27.01.2018 г.\r\nОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+659 /с. Бистра-Разград/-– ограничено движение за всички МПС, поради строително-монтажни дейности. През затвореният участък ще се пропускат живущите в населените места Манастирско, Трапище и Бистра поради липса на друга алтернатива за достигане до тях.\r\nОбходен маршрут: Търговище-път II-74-с. Въбел-с. Здравец-с. Подгорица-път II-51 с. Дралфа-с. Чудомир-гр. Лозница-път I-2-Разград и обратно. \r\nЗабележка: През затвореният участък ще се пропускат живущите в населените места Манастирско, Трапище и Бистра, поради липса на друга алтернатива за достигане до тях. Срок до 31.10.2017 г.\r\nРемонтни дейности: \r\nПът II-49 Кубрат-Тутракан от км 79+890 до км 89+100 – частични ремонтни дейности на асфалтовата настилка. Срок до 31.10.2017 г.\r\nОПУ-Русе:\r\nВременно са въведени следните ограничения за движение на МПС: \r\nПът ІІІ–202 Русе-Щръклево-Нисово-Кацелово при км 36+945 – аварийно-възстановителни работи на мост до с. Кацелово при км 36+945 над р. Черни Лом. Ограничено е движението на МПС над 10 тона, като едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Участъкът е сигнализиран. Срок до 01.12.2017 г.\r\nРемонтни дейности: \r\nпът ІІІ-501 Русе-Басарбово при км 5+976 – авариен ремонт на лява тротоарна конзола на мостово съоръжение. Движението на МПС се извършва в едната лента с пропускателен режим. Участъкът е сигнализиран.Въведено е ограничение на скоростта 40 км/ч. Срок до 01.12.2017 г.; \r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание, спрямо поставената временна сигнализация, поради частични ремонтни дейности на асфалтовата настилка. Срок до 21.05.2018 г.; път III-216: Движение с повишено внимание по път Ситово-Дулово в градската част на гр. Дулово от км 29+070 до 30+400 поради технологично фрезоване на асфалтова настилка. Има създадена ВОБД с предупредителни знаци и конуси. Срок до 27.10.2017 г.; път III-235 Окорш-Паисиево-Главиница-Зафирово-М.Преславец в участъка от км 0+000 до км 12+000 – поетапно затваряне на лява и дясна ленти за движение, поради частичен ремонт на асфалтовата настилка и профилиране на банкети. Срок до 31.10.2017 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 30.11.2017 г.\r\nРемонтни дейности: \r\nПът ІІ-48 Котел-Градец при км 43+100 – ремонтни дейности по укрепване на подпорна стена. Срок до 31.10.2017 г.; път II-55 Асеновец-Нова Загора от км 81+000 до км 86+000 – частични ремонтни дейности на асфалтова настилка. Движение в едната лента на участъци. Срок до 31.10.2017 г.; път ІІІ-706 Филаретово-Тича от км 15+000 до км 20+700 – частичен ремонт на асфалтовата настилка. Срок до 31.10.17 г.; път ІІІ-706 Ябланово-Малко село при км 11+612 – ремонт на мост. Движение с повишено внимание. Срок до 31.10.2017 г.\r\nОПУ-Смолян:\r\nВременно са въведени следните ограничения за движение на МПС: \r\nПът ІІІ-8683: движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок за изпълнение до 03.01.2018 г.;\r\nРемонтни дейности: \r\nПът ІІ-86: движението по път ІІ-86 Смолян – Средногорци в участъка от с. Влахово до с. Подвис от км 109+450 до км 109+600 се осъществява с повишено внимание поради старо свлачище и неравности в посока Средногорци. Движението в района се регулира с пътни знаци. Срок за изпълнение до 03.01.2018 г.; \r\nПът ІІІ-197: движението по път ІІІ-197 с. Тешел – с. Грохотно от км 78+100 до км 78+300 се осъществява с повишено внимание поради пропадане на подпорна стена. Движението в района се регулира с пътни знаци. Срок за изпълнение до 03.01.2018 г.;\r\nПът ІІІ-866: движението по път ІІІ-866 с. Стойките – с. Широка лъка от км 29+300 до км 29+310 се осъществява с повишено внимание поради разрушаване на част от каменна подпорна стена. Движението в района се регулира с пътни знаци. Срок за изпълнение до 03.01.2018 г.;\r\nПът ІІІ-867: движението по път ІІI-867 гр. Мадан – проход Печинско от км 7+300 до км 13+800 се осъществява в дясната лента, поради извършване на скатен изкоп в ляво за уширение на пътното платно. Водачите да се движат съобразно създадената организация на движение. Срок за изпълнение до 31.10.2017 г.\r\nПът ІІІ-8611: движението по път ІІІ-8611 с. Давитково – Оряховец при км 59+250 се осъществява с повишено внимание поради старо свлачище и пропаднала пътна лента. Движението в района се регулира с пътни знаци. Срок за изпълнение до 03.01.2018 г.; \r\nПът ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.;\r\nПът ІIІ-8641: Движението по път ІIІ-8641 Пампорово – Смолян от км 4+780 до км 10+000 се осъществява с повишено внимание поради почистване на облицовани окопи и повдигане на дъждоприемни шахти. Срок до 27.10.2017 г. \r\nПът ІІІ-8652: движението по път ІІІ-8652 с. Бял извор – гр. Неделино при км 15+780 се осъществява в една лента поради пропадане на пътен банкет и част от пътното платно. Движението в района се регулира с пътни знаци. Срок за изпълнение до 03.01.2018 г.; \r\nПът ІІІ-8683: движението по път ІІІ-8683 Смолян – Рудозем в района на с. Чокманово при км 2+030 се осъществява с повишено внимание поради старо свлачище и частично пропаднала пътна лента. Движението в района се регулира с пътни знаци. Срок за изпълнение до  03.01.2018 г.;\r\nОПУ-София:\r\nВременно са въведени следните ограничения за движение на МПС: \r\nОграничено движение по път ІІ-81 Монтана-София през проход Петрохан за автомобили над 12 т.\r\nОбходен маршрут: през Своге. Срок до 31.03.2018 г.; \r\nпът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2018 г; \r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2018 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nпът ІІІ-6002 Горни Богров - Елин Пелин от км 0+000 до км 3+000 – ограничено движението поради ремонтни дейности при железопътен надлез Мусачево. \r\nОбходен маршрут: За МПС до 10 тона - Долни Богров – Равно поле – Мусачево – Елин Пелин и път І-6 – Елин Пелин. За МПС над 10 тона - път І-6 – ІІІ-105 – Елин Пелин. Срок до 30.10.2017 г.\r\nпът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 01.09.2018 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2018 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: \r\nДвижението по път II-18 /Софийски околовръстен път/ се осъществява двупосочно в едно платно от км 26+610 до км 31+058, поради ремонтни дейности.\r\nПърви етап - от км 27+210 до км 29+920 – пълно затваряне за ремонт на дясно платно от км 27+810 до км 29+400. Превозните средства ще се движат двупосочно в ляво платно. Скоростта на движение се ограничава на 50 км/час.;\r\nВтори етап - от км 26+100 до км 30+000 – пълно затваряне за ремонт на ляво платно от км 26+610 до км 29+400. Превозните средства ще се движат двупосочно в дясно платно. Скоростта на движение се ограничава на 50 км/час.;\r\nТрети етап - от км 28+820 до км 31+490 – пълно затваряне за ремонт на дясно платно от км 29+400 до км 31+058. Превозните средства ще се движат двупосочно в ляво платно. Скоростта на движение се ограничава на 50 км/час.;\r\nЧетвърти етап - от км 26+100 до км 31+540 – пълно затваряне за ремонт на ляво платно от км 29+400 до км 31+058. Превозните средства ще се движат двупосочно в дясно платно. Скоростта на движение се ограничава на 50 км/час.;\r\nПети етап - връзка с АМ „Хемус” - затваря се ляво платно от км 0+000 до км 0+489. Скоростта на движение се ограничава на 30 км/час.;\r\nШести етап - връзка с АМ „Хемус” - затваря се дясно платно от км 0+000 до км 0+489. Скоростта на движение се ограничава на 30 км/час. Срок до 15.11.2017 г.\r\nОПУ-Стара Загора:\r\nВременно са въведени следните ограничения за движение на МПС: \r\nПът II-55 прохода на Републиката – затворен за МПС над 12 т. \r\nОбходен маршрут: Котленски проход. Срок до 15.11.2017 г.\r\nПът II-55 Гурково-В. Търново – затворен за преминаване на МПС в гр. Гурково. \r\nОбходен маршрут: \r\n- Движението на МПС до 12 т в посока север-юг преминава по път II-55 /Проход на \r\nРепубликата/ до км 55+800, където се отклонява през четвъртокласния път IV- 53438 Димовци-Николаево до кръстовището с подбалканския път I-6:\r\n- Движението на МПС до 12 т в посока юг-север се пренасочва по градската улична мрежа на гр. Гурково. Срок до 15.11.2017 г.\r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово.\r\nРемонтни дейности: няма.\r\nПът II-57: движението по път II-57 Стара Загора – Раднево се извършва двупосочно в участъците от км 0+250 до км 11+075 в посока с. Сърнево и от км 12+460 до км 31+881 в посока гр. Раднево поради извършване на частични ремонтни дейности на асфалтова настилка, рязане на храсти и почистване на банкети. Срок до 31.10.2017 г.\r\nОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път II-74 /Търговище-Попово/-с. Въбел-с. Здравец-с. Подгорица- път II-51 -гр. Лозница-път I-2 /Разград-Шумен/-Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.04.2018 г.\r\nРемонтни дейности: \r\nПът II-51 Попово-Дралфа от км 64+368 до км 71+418 – ремонтни дейности. Срок до  31.12.2017 г.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности:\r\nПът III-806: движението по път III-806 Хасково-Минерални Бани от км 0+000 до км 0+877 се осъществява в една лента поради ремонтни дейности. Срок до 18.12.2017 г.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности:\r\nПът III-701: Движението по път III-701 Секулово – Нови пазар в участъка на с. Никола Козлево се осъществява в една лента поради цялостен превантивен ремонт. Срок до 27.10.2017 г.\r\nПът III-7004: движението по път III-7004 Дулово – Шумен в участъка от с. Хитрино до с. Струйно от км 0+000 до км 9+000 се осъществява в една лента поради ремонтни дейности. Срок до 31.10.2017 г.  \r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 31.12.2017 г.\r\nПът III-7008: движението по път III-7008 Елхово – Изгрев от км 2+440 до км 2+560 е ограничено поради лошо експлоатационно състояние на дървен мост над р. Тунджа.\r\nОбходен маршрут: По изграден обходен път до моста с ограничение на скоростта до 30 км/ч. Срок до 31.12.2017 г.\r\nРемонтни дейности:\r\nПът III-536: Движението по път III-536 Ямбол – Роза от км 3+100 до км 9+700 се осъществява в една лента, поради ремонтни дейности на асфалтовата настилка. Срок до 31.12.2017 г.\r\nПът ІІІ-7008 с. Малък Манастир – с. Голям Манастир от км 18+059 до км 18+127 се осъществява в една лента, поради пропаднала настилка и пропаднал насип. Срок до 31.12.2017 г.: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2017.10.26", "title": "Актуална пътна обстановка"}
{"url": "http://www.focus-news.net/news/2017/10/26/2450560/predstoyashti-sabitiya-v-stranata-za-26-oktomvri-agentsiya-fokus.html", "text": "***\r\nОт 12.00 часа министърът на здравеопазването проф. Николай Петров ще присъства на тържественото освещаване на регистратурата в Поликлиника – ВМА и на дарени 3 линейки и 4 леки автомобила за Военномедицинска академия. \r\n***\r\nОт 14.00 до 17.30 часа в зала „София“ на хотел „Маринела“ ще се състои годишната министерска среща ЕС – Западни Балкани в областта на правосъдието и вътрешните работи под егидата на Естонското председателство на Съвета на ЕС. От 17.30 часа пресконференция ще дадат Вера Йоурова - еврокомисар по правосъдие, потребители и равнопоставеност на половете, Урмас Рейнсалу - министър на правосъдието на Естония, Цецка Цачева – министър на правосъдието на България.\r\n***\r\nОт 09.00 часа ще започне заседанието на Народното събрание.\r\n***\r\nВ 09.00 часа в „София Ивент цетър“ ще бъде открит „Форум Градът“. Участие в събитието ще вземе зам.-министърът на регионалното развитие и благоустройството Деница Николова. Темите на тазгодишното издание на традиционния форум са „Модерно градско развитие“, „Транспорт и мобилност“, „Интелигентни решения и технологии“.\r\n***\r\nОт 09.00 часа в зала „Рубин“ на хотел „Рамада“ ще бъде открита XII международна научна конференция „Физика, химия и биология на водата“.\r\n***\r\nВ 09.00 часа в хотел „Балкан“ ще бъде проведена XIII национална конференция по е-образование.\r\n***\r\nОт 09.00 часа в Специализирания наказателен съд ще се гледа делото срещу Емил М., Лазарин Л., Едуард П. и Мартин Д. за организиране и ръководене на организирана престъпна група. \r\n***\r\nОт 09.30 часа в църквата „Св. вмчк Димитър“ Българският патриарх Неофит ще участва в празнична св. Литургия по повод Димитровден.\r\n***\r\nОт 09.30 часа в Специализирания наказателен съд ще се гледа делото срещу Мирослав С., Данаил А. и Георги К. за изнудване.\r\n***\r\nОт 09.30 часа в Института за етнология и фолклористика с Етнографски музей при БАН ще се проведе българо-полската научна конференция „Християнска култура и фолклор в съвременността - българо-полски паралели\".\r\n***\r\nОт 10.00 часа ще се проведе заседание на Столичния общински съвет.\r\n***\r\nОт 10.00 часа в Националния пресклуб на БТА ще се пресконференция по повод Първата Балканска конференция по персонализирана медицина.\r\n***\r\nОт 10.00 часа в СГС е насрочена въззивна мярка на Йордан Златков за стрелбата в кв. „Лозенец\".\r\n***\r\nОт 10.00 часа в Специализирания наказателен съд ще се гледа делото срещу Гриша Г., Данаил Г., Емилия С. и др. за организиране и ръководене на организирана престъпна група. \r\n***\r\nОт 10.00 часа в Специализирания наказателен съд ще се гледа делото срещу Атанас Д., Мартин В., Стоян А. и др. за организиране и ръководене на организирана престъпна група. \r\n***\r\nОт 10.00 часа в Специализирания наказателен съд ще се гледа делото срещу Пенчо Ч. за незаконно превеждане през граница. \r\n***\r\nОт 11.00 часа в Специализирания наказателен съд ще се гледа делото срещу Сашко П., Васил К., Йорданка Х. за образуване и ръководене на организирана престъпна група. \r\n***\r\nОт 11.00 часа в Националния исторически музей ще се състои пресконференция по повод откриването на колективни монетни находки и края на разкопките на крепостта „Кокалянски Урвич”, Софийско.\r\n***\r\nОт 14.00 часа в зала „Изток“ на Народното събрание Комисиите по европейските въпроси и контрол на европейските фондове и по вътрешна сигурност и обществен ред ще се срещнат с европейския комисар по въпросите на миграцията, вътрешните работи и гражданството Димитрис Аврамопулос. От 16.00 часа в Софийска градска художествена галерия комисар Димитрис Аврамопулос ще проведе граждански диалог на тема \"Крепостта Европа? Миграция и сигурност в ЕС\".\r\n***\r\nОт 15.30 часа в зала 130 в Народното събрание (пл. „Княз Александър I“, № 1) ще се проведе заседание на Комисия по здравеопазването  към НС, в рамките на което ще се проведе дискусия на тема „70 години ревматология в България: минало, настояще и бъдеще“. \r\n***\r\nОт 15.30 часа в хотел „Хилтън“ за първи път в България ще бъде отбелязван Световният ден на ценностите.\r\n***\r\nОт 18.00 часа в Американския център на Столична библиотека ще се проведе поетична вечер под надслов „Япония, любов моя!“.\r\n***\r\nВ 18.00 часа в Двореца ще бъде открита изложбата „Пейзажи със старини. От колекция на Националната галерия“. \r\n***\r\nОт 19.00 часа във Военния клуб ще се състои ще бъдат представени първите два филма от документалната поредица „Българско военно чудо“.\r\n***\r\nОт 19.00 часа в зала „Experience“ на Софтуерния университет ще се състои премиерата на книгата „Вдъхновяващи истории на успели българи“, проект на сп. Амбиция.\r\n***\r\nВ Sofia Tech Park българският еврокомисар по цифровата икономика и общество \r\nМария Габриел ще открие първата и уникална по своя формат за България Дигитална (не)конференция София 1.0 (The Digital UnConference Sofia 1.0).\r\n***\r\nОт 10.30 часа, в зала № 5 на общината ще се проведе среща на тема „Движение и подготовка за раждане“.   \r\n***\r\nОт 11.00 часа на територията на Централен склад, местност Джампалица ще бъде открит първият Музей на водата. \r\n***\r\nОт 13.00 часа в Културен център „Морско казино“, зала „Георги Баев“  ще се проведе XIX годишна международна конференция на Общинската мрежа за енергийна ефективност ЕкоЕнергия.\r\n***\r\nОт 14.00 часа в зала „Варна“, Община Варна, на посещение ще бъде посланикът на Литва у нас Н. Пр. Арвидас Почиус.\r\n***  \r\nОт 09.00 часа в църквата „Успение Богородично“ ще се състои празнична Света литургия по случай  Димитровден. \r\n***  \r\nОт 11.00 часа ще се проведе литийно шествие с иконата на св. Димитър от църквата „Успение Богородично“ до църква-музей „Св. Димитър Солунски“. \r\n***  \r\nОт 11.00 часа в зала 321 на Ректоратана Великотърновския университет ''Св. Св. Кирил и Методий'' ще бъде открита Шеста международна научна конференция „Балканите – език, история, култура”. \r\n***  \r\nОт 11.15 часа в църква-музей „Св. Димитър Солунски“ ще се проведе празник по повод Димитровден. \r\n***  \r\nОт 14.00 часа в голяма зала на Община Велико Търново ще се проведе Сесия на Великотърновски общински съвет. \r\n***  \r\nОт 14.00 часа в чуждоезиковия център на РНБ “П. Р. Славейков“ в кв. „Колю Фичето“ ще се проведе среща-разговор с писателя, журналист и фотограф - Огнян Панов и представяне на дебютната му книга с разкази \"Горчива мъгла\".\r\n***  \r\nОт 18.00 часа в Изложбени зали „Рафаел Михайлов“ ще бъде открита фотоизложба „Портрет“ с автор Марина Чамуркова. \r\n***  \r\nОт 20.00 часа на  площад „Цар Асен I“ ще бъде излъчен Аудио-визуален спектакъл „Царевград Търнов – звук и светлина“. \r\n***  \r\nОт 09.00 часа в храм „Св. Димитрий Солунски” ще бъде отслужена от Врачанския владика Григорий, който е и наместник на овдовялата видинска епархия, Света литургия за празника на Видин – Димитровден. \r\n***  \r\nОт 11.00 часа  на площад „Бдинци“ ще започне официалната церемония по издигането на националния флаг. В 12.00 часа ще бъде открита тържествената сесия на Общинския съвет, на която ще се обявят имената на новите почетни граждани на Видин. \r\n***\r\nОт 14.00 часа в Синята зала на Младежки дом – Враца кметът Калин Каменов ще присъства на откриването на фотоизложба. Целта на изложбата е, със събраните от продадените фотоси средства да се направи спортен музей, където ще бъдат показани успехите на врачанските спортисти. \r\n***\r\nОт 17.00 часа в синя зала на Младежки дом ще се проведе авторски поетичен рецитал на Евдокия Марангозова „Под шапката на Живота“. \r\n***\r\nОт 18.30 часа във Военен клуб – Враца ще се състои празничен концерт – честване по повод 120 години от създаването на клуба. \r\n***\r\nОт 19.00 часа в Драматичен театър „Йордан Йовков“ ще се играе спектакълът „Гераците“. \r\n***\r\nОт 09.30 часа в Зала „Инфра“ на Община Казанлък ще се проведе заседание на Общинския съвет.\r\n***\r\nОт 10.00 часа в залата на Информационния център на ул. „Искра“ 4 ще се състои дискусия на тема „„Общата селскостопанска политика на Европейския съюз след 2020г. и развитието на българското земеделие“, организирана от Община Казанлък.\r\n***\r\nОт 10.30 часа в заседателната зала на Община Кюстендил ще се проведе редовно заседание на Общински съвет.\r\n***\r\nВ 10.30 часа в Приемна зала на областна администрация Пазарджик ще се проведе извънредно заседание на Областната епизоотична комисия във връзка с констатирани огнища на болестта инфлуенца по птиците /грип/.\r\n***\r\nОт 09.00 часа в храм „Св. Димитър” в Старинен град Пловдив Пловдивският митрополит Николай ще оглави Aрхиерейска света Литургия по повод Димитровден.\r\n***\r\nОбщинските съветници от ГЕРБ - Пловдив организират приемни за граждани:\r\nПетър Попов ще разговаря с граждани от 17.30 до 19.00 часа в офиса на ГЕРБ в район „Западен” на ул. „Царевец” № 9. ; Ясен Михайлов ще се срещне с граждани от 17.30 до 19.00 часа в офиса на ГЕРБ в район „Западен” на ул. „Царевец” № 9; Гошо Къчков ще приеме граждани от 17.30 до 19.00 часа в офиса на ГЕРБ в район „Северен” на бул. „Марица” №91; Пенчо Малинов ще проведе приемна за граждани от 17.00 до 18.30 часа в офиса на ГЕРБ в район „Източен” на ул. „Коста Паница” №5; Веселин Маневски ще разговаря с граждани от 16.00 до 18.00 часа в офиса на ГЕРБ в район „Южен” на ул. „Академик Петър Динеков” № 1А.\r\n***\r\nОт 9.30 часа в 10 зала на Пловдивския окръжен съд ще се гледа делото срещу подсъдимия Таньо Т., обвинен в умишлено убийство по особено жесток и мъчителен начин. \r\n***\r\nОт 10.00 часа в зала 12 на Районен съд – Пловдив ще се гледа делото срещу Пенка П. и Петя В., обвинени в присвояване на чужди пари на обща стойност 3600 лв. \r\n***\r\nОт 10.00 часа в общинската база на Дирекция „Спорт и младежки дейности“ в Общината ще се проведе шахматен турнир „Мечтай, планирай, реализирай – живей истински!”.\r\n***\r\nОт 10.30 часа на официална церемония в Драматичен театър „Н.О.Масалитинов“ 124 магистри от 13 специалности във Висшето училище по агробизнес и развитие на регионите ще получат дипломите си, с което ще бъде отбелязана 25-годишнината на учебното заведение. \r\n***\r\nОт 11.00 часа на ул. „Дилянка“ в кв. „Тодор Каблешков“ кметът на район “Северен” инж. Ральо Ралев ще направи първа копка, с която ще даде старт на строително-ремонтните дейности по изграждане на приемна на III-то РУ “Полиция” при ОД на МВР – Пловдив. На събитието се очаква да присъстват вицепремиерът Валери Симеонов и заместник-министърът на вътрешните работи Стефан Балабанов.\r\n***\r\nОт 11.00 часа в сградата на КНСБ – Пловдив ще се проведе пресконференция във връзка с националният протест, организиран от КНСБ на 27 октомври в София под мотото „Работеща България иска по-високи заплати“.\r\n***\r\nОт 11.30 часа в зала 10 на Пловдивския районен съд ще се гледа делото срещу подсъдимите Красимир Ф. и синът му Петър Ф. Двамата са обвинени  за причиняване на имотна вреда в особено големи размери, представляваща особено тежък случай.\r\n***\r\nОт 17.00 часа в хотел „Риу Правец“ ще бъде открит VІІІ-ми конгрес по физикална и рехабилитационна медицина.\r\n***\r\nОт 10.00 часа в Зала 1 на Областна администрация Русе ще се проведе извънредно заседание на постоянно действащата междуведомствена областна епизоотична комисия заради птичия грип.\r\n*** \r\nОт 15.00 часа в „Детски отдел“ на Градска библиотека ще бъдат отбелязани 110 години от рождението на Астрид Линдгрен. \r\n***  \r\nОт 18.30 часа в салона на ПБНЧ „Еленка и Кирил Д. Аврамови 1856“ ще бъде представена постановка  на ДКТ „Васил Друмев“ – Шумен „Хористи“ – комедия от Николай Гундеров и Димитър Събов. \r\n***\r\nВ празничния за Сливен 26 октомври програмата в града започва в 08.30 часа в Катедрален храм „Свети Димитър”, където ще бъде отслужена празнична Света литургия. В 09.30 часа в къща-музей „Добри Чинтулов” ще се състои ритуал по вписване името на носителя на наградата „Добри Чинтулов” в паметната лауреатска книга. От 11.00 часа на  площад „Хаджи Димитър” ще започне тържествената церемония по повод празника на Сливен. От 12.00 часа на площада ще се състои концерт на орк. „Канарите“ . Програмата за празника ще продължи в 16.00 часа в парк „Юнак“ срещу спортна зала „Васил Левски“ с официално откриване на новопостроената спортна зала  по борба на клуб „Станка Златева“. От 18.00 часа на открита сцена на пл. „Хаджи Димитър“ ще се състои празничен концерт на БГ-Дуетът. След концерта ще се състои празнична заря.\r\n***\r\nОт 08.30 часа в храм „Св. Димитър“ Неврокопският митрополит Серафим ще отслужи тържествена литургия по повод 170-ата годишнина от освещаването на църквата. Програмата за празника на храма ще продължи с водосвет, курбан за здраве и концерт на хора „Йоан Кукузел“. \r\n***\r\nОт 18.00 часа в зала „Петър Стайков“ в Клуба на дейците на културата ще бъде представена книгата  „Сърце на длан“ на журналиста от БНР Румен Стоичков. \r\n***\r\nОт 10.30 часа ще се бъде открита Първата Национална среща на експертите по социални дейности и здравеопазване от Общините.\r\n***\r\nОт 10.30 часа в НЧ „Пробуда -1927“, с. Горно Ботево, по повод празника на селото Димитровден ще се състои празник под надслов „Едно село, едни традиции, едни обичаи“. \r\n***\r\nОт 13.30 часа ще се проведе среща на състезатели и треньори от националния отбор по плуване с ученици от Спортно училище  „Тодор Каблешков“ Стара Загора. От 16.00 часа на плувния басейн започва Открит урок на състезатели и треньори от националния отбор по плуване пред деца от спортните клубове по плуване.\r\n***\r\nОт 11.00 часа в Регионалния пресклуб на БТА ще бъде представена програмата и участниците на предстояща международна конференция на тема „Войната и мирът в Средновековна България” във Велики Преслав.", "date": "2017.10.26", "title": "Предстоящи събития в страната за 26 октомври (Агенция „Фокус“)"}
{"url": "http://www.focus-news.net/news/2017/10/26/2450561/afp-irakskite-sili-za-sigurnost-startiraha-operatsiya-sreshtu-posledniya-bastion-na-islyamska-darzhava.html", "text": "Иракските сили за сигурност стартираха операция срещу последния бастион на „Ислямска държава“ на границата със Сирия. Това заяви премиерът на Ирак Хайдер ал Абади, цитиран от AFP. \r\nПрез 2014 г. джихадистката групировка превзе близо една трета от територията на Ирак. Оттогава правителствените сили и паравоенни милиции успяха да си върнат 90% от завзетата от екстремистите територия. Калина Жекова", "date": "2017.10.26", "title": "AFP: Иракските сили за сигурност стартираха операция срещу последния бастион на „Ислямска държава“"}
{"url": "http://www.focus-news.net/news/2017/10/26/2450562/nimh-oblachnostta-shte-namalee-i-shte-bade-predimno-slanchevo-maksimalnite-temperaturi-shte-sa-mezhdu-14-i-19.html", "text": "Днес над страната ще има променлива облачност, намаляваща на места и до предимно слънчево време. Ще духа слаб до умерен вятър от запад-северозапад и ще започне бързо и чувствително затопляне. Максималните температури ще бъдат между 14° и 19°. Такава не прогноза за времето на Националния институт по метеорология и хидрология (НИМХ) към БАН, съобщи за Агенция „Фокус” дежурният синоптик Красимир Стоев. Атмосферното налягане е по-високо от средното за месеца и още малко ще се промени\r\nНад Черноморието ще има променлива облачност. Ще духа до умерен вятър от запад-северозапад. Максималните температури ще са 15 – 16°. Температурата на морската вода е 17-18°. Вълнението на морето ще бъде 3 бала.  \r\n  Над планините ще има променлива облачност. Ще духа умерен до силен северозападен вятър. Температурите ще се повишат и максималната на височина 1200 метра около 13°, на 2000 метра – около 6°.", "date": "2017.10.26", "title": "НИМХ: Облачността ще намалее и ще бъде предимно слънчево, максималните температури ще са между 14° и 19°"}
{"url": "http://www.focus-news.net/news/2017/10/26/2450563/ministar-valentin-radev-shte-provede-dvustranna-sreshta-s-evrokomisarya-po-migratsiya-i-vatreshni-raboti-dimitris-avramopulos.html", "text": "Министър Валентин Радев ще проведе двустранна среща с еврокомисаря по миграция и вътрешни работи Димитрис Аврамопулос. Това съобщиха от пресцентъра на Министерството на вътрешните работи (МВР). Срещата ще се проведе в сградата на МВР, а началото ѝ ще бъде около 10.00 часа. Тя се провежда в рамките на участието на комисаря в Годишната министерска среща ЕС - Западни Балкани в областта на вътрешните работи, чиито домакин е страната ни. Форумът е част от календара на Естонското председателство на Съвет на ЕС и в него ще участват министрите на правосъдието и вътрешните работи на Естония, Австрия, Албания Босна и Херцеговина, Косово, Македония, Черна гора и Сърбия, европейските комисари по правосъдие и по вътрешни работи, представители на ГСС, европейските агенции, регионални и международни организации. \r\nСлед срещата министър Радев и комисар Аврамопулос ще дадат кратки изявления.", "date": "2017.10.26", "title": "Министър Валентин Радев ще проведе двустранна среща с еврокомисаря по миграция и вътрешни работи Димитрис Аврамопулос"}
{"url": "http://www.focus-news.net/news/2017/10/26/2450564/zam-ministar-denitsa-nikolova-shte-vzeme-uchastie-vav-forum-gradat.html", "text": "Заместник-министърът на регионалното развитие и благоустройството Деница Николова ще вземе участие във „Форум Градът“. Това съобщиха от пресцентъра на Министерство на регионалното развитие и благоустройството. Форумът ще започне в 9.00 часа в „София Ивент цетър“, а участието на заместник-министър Николова е от 10.30 часа. \r\nТемите на тазгодишното издание на традиционния форум са „Модерно градско развитие“, „Транспорт и мобилност“, „Интелигентни решения и технологии“. Сред основните акценти в програмата са перспективите за развитие на българските градове, предизвикателства пред София в годината на европейското председателство, финансови инструменти за градски проекти 2014-2020 г. и др.", "date": "2017.10.26", "title": "Зам.-министър Деница Николова ще вземе участие във „Форум Градът“"}
{"url": "http://www.focus-news.net/news/2017/10/26/2450565/bbc-ektor-truhilyo-stana-parviyat-osaden-v-ramkite-na-amerikansko-razsledvane-za-koruptsiya-vav-fifa.html", "text": "Бивш футболен съдия, оглавявал футболната федерация в Гватемала, стана първият осъден в рамките на американско разследване за корупция във ФИФА, предаде BBC. Ектор Трухильо призна, че е получил подкуп от близо 200 хиляди долара от компания за спортен маркетинг. Той е признал, че е искал подкупи в замяна на медийните права за мачове от квалификациите на Гватемала за Световната купа. Трухильо бе осъден на осем месеца затвор. \r\nСАЩ започна разследването си през май 2015 г., в рамките на което бяха повдигнати обвинения срещу десетки служители на ФИФА в Централна и Южна Америка. Голяма част от обвиненията включват подкупи около организирането на регионални турнири и квалификации за Световната купа. Калина Жекова", "date": "2017.10.26", "title": "BBC: Ектор Трухильо стана първият осъден в рамките на американско разследване за корупция във ФИФА"}
{"url": "http://www.focus-news.net/news/2017/10/26/2450566/burgas-ekipi-zapochvat-da-pochistvat-patishtata-v-neprohodimite-mesta-v-obshtina-kameno.html", "text": "Екипи започват да почистват пътищата в непроходимите места в Община Камено, съобщи за Радио „Фокус“ зам.-кметът Георги Георгиев. Той добави, че има достъп до всички села, но на места все още има затруднения с преминаването на моторни превозни средства. \r\n“Има отнесени мостове, на по-високите места има кал, чакъл и трябва да оправим проходимостта на водата, тъй като в събота се очаква да вали отново“, каза още зам.-кметът. Ще бъде извършено и почистване на деретата, както и на наводнените къщи и дворове. Техническа служба ще започне да описва нанесените щети. Все още не е отменено бедственото положение в Общината. Продължава и издирването на изчезналата жена от село Черни връх. Днес в община Камено е обявен ден на траур.\r\nМария РУСЕВА", "date": "2017.10.26", "title": "Бургас: Екипи започват да почистват пътищата в непроходимите места в Община Камено"}
{"url": "http://www.focus-news.net/news/2017/10/26/2450567/burgas-vazstanoveno-e-dvizhenieto-po-avtomagistrala-trakiya-ot-km-325-do-km-359-v-posoka-sofiya.html", "text": "Възстановено е движението по автомагистрала \"Тракия\" от км 325 до км 359, в посока София. Това съобщиха от пресцентъра на Агенция \"Пътна инфраструктура\".", "date": "2017.10.26", "title": "Бургас: Възстановено е движението по автомагистрала \"Тракия\" от км 325 до км 359, в посока София"}
{"url": "http://www.focus-news.net/news/2017/10/26/2450568/prezidentat-na-ukrayna-pozdravi-osvobodenite-ot-rusiya-lideri-na-medzhlisa-na-krimskite-tatari.html", "text": "Президентът на Украйна Петро Порошенко е разговарял с лидерите на меджлиса на кримските татари Ахтем Чийгоз и Илми Умеров, като ги е поздравил за тяхното освобождение и е заявил, че в най-скоро време ги очаква в Киев, предаде РИА Новости. В съобщение на пресслужбата на държавния глава се посочва, че посланикът на Украйна в Турция е получил инструкции да задейства всички необходими процедури за връщането на двамата в Киев. \r\nЧийгоз и Умеров бяха помилвани от президента на Русия по молба на мюфтията на Крим. След освобождението им двамата бяха качени на самолет за Турция. Калина Жекова", "date": "2017.10.26", "title": "Президентът на Украйна поздрави освободените от Русия лидери на меджлиса на кримските татари"}
{"url": "http://www.focus-news.net/news/2017/10/26/2450569/parlamentat-shte-razgleda-na-parvo-chetene-promeni-v-zakona-za-ogranichavane-na-administrativnoto-regulirane-i-kontrol-varhu-stopanskata-deynost.html", "text": "Парламентът ще разгледа на първо четене промени в Закона за ограничаване на административното регулиране и административния контрол върху стопанската дейност. Това предвижда първата точка от дневния ред на депутатите за днешното пленарно заседание. Предложените промени са внесени от Министерския съвет, като със законопроекта се въвежда принципът на служебно събиране на информация относно съдебния статус на физическите лица. Предлага се справката за свидетелството за съдимост да се извършва чрез служебен обмен на информацията между администрациите. Със законопроекта се цели и значително намаляване на административната тежест за бизнеса и за гражданите, като се очаква те да спестят време и разходи заради възможността от служебното събиране на информация за съдебния статус на физическите лица. Промените ще засегнат 68 закона, в които се съдържа изискването за представяне на свидетелство за съдимост пред администрацията. Предлаганият законопроект е в изпълнение и на един от основните приоритети, изведен в Програмата за управление на правителството на Република България за периода 2017-2020 г. – намаляване на административната тежест за гражданите и за бизнеса. Очаква се на първо четене депутатите да разгледат и промени в Закона за лечебните заведения, касаещи субсидирането на болници и равен достъп до лечение на пациентите.", "date": "2017.10.26", "title": "Парламентът ще разгледа на първо четене промени в Закона за ограничаване на административното регулиране и контрол върху стопанската дейност"}
{"url": "http://www.focus-news.net/news/2017/10/26/2450570/dimitar-nikolov-kmet-na-burgas-shest-bagera-i-dva-chelni-tovaracha-rabotyat-na-teritoriyata-na-ravnets-i-kv-dolno-ezerovo-po-shtetite-ot-navodnenieto.html", "text": "Шест багера и два челни товарача работят на територията на Равнец и кв. „Долно езерово” по щетите от наводнението. Това каза за Агенция „Фокус” кметът на Бургас Димитър Николов във връзка със засегнатите южни квартали на града от вчерашното наводнение, предизвикано от пороите. „До момента сме реагирали на 117 сигнала. Тази вечер работиха 25 помпи в къщите”, посочи Николов. По думите му продължава описване на щетите след наводнението. \r\n„Училището в Равнец ще работи, а това в „Горно езерово” няма да работи. \r\nДетската градина в Равнец няма да работи заради проблеми, причинени от водата”, допълни Николов. По думите му, допълнително в квартал „Долно езерово” още три улици са се оказали засегнати и с разбита инфраструктура. Затова и там е изпратена техника.", "date": "2017.10.26", "title": "Димитър Николов, кмет на Бургас: Шест багера и два челни товарача работят на територията на Равнец и кв. „Долно езерово” по щетите от наводнението"}
{"url": "http://www.focus-news.net/news/2017/10/26/2450571/denyat-26-oktomvri-v-balgarskata-istoriya.html", "text": "2011 г.\r\nПовече от 24 часа Централната избирателна комисия (ЦИК) в разрез със закона забавя нови резултати от изборите за президент, както и от вота за кмет на София.\r\n2006 г.\r\nС 529 гласа „ЗА”, 12 - „ПРОТИВ” и 10 – „ВЪЗДЪРЖАЛ СЕ” Бундестагът в Германия ратифицира Договора за присъединяване на България и Румъния към Европейския съюз.\r\nНа заседанието на Министерския съвет Сергей Станишев официално номинира Меглена Кунева за първи еврокомисар от България. Кандидатурата ѝ е одобрена от Европейския парламент на 12 декември 2006 година с 583 гласа „ЗА“, 21 „ПРОТИВ“ и 28 „ВЪЗДЪРЖАЛИ СЕ“. Във връзка с избирането й за първи еврокомисар от България 40-то народно събрание я освобождава от поста министър по европейските въпроси на 21 декември 2006 година.\r\n2002 г.\r\nКалина Сакскобургготска сключва брак с испанския мореплавател Антонио „Китин“ Муньос Валкарсел. Бракосъчетанието е извършено от софийския и пловдивския католически епископ Георги Йовчев в двореца „Царска Бистрица“ в Рила. \r\n2001 г.\r\nМинистър-председателят на България Симеон Сакскобургготски представя правителствената програма за управлението си в парламента, но не допуска обсъждането ѝ.\r\n2000 г.\r\nВ интервю за вестник \"Труд\" главният секретар на СДС Христо Бисеров иска оставката на Иван Костов, като го атакува заради коалиционната му политика. Като негови съмишленици се изявяват Евгений Бакърджиев, ръководител на СДС-София и Йордан Цонев, председател на Бюджетната комисия на Народното събрание и член на НИС на СДС. Отговорът на ръководството на СДС е, че няма условия за криза във властта. Още същия ден на съвместно заседание на ръководството на СДС и Народен съюз Христо Бисеров подава оставка като главен секретар на СДС и като председател на Комисията за сигурност на Народното събрание, а Йордан Цонев - като член на НИС и като председател на Бюджетната комисия.\r\n1999 г.\r\nТържествено е открито строителството на най-големия съвместен българо-турски строителен проект — каскадата Горна Арда.\r\n1989 г.\r\nВ градинката пред \"Кристал\" в София се провежда демонстрация на независимото сдружение \"Екогласност\". Активисти на движението се събират, за да организират подписка на гражданите до Народното събрание за спирането на строителството на хидропроектите \"Рила\" и \"Места\". 22-ма души насила са качени от полицията в автобуси и са закарани в южния парк, мястото за което Столичният народен съвет (СНС) е дал разрешение. По това време в София паралелно се провежда Европейската среща по опазване на околната среда на Съвещанието за сигурност и сътрудничество в Европа (СССЕ).\r\n1981 г.\r\nПрезидентът на Сирия Хафез ел Асад пристига на тридневно посещение в България. Подписани са спогодби за икономическото и научно-техническо сътрудничество.\r\n1957 г.\r\nВ София е открит Полски културен и информационен център.\r\n1955 г.\r\nВ София започват преговори между правителствените делегации на България и КНДР, завършили с договор за оказване на безвъзмездна помощ от страна на България за възстановяване на разрушенията от Корейската война 1950-1953 г.\r\n1954 г.\r\nДържавната музикална академия в София се преобразува в самостоятелно висше учебно заведение и е преименувана в Българска държавна консерватория.\r\n1947 г.\r\nНационалния комитет на Отечествения фронт приема декларация за преструктуриране в единна политическа организация, чиято програмна цел да е \"изграждане на социализма\", а в конституционния проект да се извършат сериозни промени в социалистически дух.\r\n1938 г.\r\nВ Добрич e учредена Българска окръжна община с председател д-р Т. Бъчваров в съответствие със Статута на малцинствата от 4 август 1938 г. и с мемоара на българите до румънското правителство от 18 август същата година.\r\n1924 г.\r\nЗапочва учредителен конгрес на Младежкия демократически сговор.\r\n1907 г.\r\nВ Пловдив започва конгрес на одринските благотворителни братства, който се изказва за еволюционна борба и учредява Съюз на одринските благотворителни братства с печатен орган вестник \"Одрински глас\" (от 12 януари 1908 г.) и с Управителен съвет в състав: Христо Господинов - председател, Димитър Попниколов - подпредседател, А. Попкиров - секретар и Ст. Урумов - касиер.\r\n1872 г.\r\nПо време на разпита на тетевенския учител Иван Лилов Фурнаджиев на Софийския процес властите получават първите конкретни сведения за Васил Левски. \"Той е от Карлово – казва Иван Лилов. - Променя всяка седмица името си. Със среден ръст е, светло-кестеняви мустаци, а очите му (са) големи и пъстри.\"\r\n1185 г.\r\nЗапочва въстанието за освобождение от византийско владичество начело с братята Асен и Петър.\r\n604 г.\r\nЗапочва Втората славянска обсада на Солун, след като 5-хилядна славянска войска обгражда града. Според историческите извори по това време славяните вече системно се стремят да овладеят и заселят Солун. Втората обсада е кратка. Славяните разчитат на изненадващо нападение, но съпротивата на жителите и на местния гарнизон ги принуждава да се оттеглят след кръвопролитно еднодневно сражение.На тази дата са родени: \r\n1965 г.\r\nРоден е Емил Кошлуков – български политик, председател на политическа формация “Новото време”. През 1985 г. завършва Английската гимназия в Пловдив. От 1985 г. до 1988 г. излежава присъда в Старозагорския затвор за опит да организира бунт в казармата. През 1989 г. става студент по английска филология в СУ “Св. Климент Охридски”. На 14 ноември създава Федерацията на независимите студентски дружества и е избран за неин координационен секретар. Участва като делегат на СДС на Националната кръгла маса през 1990 г. През 1996 г. завършва “Политология” в университета “Санта Барбара” в Калифорния, САЩ. От 1997 г. до 1998 г. работи в консултантска фирма по политически анализи. Бил е член на Българското сдружение за честни избори и граждански права. Изпълнителен директор на Българския самарянски съюз. Неформален лидер на групата “Новото време”, създадена през 2000 г. Заместник-координатор е на предизборната кампания на Коалиция НДСВ през 2001 г. Член-учредител е на партия НДСВ от 6 април 2002 г. Депутат от Стара Загора в 39-то НС (Парламентарна група на НДСВ). Член е на Временната проучвателна комисия по религиозните въпроси. Председател е на Комисията по въпросите на гражданското общество в 39-то НС. На 11 юли 2004 г. е избран за председател на политическа формация “Новото време”.\r\n1884 г.\r\nРоден е Антон Иванов - български комунистически деец. Член на БРСДП (т.с.) от 1904 г. През 1902 г. постъпва във флотската школа във Варна; служи във флота до 1907 г., след което се премества в София. Член е на ЦК на ОРСС. През 1910 г. е избран за член на градската комунистическа организация в София. От 1918 г. до 1923 г. е секретар на Софийската комунистическа организация и на Окръжния комитет на БКП. Депутат е от 1919 г. до 1923 г. Член е на Висшия партиен съвет от 1919-1920 г., на ЦК на БКП от 1921 г. Включва се в подготовката на Септемврийския селски бунт от 1923 г. През 1923 г. и 1925 г. е арестуван; съден по процесите срещу антидържавни терористични действия на БКП. През септември 1925 г. е освободен под гаранция. Емигрира в СССР. Работи в Задграничното бюро на ЦК на БКП във Виена от 1927 г. до 1931 г.; завежда Българския сектор на ИККИ (1933 г.). До 1935 г. е преподавател в КУНМЗ. От 1935 г. е отговорен секретар на Задграничното бюро на БКП, като работи едновременно и в Балканския сектор на ИККИ. Участва в дейността на VII конгрес на Коминтерна (1935 г.). През 1940 г. се завръща нелегално в България; взема участие в VII пленум на ЦК на БКП (през 1941 г.), на който е избран за член на Политбюро и секретар на ЦК на БКП. Арестуван е (1942 г.) след провала на ЦК и Централна военна комисия на БКП. На 23 юли е осъден на смърт от Софийския военен полеви съд. Разстрелян заедно с Н. Вапцаров, П. Богданов, А. Попов, А. Романов и Г. Минчев\r\n1883 г.\r\nРоден е Малчо Николов - български литературен критик. От 1908 г. следва славянска филология в СУ “Св. Климент Охридски”. Участва в Балканската (1912-1913 г.) и Междусъюзническата война (1913 г.). Работи като учител и инспектор в МНП. Редактира списание \"Българска реч\". Ученик на Ив. Шишманов, М. Арнаудов, д-р К. Кръстев и Боян Пенев; попада под влияние на немската формалистична школа. Автор е на учебници по литература. Някои съчинения: \"Лириката на Яворов\" (1921 г.), \"Кървава песен\" (1923 г.), \"Литературни характеристики на българските писатели от Ботева до Дебелянова\" (1927 г.), \"Литературни характеристики и паралели\" (1928 г.), \"Из съкровищата на нашата поезия\" (1937 г.), \"Творческият път на Й. Йовков\" (1938 г.), \"Иван Вазов. Животопис и оценка на цялото му творческо дело\" (1939 г.), \"Пенчо Славейков. Живот,личност, дело\" (1940 г. ), \"П. К. Яворов. Човекът и творецът\" (1940 г. ), \"Хр. Ботев. Човекът, поетът и публицистът\" (1940 г.), \"История на българската литература от Петко Славейков до наши дни\" (1941 г. ), \"От Т. Траянов до Н. Вапцаров\" (1957 г. ), \"По върховете на руската литература\" (1961 г. ), \"Житейски и литературни. спомени\" (1967 г.).\r\n1881 г.\r\nРоден е Стилиян Чилингиров – български писател, поет, културно-просветен деец. Работи като учител по немски и български език във Втора мъжка гимназия в София, в Народната библиотека в София, редактор е на вестник \"България\" (1911 г.), редактор на списание \"Бразда\" (1914-1915 г., съвместно с Д. Мишев), секретар на Прогресивнолибералната партия и депутат в XV обикновеното НС. Напуска партията след Междусъюзническата война (1913 г.). Поддиректор и директор е на Народната библиотека в София, директор е на Етнографския музей (1923 г.). Той е един от основателите на Съюза на българските писатели и е негов председател от 1941 г. до 1944 г. Печата за пръв път през 1898 г. в детското списание \"Звездица\". Автор е на драми, пътеписи, романи, разкази и стихосбирки. Първата му стихосбирка излиза през 1901 г. - \"Блянове и тъги\". Пише романи, съставя антологии, христоматии и читанки за прогимназиите. Автор е на биографии, спомени, пътеписи, студии по история на Българското възраждане, етнография, фолклор, педагогика, читалищно дело. Превежда литература от немски език. Стилиян Чилингиров умира през 1962 г.\r\n1865 г.\r\nРоден е Генко Иванов Мархолев - български офицер, генерал-майор. Участва в Сръбско-българската война през 1885 г. като доброволец в първи пехотен Софийски полк. Проявява се в боя при Гургулят, където е тежко ранен. След войната постъпва във Военното училище и като юнкер участва в преврата на 9 август 1886 г., за което е разжалван и изпратен да дослужва като редник в армията. По-късно е амнистиран, продължава образованието си и завършва Военното училище като кавалерист. През Балканската война командва лейбгвардейския полк. През Първата световна война е командир на кавалерийската дивизия.\r\n1859 г.\r\nРоден е Димитър С. Тончев - български политик, юрист. Учи в Николаевското реално училище в Русия, завършва Юридическия факултет на Новорусийския университет в Одеса. През 1883 г. е назначен за помощник-прокурор и председател на Пловдивския департаментален съд. Присъединява се към източнорумелийската Либерална партия. След Съединението е народен представител, председател на III ВНС и на V ОНС. Заема постовете министър на правосъдието от 12 декември 1888 г. до 20 септември 1891 г., министър на търговията и земеделието от 19 май до 2 октомври 1894 г., министър на общите сгради от 18 януари до 1 октомври 1899 г., както и от 1 октомври 1899 г. до 27 ноември 1900 г., министър на външните работи от 27 ноември 1900 г. до 9 януари 1901 г. и министър на финансите от 4 юли до 20 декември 1913 г., както и от 23 декември 1913 г. до 21 юни 1918 г. След Първата световна война е осъден на доживотен затвор; амнистиран е през 1923 г. Лидер е на Младолибералната партия. Основава и редактира “Съдебен вестник” (1885 г.) и в-к “Пловдив” (1886-1907 г.), сътрудничи на вестниците “Марица”, “Южна България”, “Борба” и “Свободно слово” (в периода 1893-1894 г.), на сп. “Наука” (1881-1884 г.) и др. Автор е на съчинения по юриспруденция.\r\n1858 г.\r\nРоден е Станимир Стефанов Станимиров - български педагог и книжовник. Завършва в Киев духовна семинария и академия. Той е дългогодишен учител, директор на Априловската гимназия, на Софийската мъжка и девическа гимназия. Ректор е на Духовната семинария в Цариград, директор на Дворцовата гимназия. Автор е на: “Учебник по история на българската черкова” (1894 г.), “Учебник по история на християнската черкова” (1897 г.) и др.\r\n1855 г.\r\nРоден е Христо Цонев Луков - български офицер, генерал-майор. Завършва Военното училище в София през 1880 г. Служи в пехотата - осми, двадесети и седми пехотен полк. Произведен е в звание полковник през 1902 г. Продължава службата си в Интендантското ведомство. По време на Балканската война е етапен комендант в с. Стралджа. По време на Междусъюзническата война (1913 г.) командва новосформираната тринадесета пехотна дивизия и в състава на Трета армия воюва със сърбите. По време на Първата световна война е началник на етапно и транспортно отделение в Главното тилово управление. След войната излиза в запаса, но е зачислен в опълчението.\r\n1845 г.\r\nРоден е Димитър Моллов – български лекар-хирург и политик от Прогресивнолибералната, по-късно от Народната партия. Той е един от основоположниците на системата на здравеопазването в България след Освобождението. Министър на просветата през 1883-1884 г. За кратко е и кмет на София (1895-1896 г.). Димитър Моллов е един от организаторите на здравното дело в България. Той е създател на първия здравен закон (1879 г.), председател на Върховния медицински съвет (1879-1882 г.), един от инициаторите за основаването на Александровска болница в София, основател на Българския червен кръст (1883 г.), заместник главен лекар на Българската войска (1884-1887 г.), съосновател (1901 г.) и пръв председател на Българския лекарски съюз. През 1881 г. Моллов става дописен, а през 1884 г. - действителен член на Българското книжовно дружество. Той е и негов подпредседател (1898-1911 г.) и председател на Природо-медицинския клон (1884-1898 г., 1900-1911 г.).\r\n1820 г.\r\nРоден е Натанаил Охридски и Пловдивски (Нешо Стоянов Бойкикев) - български висш духовник, книжовник, участник в национално-освободителното движение, член на БКД от 1884 г. Учи в Скопие, Самоков и Прилеп. Приема монашество в Зографския манастир през 1837 г. Учи в Духовната академия в Киев от 1851 г. Учителства в Зографския манастир, а след това е управител на имотите на Добровецкия манастир в Молдавия през 1869 г. Натанаил Охридски е пръв екзархийски митрополит в Охрид, обвинен е от турската власт за бунтовник и е принуден да напусне епархията. Управител е на Ловешката епархия (1879-1891 г.), митрополит в Пловдив (1891-1906 г.). Поддържа връзка с Георги С. Раковски и Васил Левски; Натанаил Охридски е един от организаторите на Кресненско-Разложкото въстание от 1878-1879 г. Автор е на религиозни съчинения. Натанаил Охридски умира през 1906 г.На тази дата умират: \r\n2005 г.\r\nУбит е 48-годишният български банкер Емил Кюлев.\r\nЕмил Александров Кюлев - български банкер, собственик на ДЗИ Банк, Председател на Управителния съвет на Българската федерация по плувни спортове и един от най-богатите хора в България. Занимава се с банкерство, застрахователен бизнес и туризъм (бивш собственик е на ваканционен клуб „Ривиера“ до к-с „Златни пясъци”).\r\n1989 г.\r\nУмира Боню Ангелов ( Б. А. Стоянов) - литературен историк. Роден е на 6 януари 1915 г. в с. Ягода, Старозагорско. От 1967 г. е професор в Института за литература при БАН. Автор е на множество изследвания върху Кирило-Методиевата проблематика, Паисий и неговата епоха, руско-българските културни отношения. Съавтор е на учебници за училищата и учителските институти.\r\n1965 г.\r\nУмира Иван Гошев (И. Г. Иванов) - български духовник, археолог, историк и учен; академик от 1945 г.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;Исторически архив на Агенция “Фокус” - отдел “Архив и бази данни”.", "date": "2017.10.26", "title": "Денят 26 октомври в българската история"}
{"url": "http://www.focus-news.net/news/2017/10/26/2450572/haskovo-5-km-kolona-ot-tovarni-avtomobili-se-e-obrazuvala-na-gkpp-kapitan-andreevo.html", "text": "На българо-турската граница трафикът е интензивен на изход. На ГКПП „Капитан Андреево” има 5 км колона от товарни автомобили, на ГКПП „Лесово” има 3 км колона от товарни автомобили. Информацията за трафика по граничните пунктове е за 06.00 часа, съобщиха от пресцентъра на ГД „Гранична полиция”.\r\nНа българо-сръбската, българо-македонската, българо-гръцката и българо-румънската граница трафикът е нормален на всички гранични контролно-пропускателни пунктове.", "date": "2017.10.26", "title": "Хасково: 5 км колона от товарни автомобили се е образувала на ГКПП „Капитан Андреево”"}
{"url": "http://www.focus-news.net/news/2017/10/26/2450573/godishna-ministerska-sreshta-es-zapadni-balkani-v-oblastta-na-pravosadieto-i-vatreshnite-raboti-v-ramkite-na-estonskoto-predsedatelstva-na-saveta-es-shte-se-provede-v-sofiya.html", "text": "Годишната министерска среща ЕС – Западни Балкани в областта на правосъдието и вътрешните работи под егидата на Естонското председателство на Съвета на ЕС ще се състои в София днес и 27 октомври, съобщиха от пресцентъра на Министерство на правосъдието. Работната сесия в част „Правосъдие“ ще се проведе от 14.00 до 17.30 часа днес в зала „София“ на хотел „Маринела“. Участие в събитието в областта на правосъдието ще вземат Вера Йоурова - еврокомисар по правосъдие, потребители и равнопоставеност на половете, Урмас Рейнсалу - министър на правосъдието на Естония, Цецка Цачева – министър на правосъдието на България и Волфганг Брандщетер – вицеканцлер и федерален министър на правосъдието на Австрия. От страна на държавите от Западни Балкани ще участват министрите на правосъдието на Сърбия, Черна гора, Македония, Косово, Босна и Херцеговина и Албания. Традиционно в срещата ще се включат и представители на Eurojust, Europol, Frontex, SELEC.\r\nЧаст от темите, които ще бъдат дискутирани в рамките на срещата са: ролята на съдебните съвети; антикорупционни мерки; дисциплинарни правила; съдебно сътрудничество по гражданскоправни и наказателно правни въпроси.", "date": "2017.10.26", "title": "Годишна министерска среща ЕС – Западни Балкани в областта на правосъдието и вътрешните работи в рамките на Естонското председателства на Съвета ЕС ще се проведе в София"}
{"url": "http://www.focus-news.net/news/2017/10/26/2450574/ctv-kanadskite-vlasti-sa-izplatili-25-mln-dolara-kato-kompensatsiya-za-pogreshno-obvineni-v-terorizam.html", "text": "Канадските власти са изплатили 25 млн. щатски долара компенсации за погрешно обвинени в тероризъм, предаде телевизия CTV. Става дума за трима канадски граждани, които между 2001 и 2003 г. са посещавали Сирия и Ирак. След като Канада е вписала имената им в списъка с международни терористи, мъжете са били арестувани. Известно е, че един от задържаните от 2002 г. е прекарал 22 месеца в сирийски затвор, където след като е бил подложен на мъчения, е признал за връзки с групировката „Ал Кайда“. \r\nПрез 2008 г. в рамките на разследване, инициирано от бивши съдии във Върховния съд на Канада, е било установено, че външното министерство на Канада, службата за сигурност и разузнаване и националната полиция са допуснали грешки, довели до неправомерното задържане на лицата. Калина Жекова", "date": "2017.10.26", "title": "CTV: Канадските власти са изплатили 25 млн. долара като компенсация за погрешно обвинени в тероризъм"}
{"url": "http://www.focus-news.net/news/2017/10/26/2450575/stolichniyat-obshtinski-savet-shte-obsadi-promyana-v-byudzheta-na-obshtinata-za-tretoto-trimesechie-na-2017-g.html", "text": "По време на 42-рото си заседание Столичният общински съвет ще обсъди промяна в бюджета на общината за третото тримесечие на 2017 г. Докладът е внесен от заместник-кметът на Столична община Дончо Балабанов. Той ще представи и доклади за увеличаване на капитала на „Столичен автотранспорт“ чрез непарична вноска и за опрощаване на несъбираеми държавни вземания.\r\nПървата точка от дневния ред е доклад относно определяне на общинските училища, детски градини, детски ясли и комплекси за детско хранене като третостепенни разпределители с бюджета на общината, който ще бъде представен от кметът на София Йорданка Фандъкова. Тя ще изнесе доклад и за присъждане на „Почетен знак на Столична община“ на Национална спортна академия „Васил Левски“. Заместник-кметът на Столична община Албена Атанасова ще представи няколко доклада. Единият е относно откриването на нова социална услуга в общността – Център за социална рехабилитация и интеграция, с приоритетно настаняване на лица с психични разстройства, като държавно делегирана дейност, при провеждане на конкурс за избор на доставчик, който притежава управленски капацитет и осигурява необходимата материална база за предоставяне на услугата. Другият е свързан с подаване на проектно предложение по втори етап от кандидатстване по процедура за представяне на безвъзмездна финансова помощ „Подкрепа за деинституционализация“, по оперативна програма „Региони в растеж“ 2014-2020 г.\r\nГлавният архитект на София Здравко Здравков ще изнесе доклад относно привеждането работните заплати на ОП „София-проект“ в съответствие с приетия минимален осигурителен праг за 2017 г. по длъжности и икономически дейности.\r\nПо време на заседанието общинските съветници Борис Цветков и Иван Таков ще отправят питане за компенсаторното залесяване в София, а Марта Георгиева – за използването на животни от Зоопарк София за филмови и/или рекламни снимки и инциденти с летален завършек.", "date": "2017.10.26", "title": "Столичният общински съвет ще обсъди промяна в бюджета на общината за третото тримесечие на 2017 г."}
{"url": "http://www.focus-news.net/news/2017/10/26/2450576/ministar-nikolay-nankov-dnes-shte-se-izplashta-ednokratnata-pomosht-v-kameno-sled-navodnenieto-vazobnovena-e-aktsiyata-po-izdirvaneto-na-izcheznalata-zhena-ot-selo-cherni-vrah.html", "text": "Възобновена е акцията по издирването на изчезналата жена от село Черни връх, засегнато от наводнението. Това каза пред бТВ министърът на регионалното развитие и благоустройството Николай Нанков, който е на място на бедстващата община Каменов, област Бургас. „В селото Черни връх е много тежка ситуацията – създадена е необходимата организация съвместно с Областната администрация за оказване на помощ – с техника да осигурим достъпност до населените места. Щабът функционира”, допълни Нанков.\r\nПо думите му все още е затворен републиканският път от Долно езерово през Братово до оттичане на водните маси. „Камено е най-засегнато от наводнението и има най-голяма нужда от помощ. Днес директорът на Областното пътно управление е при кмета на Камено, за да му осигурят необходимата техника за почистване на земните маси и започва тежката работа по описване на щетите, за да може чрез Междуведомствената комисия по възстановяване и подпомагане да се осигури необходимият ресурс да възстановим инфраструктурата”, подчерта Нанков. По думите му вчера е започнало изплащането на еднократната помощ в община Бургас, а от днес – в община Камено.", "date": "2017.10.26", "title": "Министър Николай Нанков: Днес ще се изплаща еднократната помощ в Камено след наводнението, възобновена е акцията по издирването на изчезналата жена от село Черни връх"}
{"url": "http://www.focus-news.net/news/2017/10/26/2450577/irena-anastasova-tryabva-da-izravnim-nivoto-na-obrazovanieto-v-tsyalata-strana-zalagame-25-rast-na-zaplatite-na-uchitelite-i-39-ot-bvp-za-obrazovanie.html", "text": "Залагаме 25% ръст на заплатите на учитеите и 3,9% от БВП за образование. Основната ни цел е изравняване на нивото на образованието в цялата страна. Това заяви народният представител от ПГ на „БСП за България“ Ирена Анастасова по време на дискусията с учители и директори на училища за Алтернативния бюджет на БСП в сферата на образованието, съобщиха от пресцентъра на НС на БСП. Тя побясни, че са били проведени над 40 срещи в цялата страна при изготвяне на параметрите с образованието. „Никой не може да отрече, че в образованието се хвърлят средства. Ние нямаме против това, но имаме против начина по който тези пари се разпределят в системата“, обясни Анастасова. Тя посочи, че от заявените 19 стандарта за образование 12 вече се променят, а 1 изобщо не е създаден - за физическа среда. „Как правят бюджет без да имат стандарт за физическа среда? Как училищата правят стратегия и правят приема за седващата година като не знаят какви трябва да са условията в училище?“, попита тя. \r\nАнастасова обясни, че има училища, които са с много добра материална база, но има и такива в трагични условия, вследствие на изкривената философия на  делегираните бюджети.  „Има училища, в които все още се пише на черна дъска с тебешир, топлят се на печка с въглища и 1,2,3,4 - клас са в една смесена паралелка. Трябва да има стандарт, който да задава критериите на които да отговарят всички училища в страната“, коментира тя. По думите й, ако едно училище покрива определен процент от стандартите, то в близките години би следвало да получават средства само за поддръжка на базата, а тези, които са далеч от стандартите- да получават повече. Тя подчета, че БСП е категорично против модела „парите следват детето“ и ще се бори за отпадането му „Само така ще се изравни нивото в образованието, децата ще учат при нормални условия и учителите ще преподават в такива“, заяви Ирена Анастасова.\r\n„Вече 27 години всички говорим, че образованието е важно, но никой не е постигнал нужното.  Това е така, защото резултатите идват след 10-20 години“, заяви зам.-председателят на ПГ на „БСП за България“  Антон Кутев. По думите му сега никой не мисли за повече от 2 години, защото тогава не знае дали е на власт и взима мерки, от които ще се види веднага резултатът – реже лентата на магистралата и е герой. „Образованието има друга логика и затова не е приоритет на управляващите“, заключи Антон Кутев.", "date": "2017.10.26", "title": "Ирена Анастасова: Трябва да изравним нивото на образованието в цялата страна, залагаме 25% ръст на заплатите на учителите и 3,9% от БВП за образование"}
{"url": "http://www.focus-news.net/news/2017/10/26/2450578/sliven-prodalzhavat-proyavite-za-praznika-na-grada.html", "text": "Продължават проявите за празника на Сливен. В празничния за града 26 октомври програмата започва в 08.30 часа в Катедрален храм „Свети Димитър”, където ще бъде отслужена празнична Света литургия. В 09.30 часа в къща-музей „Добри Чинтулов” ще се състои ритуал по вписване името на носителя на наградата „Добри Чинтулов” в паметната лауреатска книга. От 11.00 часа на площад „Хаджи Димитър” ще започне тържествената церемония по повод празника на Сливен. От 12.00 часа на площада ще се проведе концерт на орк. „Канарите“ . Програмата за празника ще продължи в 16.00 часа в парк „Юнак“ срещу спортна зала „Васил Левски“ с официално откриване на новопостроената спортна зала по борба на клуб „Станка Златева“. От 18.00 часа на открита сцена на пл. „Хаджи Димитър“ ще се състои празничен концерт на БГ-Дуетът. След концерта ще се състои празнична заря.", "date": "2017.10.26", "title": "Сливен: Продължават проявите за празника на града"}
{"url": "http://www.focus-news.net/news/2017/10/26/2450579/blic-tarseneto-na-pochivki-v-srabskiya-zimen-kurort-zlatibor-namalyava.html", "text": "Любителите на снега, ските и сноуборда вече са направили резервации за зимната си ваканция. Това позволява на сръбските туроператори да достигнат до заключението, че през настоящата година търсенето на почивки в популярния Златибор намалява значително, пише белградското електронно издание Blic. \r\nКато една от причините за отлива на туристи от Златибор е наличието на само една писта в курорта, недостатъчното задържане на снежната покривка, но и цените на услугите за настаняване и хранене, които са твърде високи. \r\nПрез настъпващия ски сезон Копаоник и Стара планина са най-предпочитани от сръбските туристи. За нощувки в Копаоник, който е най-скъпият зимен курорт в Сърбия, се търсят предимно апартаменти, тъй като цените за престоя в тях са значително по-ниски от тези за настаняването в хотел. В началото на декември наемът на апартамент в Копаоник за седемдневен престой струва около 84 евро на човек. Същото ваканционно жилище в края на декември излиза около 225 евро за девет нощувки на човек, съобщава Радио „Фокус“ в рубриката „Балкански туристически часовник“.\r\nСтара планина също е привлекателна за зимна почивка. За седемдневен престой в четиризвезден хотел през декември туристите трябва да си отделят между 60 и 100 евро на човек, в зависимост от това дали настаняването е на пълен пансион или полупансион. : Тереза Герова", "date": "2017.10.26", "title": "Blic: Търсенето на почивки в сръбския зимен курорт Златибор намалява"}
{"url": "http://www.focus-news.net/news/2017/10/26/2450580/denyat-26-oktomvri-v-svetovnata-istoriya.html", "text": "На 26 октомври 1916 г. е роден Франсоа Митеран - президент на Франция от 1981 г. до 1995 г. През 1946 г. образува партията Демократичен и социалистически съюз на Съпротивата. Председател е на Федерацията на демократичната и социалистическата левица (1965-1968 г.). Митеран е първи секретар на Френската социалистическа партия (1971-1981 г.). Заместник-председател е на Социалистическия интернационал (1972-1981 г.). Франсоа Митеран умира на 8 януари 1996 г. \r\n2015 г.\r\nЗеметресение с магнитуд 7.5 в Афганистан взима над 374 жертви, а ранените над 2200 души.\r\n2014 г.\r\nПрезидентът на Бразилия Дилма Русев спечелва втори мандат.\r\nОфициално американските военнослужещи приключват мисията си в Афганистан 13 години след като международната коалиция, ръководена от САЩ свали режима на талибаните.\r\n2013 г.\r\nИран екзекутира 16 бунтовници като отговор на сражението на границата с Пакистан.\r\nНай-високият и най-активен в цяла Европа вулкан Етна изригва разтопена лава, създавайки димна завеса с височина 3 километра. Изригването е предшествано от подземни трусове предния ден. Въздушното пространство в околността е закрито за полети за ден.\r\n2012 г.\r\nСеверна Корея обявява военно положение в страната във връзка с провеждането на съвместно военно учение на САЩ и Южна Корея.\r\n2010 г.\r\nПоради неуредици в приемо-предавателните протоколи и некачествени строителни работи е закрита откритата на 07 октомври 13-станция на Новосибирското метро. На 9 февруари 2011. окончателно е пусната в експлоатация.\r\n2006 г.\r\nС 529 гласа „ЗА”, 12 - „ПРОТИВ” и 10 – „ВЪЗДЪРЖАЛ СЕ” Бундестагът в Германия ратифицира Договора за присъединяване на България и Румъния към Европейския съюз.\r\n2005 г.\r\nИталианското правителство приема ратифицирания от Унгария Договор за присъединяване на България и Румъния към Евросъюза.\r\n2002 г.\r\nКалина Сакскобургготска сключва брак с испанския мореплавател Антонио „Китин“ Муньос Валкарсел. Бракосъчетанието е извършено от софийския и пловдивския католически епископ Георги Йовчев в двореца „Царска Бистрица“ в Рила. \r\nРуски специални части провежда атака срещу окупирания от чеченски терористи театър в Москва, при която загиват 50 терористи и 150 невинни заложници.\r\n1994 г.\r\nИзраел и Йордания подписват мирен договор.\r\n1981 г.\r\nПрезидентът на Сирия Хафез ел Асад пристига на тридневно посещение в България. Подписани са спогодби за икономическото и научно-техническо сътрудничество.\r\n1974 г.\r\nОрганизацията за освобождение на Палестина (ООП) е призната за единствен законен представител на палестинския народ по време на седмата среща на Арабската лига в Рабат, Мароко.\r\n1965 г.\r\nЧетиримата от групата “Бийтълс” получават в Бъкингамския дворец лично от кралица Елизабет Втора ордените на Британската империя.\r\nБийтълс (на английски The Beatles) е английска музикална поп и рок група от Ливърпул, призната за една от най-влиятелните групи в историята на поп музиката. Нейни членове са Джон Ленън (1940-1980 г.), Джордж Харисън (1943-2001 г.), Пол Маккартни (1942 г.) и Ринго Стар (1940 г.). Тяхната музика, начин на поведение и стил на обличане доминират 60-те години и поставят началото на нови модни тенденции. Имат продадени над 1.3 милиарда албума. През 2004 г. списанието Ролинг Стоун (Rolling Stone Magazine) поставя Бийтълс на първо място в списъка си на 100-те най-добри изпълнители на всички времена.\r\n1957 г.\r\nГероят на Съветската армия от Втората световна война – маршал Жуков е свален от всички заемани от него държавни постове и е обвинен, че спомага за изграждането на култ към собствената си личност.\r\nВ София е открит Полски културен и информационен център.\r\n1955 г.\r\nВ София започват преговори между правителствените делегации на България и КНДР, завършили с договор за оказване на безвъзмездна помощ от страна на България за възстановяване на разрушенията от Корейската война 1950-1953 г.\r\n1863 г.\r\nВ Женева се създава Международният Червен кръст.\r\nМеждународният Червен кръст е организация за оказване помощ при военни действия, природни бедствия, хуманитарни катастрофи, епидемии и други.\r\nОрганизацията е основана в Швейцария по инициатива на Ж. Дюнан. Дейността на Червеният кръст се регламентира от Женевските конвенции и се основава на седем принципа: хуманност, безпристрастност, неутралност, независимост, доброволност, общовалидност и уникалност. В организацията членуват над 148 държави.\r\n1860 г.\r\nИталианският революционен деец Джузепе Гарибалди обявява Виктор Емануил за крал на Италия, след като разгромява войските на Неаполитанското кралство. Джузепе Гарибалди (1807-1882) е италиански генерал и национален герой на Италия. Той е един от водачите на революционно-демократичното крило в националноосвободителното движение, борещо се за обединение на Италия \"отдолу\". Гарибалди участва в републиканското въстание на Рио Гранде през 1839 г. Бори се за обединението на Италия срещу австрийците, Неаполитанското кралство и папството, а през 1870-1871 г. участва във войната на Франция срещу Прусия. В негова чест са издигнати паметници в Италия и Франция.\r\n1774 г.\r\nВъв Филаделфия се провежда Първият Континентален конгрес. Той приема т.нар. Декларация за правата, в която се изразява остър протест срещу дискриминационната английска политика. В отговор на този документ английският крал започва военни действия срещу колониите.\r\n604 г.\r\nЗапочва Втората славянска обсада на Солун, след като 5-хилядна славянска войска обгражда града. Според историческите извори по това време славяните вече системно се стремят да овладеят и заселят Солун. Втората обсада е кратка. Славяните разчитат на изненадващо нападение, но съпротивата на жителите и на местния гарнизон ги принуждава да се оттеглят след кръвопролитно еднодневно сражение.На тази дата са родени: \r\n1947 г.\r\nРодена е Хилари Клинтън - държавен секретар на САЩ в администрацията на президента Барак Обама, бивш сенатор от щата Ню Йорк в Сената на САЩ и съпруга на 42-ия президент на САЩ Бил Клинтън.Първа дама на САЩ в периода 1993 – 2001 година.\r\nРоден е Вячеслав Криштофович – руски кино режисьор. Автор на “Самотна жена”, “Ребро на Адам”.\r\n1945 г.\r\nРоден е Андрей Кокошин – бивш първи заместник на министъра на Русия, секретар на Съвета за безопасност, депутат на Госдумата. Професор, член-кореспондент на Руската Академия на науките.\r\n1942 г.\r\nРоден е Боб Хоскинс – английски актьор (“Кой смени зайчето Роджър?”, “Бразилия”, “Мона Лиза”).\r\n1919 г.\r\nРоден е Мохамед Реза Пахлави – шах на Иран от 16 септември 1941 г. до 11 февруари 1979 г. Като владетел на Иран приема титлите шахиншах (Цар на царете) и ариамехр (Светлина на Иран). Като Мохамед Реза Шах той е вторият монарх от династията Пахлави и последният шах на иранската монархия. Поддържа много добри отношения със западните европейски държави, САЩ и Израел. Реза Пахлави води постоянна политика на модернизиране на икономиката, включително на аграрното производство. По време на така наречената Бяла революция Реза Пахлави въвежда изискване за образование на ислямските свещеници, което, заедно с даването на избирателни и други граждани права на жените, нарушава старите ислямски традиции в държавата и му създава врагове сред религиозната общност. Политиката на икономически растеж през 60-те и 70-те години е съпроводена с тоталитарен тип управление, с прозападни свободи на личността, с което Пахлави влиза в остри противоречия с ислямските фундаменталисти в страната и в края на краищата довежда до Ислямската революция в Иран от 1979 г., при която властта в страната се поема от аятоллах Хомейни, а Пахлави е изгонен от Иран. Умира на 27 юли 1980 г. в Египет.\r\n1916 г.\r\nРоден е Франсоа Митеран - президент на Франция от 1981 г. до 1995 г. През 1946 г. образува партията Демократичен и социалистически съюз на Съпротивата. Председател е на Федерацията на демократичната и социалистическата левица (1965-1968 г.). Митеран е първи секретар на Френската социалистическа партия (1971-1981 г.). Заместник-председател е на Социалистическия интернационал (1972-1981 г.). Франсоа Митеран умира на 8 януари 1996 г.\r\n1880 г.\r\nРоден е Андрей Белий – руски писател, един от водещите деятели на символизма.\r\n1872 г.\r\nРоден е Филип Миронов – руски военачалник. През Гражданската война в Русия е командир на бригада, на дивизия, командващ група войски (1918-1919). Командир на Втора конна армия през 1920 г.\r\n1862 г.\r\nРоден е Александър Гучков – руски политик, основател на партията на октябристите. Председател е на Госдумата (1910-1911 г.), военен министър на временното правителство (1917 г.).\r\n1842 г.\r\nРоден е Василий Василиевич Верешчагин - руски художник. Учи в Петербургската художествена академия от 1860 г. до 1863 г. и в Париж от 1864 г. до 1865 г. Взема участие в Руско-турската война от 1877-1878 г., в която е ранен. Загива по време на Руско-японската война, при потъването на руския броненосец \"Петропавловск\". Василий Верешчагин е автор на повече от 800 картини, които се съхраняват в най-големите световни музеи. Пише мемоарни книги и статии по въпросите на изкуството. Творчеството на Верешчагин е насочено срещу войната. Автор на “Апотеоз на войната”, “Вратите на Тамерлан”, “Победените”.\r\n1811 г.\r\nРоден е Еварист Галоа – френски математик, основоположник на съвременната алгебра. Неговите работи са основа за Теорията на Галоа - основен дял във висшата алгебра. Той пръв въвежда термина група, обозначавайки пермутационна група и по същество изгражда цялата теория на крайните алгебрични полета, наричани в негова чест полета на Галоа. Умира на 31 май 1832 г.\r\n1800 г.\r\nРоден е Хелмут фон Молтке – немски фелдмаршал, граф, идеолог на немския милитаризъм, началник на пруския и германския генщаб (1858-1888 г.). Извършва пълна реорганизация на пруската армия, довела до превръщането на страната в първостепенна европейска сила и направила възможно обединението на Германия.\r\n1787 г.\r\nРоден е Вук Стефанович Караджич – сръбски филолог, етнолог, фолклорист и историк. Той пръв осведомява научната общественост в Европа и цял свят за съществуването на българския език, като обнародва 27 народни песни от Разложко. Съставя първата граматика на българския език под заглавие “Додатък към санктпетербургските речници”.\r\n1759 г.\r\nРоден е Жорж Жак Дантон – френски държавник, един от лидерите на Френската революция през 1789 г. Член е на Парижката комуна и помага за подготвянето и организирането на преврата от август 1792 г., атака срещу Тюйлери и поражението на монархията. В новата република той става министър на правосъдието и фактически оглавява Временния Изпълнителен Съвет. Член е на Конвента (Народното събрание). Той ръководи първия Комитет за обществено спасение (април – юли 1793 г.), създаден от Конвента като главен управляващ орган на Франция. Убит е от политическите си противници през 1794 г.\r\n1685 г.\r\nРоден е Доменико Скарлати – италиански композитор. Смята се, че е учил при композиторите Гаетано Греко, Франческо Гаспарини и Бернардо Пасквини, всички от които са оказали голямо влияние върху неговия музикален стил. Скарлати започва с композиции и органистика в кралската капела в Неапол през 1701 г. През 1709 г. отива в Рим на служба на полската кралица в изгнание Мария Казимиера, където среща Томас Роузингрейв, които по-късно прави възможен горещия прием на сонатите на Скарлати в Лондон. В това време Скарлати вече бил челист. В Рим той композирал няколко опери за театъра на кралица Казимиера. Дори бил и капелмайстор в църквата „Св. Петър“ от 1715 до 1719 г. а по-късно пристигнал в Лондон, за да представи операта си „Нарцис“ в Кралския театър. През 1720 или 1721 г. Скарлати заминава за Лисабон, където работи като учител по музика на принцеса Мария Магдалена Барбара. После, през 1725 г., се връща в Неапол и по време на едно от посещенията си в Рим през 1728 г. се жени за Мария Катерина Джентили. През 1729 г. той отива в Мадрид, за да преподава музика на принцеса Мария Магдалена Барбара, която се омъжва за член на испанското кралско семейство. Така тя става кралица на Испания и Скарлати остава в Испания през следващите двадесет и пет години, през което време му се раждат пет деца. След смъртта на съпругата му през 1742 г. се жени повторно за испанката Анастасия Хименес. По време на престоя си в Мадрид Скарлати композира около 500 клавирни сонати. Умира в Мадрид на 71-годишна възраст.На тази дата умират: \t\r\n1973 г.\r\nУмира Семьон Михайлович Будьони - руски военачалник от украински произход, маршал на СССР от 1935 г.\r\n1957 г.\r\n Умира Никос Казандзакис - гръцки писател. Завършва с отличие Атинския университет, подготвя първата си книга “Змия и лилия”, печели драматургичен конкурс. Аспирант е в Париж от 1907 г., слуша лекциите на А. Бергсон в Колеж дьо Франс. От 1921 г. до 1923 г. е в Берлин. Пътува много: СССР (бивш), Франция, Испания, Япония, Китай, Англия и др. Изгонен от Гърция през 1947 г., отлъчен от Църквата заради романа си “Последното изкушение”. Автор е на философските драми “Никифор Фока” (1927 г.), “Христос”, “Одисей” (1928 г.), “Мелиса” (1939 г.), поемата “Одисей” (1938 г.), трилогията “Прометей” (след 1945 г.), на романите “Алексис Зорбас” (1946 г.), “Христос отново разпнат” (1950 г.), “Последното изкушение” (1952 г., лит. основа за едноименния филм на М. Скорсизи), “Капитан Михалис” (1953 г.) и др. Лауреат на Международната награда за мир за 1956 г., кандидат за Нобелова награда за литература.\r\n1941 г.\r\nУмира Аркадий Петрович Гайдар (псевдоним на А. П. Голиков) - руски писател. През 1918 г. става доброволец в Червената армия. Едва 16-годишен командва полк. Гайдар пише детска литература. Сред по-известните му произведения са \"Школа\" (1930 г.), \"Далечни страни\" (1932 г.), \"Военна тайна\" (1935 г.), \"Съдбата на барабанчика\" (1939 г.). Популярна е повестта му \"Тимур и неговата команда\" (1940 г.). В първите дни на Великата отечествена война е специален кореспондент на вестник \"Комсомолска правда\". От есента на 1941 г. е в партизански отряд в тила на немците, където е убит.\r\n1918 г.\r\nУмира Цезар Риц – собственик на хотел в Париж, който става образец за лукс и елегантност.\r\n1909 г.\r\nУмира Хиробуми Ито - японски държавен деец, дипломат. Ръководи съставянето на японската конституция от 1889 г. (в сила до 1946 г.). Министър-председател е в годините: 1885-1888 г., 1892-1896 г., 1898 г. и 1900-1901 г. Изиграва голяма роля в организацията на политическите партии в Япония и върху политиката на японската монархия от края на ХIХ в. - началото на ХХ в. През 1900 г. организира партията Сейюкай. Като ген. резидент в Корея през 1906-1909 г. подготвя анексията на страната от Япония. Убит от корейски патриот.\r\n1890 г.\r\nУмира Колоди (псевдоним на Карло Лоренцини) - италиански писател. Карло Лоренцини е роден през 1826 г. във Флоренция. Участник е в национално-освободителното движение и в революцията от 1848 г. Автор е на разкази, публицистични очерци, комични сценки (“Наброски” 1880 г.; “Очи и носове” 1881 г.; “Весели разкази” 1887 г.). Световна известност има неговата детска повест “Приключенията на Пинокио. История на марионетките” (1880 г.). По мотиви от “Приключенията на Пинокио” руският писател А. Н. Толстой създава своята детска повест “Златното ключе” (1936 г.).\r\n1868 г.\r\nУмира Вилхелм Гризингер - германски психиатър и невропатолог, един от основоположниците на научната психиатрия. Вилхелм Гризингер е роден през 1817 г. в Щутгарт. Професор е по вътрешни болести и психиатрия в Тюбинген от 1847 г.; завежда Катедрата по психиатрия и невропатология от 1864 г. Разработва цялостна теория и създава учението за психичните заболявания на основата на общопатологични и клинични принципи. Според Гризингер формите на психично разстройство са стадии на единен патологичен процес. Създател е на Берлинското научно дружество на невропатолозите и психиатрите, основава списание \"Archiv für Psychiatrie und Nervenheilkunde\" през 1868 г.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nNational Geographic Arhive;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;Исторически архив на Агенция “Фокус” - отдел “Архив и бази данни”.", "date": "2017.10.26", "title": "Денят 26 октомври в световната история"}
{"url": "http://www.focus-news.net/news/2017/10/26/2450581/bsp-shte-provede-diskusiya-po-proekta-si-za-darzhaven-byudzhet-za-2018-g-v-sektor-sigurnost.html", "text": "От 10.00 ч. в зала „Г1“ в сградата на Интерпред в София ще се проведе дискусия по алтернативния бюджет на БСП в областта на сигурността и отбраната. Това съобщиха от пресцентъра на Националния съвет на БСП. В срещата ще вземат участие съпредседателят на Съвета по външна политика и международна дейност, сигурност и отбрана Атанас Зафиров, Бриго Аспарухов – член на Изпълнителното бюро на Националния съвет на БСП, народните представители от ПГ на „БСП за България“ Иван Иванов, Красимир Янков и Николай Цонков.", "date": "2017.10.26", "title": "БСП ще проведе дискусия по проекта си за държавен бюджет за 2018 г. в сектор \"Сигурност\""}
{"url": "http://www.focus-news.net/news/2017/10/26/2450582/api-199-mashini-sa-osigureni-za-pochistvaneto-na-republikanskite-patishta-v-oblast-burgas-prez-zimniya-period.html", "text": "199 машини са осигурени за почистването на републиканските пътища в област Бургас през зимния период, съобщиха за Радио „Фокус“-Бургас от Агенция „Пътна инфраструктура (АПИ). Със заповед на председателя на Управителния съвет на Агенция „Пътна инфраструктура“ инж. Дончо Атанасов от 1 ноември се въвежда зимното поддържане на републиканската пътна мрежа. Подготовката за зимния сезон върви по график. В момента се провеждат регионалните работни съвещания, на които АПИ заедно с областните управители, с представители на ГД „Национална полиция“, ГД „Пожарна безопасност и защита на населението“, ИА „Автомобилна администрация“ и пътноподдържащите дружества обсъждат готовността. Тази седмица се проверява подготвеността на фирмите. Инспектира се наличната техника, суровини – сол, пясък, луга и т. н.\r\nЗа ограничаване на снегонавяванията е предвидено поставянето на 6 000 м снегозащитни огради на АМ „Тракия”, в участъка от км 308 до км 359. В момента се провежда и обществена поръчка за изграждане на опитен крайпътен „зелен пояс“ от кипариси за снегозащита при 329-ти километър на АМ „Тракия“. Зеленият пояс ще бъде с дължина 350 м. Ако през зимата мярката се окаже ефикасна, ще бъдат изградени още „зелени пояси“ по автомагистралата.\r\nНай-сложните участъци за зимно поддържане в област Бургас са високопланинските проходи Айтоски, Приморски, Ришки и Дюлински, както и отсечките с големи надлъжни наклони, каквито има на път I-6 Карнобат-Бургас, път ІІІ-906 Оризаре-Каблешково и път III-6009 „(Карнобат-Бургас)-Миролюбово”.\r\nЗа подготовката на републиканските пътища в област Бургас преди зимата са извършени текущи ремонти на пътната настилка, попълване на банкети, подобряване на отводняването, изсичане на растителност в близост до пътното платно и др. По третокласната пътна мрежа са отремонтирани част от най-компрометираните пътни участъци, с което е осигурена безопасността на движение. В момента се извършват текущи ремонти на участъци от път І-6 Карнобат – Бургас, път ІІІ-795 Драганци – Карнобат, път ІІІ-7306 Лозарево – Чубра, път ІІІ-7909 Братово – Равнец, път ІІІ-539 Трояново – Айтос и път ІІІ-5391 Трояново – Аспарухово. Предстои изкърпване и на път ІІІ-907 (Маринка-Звездец)-Визица-(Царево-М.Търново).\r\nПрез тази година завърши изграждането на новия мост над р. Ропотамо на път ІІІ-992 Веселие-Ясна поляна, на мястото на разрушеното от наводненията съоръжение през 2014 г., както и ремонтът на надлеза Ченгене скеле на път ІІ-99 Бургас – Царево. На 12 октомври започна реконструкцията на пътя I-9 Слънчев бряг – Бургас с изграждането на второ платно между Поморие и Ахелой, която трябва да завърши преди началото на активния туристически сезон догодина.\r\nМария РУСЕВА", "date": "2017.10.26", "title": "АПИ: 199 машини са осигурени за почистването на републиканските пътища в област Бургас през зимния период"}
{"url": "http://www.focus-news.net/news/2017/10/26/2450583/pregled-na-osnovnite-temi-v-shumenskiya-pechat.html", "text": "„Откриха най-новата детска площадка в Шумен“, е водещото заглавие във вестник „Шуменска заря“. Вместо официална церемония и рязане на ленти местните управници предпочетоха да разговарят с жители на квартала. Хората изразиха своята благодарност, тъй като години наред теренът бе една гола поляна, обрасла с трева, и развъдник на кърлежи и змии. На детската площадка са поставени 2 пързалки, 2 люлки, 2 детски тунела, 4 пейки и комбиниран уред за уличен фитнес за по-големите. \r\n„Обвинителният акт за трагедията в Хитрино вече е в съда“, съобщава ежедневникът. Вчера Окръжна прокуратура – Шумен предаде на съд машинистите Димитър Михнев и Радослав Петков за това, че на 10.12.2016 г. при управление на подвижен железопътен състав – товарен влак са нарушили правилата за движение, уредени в Закона за железопътния транспорт, в Наредба № 58 от 02.08.2006 г. за правилата за техническа експлоатация, движение на влаковете и сигнализацията в железопътния транспорт и по непредпазливост са причинили смъртта на 7 лица, телесни повреди на 14 лица и случаят е особено тежък – чл.343, ал.4, вр. ал.3, б. „б”, предл. 2, вр. ал.1, б.“б“ и б.“в“, вр. чл.342, ал.1, пр.1 от НК. \r\n„Въвеждат спешни мерки срещу инфлуенцата по птиците“, информира всекидневникът. До 2 ноември трябва да се проведат заседанията на общинските епизоотични комисии. Областната епизоотична комисия препоръчва по места общините да изберат подходящ начин за своевременно информиране на стопаните, отглеждащи домашни птици в дворовете си за опасността от разпространение на болестта инфлуенца при неспазване на набелязаните мерки. \r\n„Деца от 4 страни се учат на уважение в Шумен“, пише изданието. Домакин на проявата е СУ “Сава Доброплодни”, а участниците работят по проекта на училището “Уважението – ценност за цял живот” по програма “Еразъм+”. \r\n„Обществено представяне на новия театрален директор Димитър Димитров“, е акцент от стр. 4 в броя. Новият директор на Шуменския драматично-куклен театър „Васил Друмев“ Димитър Димитров бе обществено представен в зала 1300“ на културния институт. Пред ръководствата на община Шумен, общинския съвет и областната управа, представители на културни институти и бизнеса. Да поздравят колегата си дойдоха и директорите на театрите в Разград и Търговище Тодор Мадолев и Петър Петров.\r\n„Педагогът Ангел Ангелов победи в националната инициатива “Новатори в образованието”, пише всекидневникът. Преподавателят по информационни технологии Ангел Ангелов, от шуменското СУ „Сава Доброплодни“, спечели “Наградата на публиката” в националната инициатива “Новатори в образованието”. В гласуването той бе подкрепен със 774 гласа. За отличието бе предложен от директора на училището Албена Иванова с мотивацията, че е въвел компютърното моделиране при най-малките ученици. На национално ниво, то ще бъде заложено през 2018 г.", "date": "2017.10.26", "title": "Преглед на основните теми в шуменския печат"}
{"url": "http://www.focus-news.net/news/2017/10/26/2450584/valcho-cholakov-oblasten-upravitel-na-burgas-ostava-bedstvenoto-polozhenie-v-kameno-i-chastichnoto-v-burgas-ochakva-se-do-obyad-i-na-dvete-mesta-to-da-bade-otmeneno.html", "text": "Остава бедственото положение в Камено и частичното в Бургас – очаква се до обяд и на двете места то да бъде отменено. Това каза за Радио „Фокус” областният управител на Бургас Вълчо Чолаков във връзка с наводненията от вчера в региона. „В община Бургас – районът около депото на село Братово – все още има проблем и се работи по неговото отстраняване. Очаква се до обяд и в двете общини бедственото положение да бъде отменено. Все още има един затворен път Братово – Долно езерово и два пътя с ограничения между Черни връх и Полски извор, Бургас – Средец, преди Константиново” посочи Чолаков.\r\nПо думите му, към настоящия момент жертвите от наводнението са три. „От 08.30 часа днес продължава издирването на изчезналата жена от село Черни връх от страна на пожарната, Община Камено, има мобилизирани хора. При толкова дълго време в неизвестност – може би ще имаме четвърта жертва”, допълни Чолаков. Той припомни, че в община Камено е обявен ден на траур във връзка с жертвите от наводнението. Общинските съветници ще гласуват отпускане на средства за погребенията на жертвите.\r\nКато цяло обстановката в областта е спокойна – няма дъжд и водата се оттича. Продължават мероприятията по отстраняване на щетите от страната и на двете общини: Бургас и Камено, както и отводняване на имоти. Вчера са започнали изплащанията за обезщетения в размер на 350 лева на пострадалите от община Бургас, а днес ще бъдат изплатени средствата и за пострадалите в Камено, каза още областният управител на Бургас. „Съветваме гражданите за претърпените щети да уведомяват писмено съответната Община. Чрез Общините информацията през нас ще стигне до Междуведомствения съвет по бедствия и аварии. Ще се преценят възможностите за обезщетяване на пострадалите”, каза още Вълчо Чолаков.", "date": "2017.10.26", "title": "Вълчо Чолаков, областен управител на Бургас: Остава бедственото положение в Камено и частичното в Бургас – очаква се до обяд и на двете места то да бъде отменено"}
{"url": "http://www.focus-news.net/news/2017/10/26/2450585/portalokohr-turisticheskata-industriya-v-harvatiya-proyavyava-simptomi-na-holandskata-bolest.html", "text": "Темата за доминиращия икономиката на Хърватия туристически сектор е част от един от най-важните дебати в страната. Анализатори и представители на туристическия бранш често предупреждават, че е опасно икономиката на една страна да зависи от сектор, който е доста нестабилен и зависим от различни непредвидени ситуации като природни бедствия или заплахи за сигурността. Налице са сериозни опасения, че симптомите на \"холандската болест\" на хърватската икономика (непреднамерено следствие, причинено от нарастването на икономическото развитие на конкретен сектор за сметка на други сектори - бел. р.), ще започнат да се проявяват още по-силно, коментира икономическият анализатор Ивица Бъркляза за Portalokolo.hr.\r\nНяма спор, че туризмът в Хърватия е повече от силно развит. Но същевременно е налице парадокс - туристическият капацитет не се използва пълноценно. По протежението на Адриатическото крайбрежие има голям брой бивши военни и работнически курорти, които не се използват. Има цял набор от различни видове туризъм, които все още не са достатъчно развити - като например здравния, конгресния и селския, съобщава Радио „Фокус“ в рубриката „Балкански туристически часовник“.\r\nСпоред Ивица Бъркляза големият дял на туризма в хърватската икономика има отрицателен ефект, тъй като прави по-слабо конкурентни други сектори. За преодоляване на негативните ефекти от прекомерния растеж на туризма анализаторът препоръчва държавата да се стреми към политика на излишък или поне нулев дефицит. Успоредно с това управляващите в Загреб биха могли да намалят данъците в други сектори на икономиката, отбелязва Бъркляза.: Тереза Герова", "date": "2017.10.26", "title": "Portaloko.hr: Туристическата индустрия в Хърватия проявява симптоми на \"холандската болест\""}
{"url": "http://www.focus-news.net/news/2017/10/26/2450586/blagoevgrad-v-grada-shte-bade-otkrit-parviyat-muzey-na-vodata.html", "text": "В Благоевград ще бъде открит първият Музей на водата. Това съобщиха за Радио „Фокус“ – Пирин от „Водоснабдяване и канализация“ (ВиК)– Благоевград. Събитието ще се проведе от 11.00 часа на територията на Централен склад на ВиК, местност Джампалица. От водното дружество приканват жителите и гостите на града да присъстват на откриването на музея, посветен на 60-годишнината от създаване на „Водоснабдяване и канализация“ ЕООД – Благоевград. В музейната експозиция е събрана информация и снимки от работа на ВиК специалистите през годините, важни и интересни ВиК инструменти и съоръжения, познавателни и обучителни материали за малките и големи любители на водата.", "date": "2017.10.26", "title": "Благоевград: В града ще бъде открит първият Музей на водата"}
{"url": "http://www.focus-news.net/news/2017/10/26/2450587/prezidentat-rumen-radev-shte-se-sreshtne-s-komisar-dimitris-avramopulos.html", "text": "Президентът Румен Радев ще проведе среща с европейския комисар въпросите на миграцията, вътрешните работи и гражданството Димитрис Аврамопулос. Това съобщиха от прессекретариата на държавния глава. Срещата ще се проведе от 11.00 часа на „Дондуков“ 2.", "date": "2017.10.26", "title": "Президентът Румен Радев ще се срещне с комисар Димитрис Аврамопулос"}
{"url": "http://www.focus-news.net/news/2017/10/26/2450588/toplofikatsiya-sofiya-zapochva-obshtoto-vklyuchvane-otoplenieto.html", "text": "Във връзка с предстоящото понижение на външните температури през следващите дни „Топлофикация София” има пълна готовност да започне поетапно общото пускане на отоплението в столицата от днес. Това съобщиха от пресцентъра на дружеството. Първо ще бъдат включени детските градини, учебните и здравните заведения, след това жилищните сгради във всички райони и накрая администртивните сгради и стопанските потребители.\r\nОт \"Топлофикация София\" напомнят на своите клиенти да отворят на максимална степен вентилите на радиаторите си, за да не се налага допълнително обезвъздушаване на отоплителните тела след пускане на отоплението, както и да проверят електронните си уреди за дялово разпределение. В случай, че дисплеят им е угаснал, клиентите трябва незабавно да потърсят съдействие от обслужващата ги фирма – топлинен счетоводител.\r\nВажно е преди пускането на отоплението клиенти да приключат всички ремонти и да запълнят източените инсталации. Отоплението няма да бъде включено в сградите, в които вътрешната отоплителна инсталация не е запълнена, защото това означава, че в някое жилище ремонтът все още не е приключил.\r\n„Топлофикация София” ЕАД дава възможност на клиентите, които поради някакви причини желаят включване на отоплението в сградата на по-късен етап, да подадат в обслужващия ги топлорайон заявление и подписано за целта решение от общото събрание на етажната собственост. За допълнителна информация във връзка с началото на отоплителния сезон и за всякакви въпроси, свързани с топлоподаването, клиентите могат да се свържат с кол центъра на компанията 0 700 11 111, както да пишат на \r\nwww.facebook.com/www.toplo.bg.", "date": "2017.10.26", "title": "\"Топлофикация София\" започва общото включване отоплението"}
{"url": "http://www.focus-news.net/news/2017/10/26/2450589/dimitrovden-e.html", "text": "На 26 октомври Българската православна църква почита паметта на Св. Великомъченик Димитрий Мироточец - Димитровден. Християнската история, счита че Св. Димитрий се е родил в трети век в Солун, където баща му е бил градоначалник. Той тайно е вярвал в Христа, но не смеел открито да изповядва вярата си, тъй като по онова време имало голямо и много свирепо гонение срещу християните. Една от стаите в дома си бил превърнал в молитвена, поставяйки иконите на Спасителя и на Св. Богородица. Когато Димитрий поотраснал и можел да разбира истината, родителите го въвели в молитвената стая и започнали да го учат на вярата в Господ Исус Христос. Повикали свещеник и кръстили Димитрий. След смъртта на родителите си Димитрий наследил голямо богатство. \r\nСв. Димитрий много пъти спасявал Солун от вражески нападения. Той бил почитан още от онези времена в Тракия и Македония. По-късно българи и гърци започнали разпалено да си оспорват \"покровителството на небесния стратег Св. Димитрий от Солун\". Заради славянския му произход от древни времена всички славянски народи честват светеца. Българи и сърби го почитат като патрон на цялото славянство. Предполага се, че светецът е бил проконсул на Солун и е загинал мъченически за Христовата вяра на 26 октомври 306 г.\r\nХристияните запазили мощите на светеца. След като гоненията били прекратени, над лобното място и гроба на св. Димитър в Солун бил построен малък храм. При него ставали много чудеса. По-късно храмът бил разширен и тогава намерили нетленните останки на мъченика от които потекло благовонно миро. Днес мощите на св. Димитър се съхраняват в едноименната базилика в Солун, издигната на лобното му мястото, а св. Димитър се почита като покровител на гр. Солун. В деня на неговата памет в града се стичат поклонници от цял свят. \r\nИмето на св. Димитър е свързано и с историята на българския народ. През  1185 година, по време на двувековното византийско робство, братята-боляри Асен и Петър обявили в Търновград, че не признават повече византийската власт. Това станало на 26 октомври, на храмовия празник на построената от тях църква, наречена на св. Димитър. Закриляни от него, въстаниците довели  борбата за независимост и възстановяване на българската държавност до успешен край: през пролетта на 1187 г., след неуспешна обсада на гр. Ловеч, византийският император подписал мирен договор, който признал властта на Асен и Петър над Северна България. Така започнала историята на Второто българско царство. Светията – мъченик е един от най-почитаните у нас. На него са посветени много храмове по цяла България и в деня на неговото честване ще бъдат отслужени навсякъде празнични св. Литургии.\r\nНародният култ към Св. Димитър го представя като по-голям брат-близнак на Св. Георги. Приживе братята се разделили, тръгвайки по света в различни посоки. Георги му зарекъл, че ако види от стряха кръв да капе, то значи той е умрял. След време Димитър видял една стряха да капе кръв и тръгнал към Георгиевата страна на света, заварил ламя, която била изяла Георги. Притиснал Димитър ламята и тя му дала душата на Георги. После двамата яхнали конете и литнали към небесата. Там си разделили годината по братски - за Св. Георги лятото, а за Св. Димитър зимата. В народния календар празникът на св. Димитър бележи поврата в годишното време и началото на зимата. Св. Димитър язди на червен кон, а от дългата му бяла брада се изсипват първите снежинки - „Дойде ли Димитър, идва и снегът“. Като предвестник на зимата и студа светецът се свързва със света на мъртвите. Затова около празника е една от най-големите Задушници.\r\nСпоред поверията в полунощ срещу празника на Св. Димитър небето се отваря, след което се очаква и първият сняг. На 26 октомври завършва традиционният период - от Гергьовден до Димитровден, за наетите сезонни работници - пастири и ратаи. Затова и празникът на Св. Димитър се нарича още Разпус. \r\nДатата 26 октомври е приета и за празник на Сливен, Видин и Айтос. Димитровден е приет също като ден на строителя. Празнуват всички архитекти, проектанти, строителни инженери и всички, ангажирани в сферата на строителството. Професионален празник и на ковачи те, техниците, инженери те и металурзите.\r\nНа Димитровден се е прието на трапезата да има ястия от птици и зеленчуци.На масата се слага варена царевица, пестил, пита с ябълки или печени ябълки, рачел, тиква.\r\nНа този ден празнуват: Димитър, Димитрина, Деметра, Дима, Димо, Димка, Димчо, Димана, Драго, Драгомир, Драган, Митко, Митра, Митка, Митрана, Мита, Даниела, Даниел, Диян/а, Диан/a.", "date": "2017.10.26", "title": "Димитровден е"}
{"url": "http://www.focus-news.net/news/2017/10/26/2450590/lajminet-kosovskite-turisti-izostavyat-albaniya.html", "text": "През настоящата година Албания похарчи големи суми за реклама на забележителностите на страната в медиите зад граница. Резултатът е налице – през първите девет месеца балканската държава е посетена от 4,2 млн. чужденци, което е с 5,7% повече в сравнение със същия период на предходната година. Но същевременно се забелязва ясна тенденция на отдръпването на туристите от Косово, предава Lajmi.net.\r\nСъгласно официално разпространените данни, броят на косовските туристи в Албания е паднал с 22% за в периода януари-септември 2017 г. Казано по друг начин, през разглеждания период страната е посетена от 426 хил. косовари по-малко, в сравнение с 2016 г, съобщава Радио „Фокус“ в рубриката „Балкански туристически часовник“.\r\nКато основна причина за отлива на туристи от Косово се посочват злоупотребите с цените, лошата инфраструктура и ниското качество на предлаганите услуги. : Тереза Герова", "date": "2017.10.26", "title": "Lajmi.net: Косовските туристи изоставят Албания"}
{"url": "http://www.focus-news.net/news/2017/10/26/2450591/haskovo-2581-sa-imenitsite-v-obshtinata.html", "text": "2581 са имениците в община Хасково в днешния празник на свети Димитър Солунски (Димитровден), съобщиха от Община Хасково. 2345 от имениците живеят в града. Празник имат Димитър, Димитрия, Димитрина, Дима и други.", "date": "2017.10.26", "title": "Хасково: 2581 са имениците в общината"}
{"url": "http://www.focus-news.net/news/2017/10/26/2450592/komisiite-po-evropeyskite-vaprosi-i-kontrol-na-evropeyskite-fondove-i-po-vatreshna-sigurnost-i-obshtestven-red-v-ns-shte-se-sreshtnat-s-evrokomisarya-po-vaprosite-na-migratsiyata-vatreshnite-raboti-i-grazhdanstvoto.html", "text": "Комисиите по европейските въпроси и контрол на европейските фондове и по вътрешна сигурност и обществен ред в Народното събрание (НС) ще се срещнат с европейския комисар по въпросите на миграцията, вътрешните работи и гражданството Димитрис Аврамопулос. Това съобщиха от пресцентъра на Народното събрание. Срещата ще се проведе от 14.00 часа в зала „Изток\" на Народното събрание.", "date": "2017.10.26", "title": "Комисиите по европейските въпроси и контрол на европейските фондове и по вътрешна сигурност и обществен ред в НС ще се срещнат с еврокомисаря по въпросите на миграцията, вътрешните работи и гражданството"}
{"url": "http://www.focus-news.net/news/2017/10/26/2450593/reuters-prez-2018-g-se-ochakva-rast-na-germanskite-turisti-v-turtsiya.html", "text": "Данните от ранните записвания за почивка през 2018 г. дават основание да се предположи, че следващата година броят на германските туристи, посещаващи Турция, може да се увеличи с 15-20 %. Това заяви за Reuters председателят на Федералното сдружение на германския туристически сектор Михаел Френцел. \r\nПотокът от германски посетители на Турция падна рязко миналата година, главно поради опасения за сигурността след поредицата от терористични атаки, опитът за държавен преврат на военните и нарастващото дипломатическо напрежение между Берлин и Анкара. Но ситуацията в Турция се нормализира постепенно, а това допринася за плахото завръщане на туристите. Не без значение са и цените на ваканционните пакети, които остават конкурентни в сравнение с тези, предлагани за други дестинации. Това спомага за лекото повишаване на интереса на германците към почивка в Турция следващото лято, обяснява Френцел. \r\nБроят на германските туристи в Турция се е понижил с 30% до близо 3,9 млн. души през 2016 г. Година по-рано техният брой е бил 5,6 млн. души, сочат данни на Министерството на туризма в Анкара. През първите осем месеца на 2017 г. броят на германските посетители падна до 2,5 млн. в сравнение с 2,7 млн. от предходната година, съобщава Радио „Фокус“ в рубриката „Балкански туристически часовник“.\r\nГермания отправи остри критики към масовите арести в Турция при продължаващия извънреден режим, наложен след неуспешния военен преврат от лятото на 2016 г. Берлин отказва да екстрадира хора, които Турция подозира в шпионска или терористична дейност, и поиска освобождаването на около дузина германски или турско-германски граждани, арестувани през последните месеци по политически причини. : Тереза Герова", "date": "2017.10.26", "title": "Reuters: През 2018 г. се очаква ръст на германските туристи в Турция"}
{"url": "http://www.focus-news.net/news/2017/10/26/2450594/hramoviyat-praznik-na-tsarkvata-sv-vmchk-dimitar-v-radomir-shte-bade-otbelyazan-s-molitvenoto-uchastie-na-patriarh-neofit-v-praznichnata-sv-liturgiya.html", "text": "На 26 октомври всяка година  Православната църква чества един от най-почитените светци в християнския свят - свети великомъченик Димитрий Мироточиви - Димитровден. Храмовият празник на църквата „Св. вмчк Димитър“ в град Радомир ще бъде отбелязан с благословението и молитвеното участие на Негово Светейшество Българския патриарх и Софийски митрополит Неофит в празничната св. литургия, предаде репортер на Агенция \"Фокус\". Службата ще започне в 09:30 часа. \r\nНикола Петков", "date": "2017.10.26", "title": "Храмовият празник на църквата „Св. вмчк Димитър“ в Радомир ще бъде отбелязан с молитвеното участие на патриарх Неофит в празничната св. литургия"}
{"url": "http://www.focus-news.net/news/2017/10/26/2450595/stara-zagora-obshtinskiyat-savet-v-kazanlak-shte-provede-redovno-zasedanie.html", "text": "Общинският съвет (ОбС) в Казанлък ще проведе своето 29-то редовно заседание от 09.00 часа, каза за Радио „Фокус“ председателят на ОбС Николай Златанов. Той поясни, че предварителният дневен ред включва 25 точки. Две са питанията от общински съветници от групата на БСП - на Теодора Иванова, свързано с осигуряване на подкрепа за личностно развитие на децата в детските градини, и на Петър Митев, относно организацията на местата и съоръженията за сметосъбиране, както и за критерия за разполагане на контейнери за разделно събиране на отпадъци.\r\nСъветниците ще разгледат и предложението на общинската администрация за промяна в бюджета и инвестиционната програма на Община Казанлък за 2017 г. Те ще трябва да се произнесат и по въпроса за приемане на Общ устройствен план на Община Казанлък.\r\nЗа втори път на заседание на ОбС- Казанлък ще бъде разгледано предложението за промяна на статута на бившето основно оздравително училище „ Христо Ботев“ в село Средногорово. На предходната сесия съветниците не стигнаха до решение по този казус.\r\nНа сесията ще бъде гласувано и отпускане на еднократна помощ на нуждаещи се жители на общината.\r\nСлавяна ГАЙДАРОВА", "date": "2017.10.26", "title": "Стара Загора: Общинският съвет в Казанлък ще проведе редовно заседание"}
{"url": "http://www.focus-news.net/news/2017/10/26/2450596/afp-pakistanskiyat-sad-izdade-zapoved-za-arest-na-bivshiya-ministar-predsedatel-navaz-sharif.html", "text": "В четвъртък съдът в Пакистан издаде заповед за арест на бившия министър-председател Наваз Шариф във връзка с две дела за корупция, образувани след скандала с т.нар. панамски документи, предава AFP.\r\n„Днес съдът издаде заповеди за бившия премиер по два случая на предполагаема корупция и отложи заседанието до 3 ноември\", заяви пред агенцията един от защитниците му Зафир Хан.\r\nШариф понастоящем е в Лондон със съпругата си Калсум, която се лекува от рак в британската столица.: Тереза Герова", "date": "2017.10.26", "title": "AFP: Пакистанският съд издаде заповед за арест на бившия министър-председател Наваз Шариф"}
{"url": "http://www.focus-news.net/news/2017/10/26/2450597/plovdiv-mitropolit-nikolay-shte-oglavi-arhiereyska-sveta-liturgiya-za-dimitrovden-v-grada.html", "text": "На днешния Димитровден Негово Високопреосвещенство Пловдивският митрополит Николайще оглави архиерейска света литургия в храм „Св. Димитър” в Старинен град Пловдив, предаде репортер на Агенция \"Фокус\". Началото на службата е предвидено за 09.00 часа. \r\nНикола ПЕТКОВ", "date": "2017.10.26", "title": "Пловдив: Митрополит Николай ще оглави архиерейска света литургия за Димитровден в града"}
{"url": "http://www.focus-news.net/news/2017/10/26/2450598/burgas-dnes-e-den-na-traur-v-kameno.html", "text": "Със заповед на кмета Жельо Вардунски за днес е обявен ден на траур в памет на жертвите от бедствието е община Камено. Това съобщиха от пресцентъра на Общината. Редовното 29-о заседание на Общински съвет-Камено ще се проведе от 10.00 часа, като ще започне с минута мълчание.", "date": "2017.10.26", "title": "Бургас: Днес е ден на траур в Камено"}
{"url": "http://www.focus-news.net/news/2017/10/26/2450599/vrachanskiyat-mitropolit-grigoriy-shte-oglavi-arhiereyska-sveta-liturgiya-za-praznika-na-vidinskiya-katedralen-hram-sv-vmchk-dimitar-i-grad-vidin.html", "text": "На днешния Димитровден, Негово високопреосвещенство Врачанският митрополит Григорий, временно управляващ и Видинска епархия, ще оглави архиерейска света литургия за празника на видинския катедрален храм \"Св. Вмчк Димитър\" и град Видин, предаде репортер на Агенция \"Фокус\". Началото на службата е предвидено за 09.00 часа. \r\nНикола ПЕТКОВ", "date": "2017.10.26", "title": "Врачанският митрополит Григорий ще оглави архиерейска света литургия за празника на видинския катедрален храм \"Св. Вмчк Димитър\" и град Видин"}
{"url": "http://www.focus-news.net/news/2017/10/26/2450600/tsvetan-tsvetanov-gerb-ne-mozhe-da-se-vmenyava-vina-kogato-nyama-dokazatelstva-za-umisal-v-deystviyata-na-pilotite-ot-aviobazata-graf-ignatievo.html", "text": "Трябва да има диалог с летателния състав на авиобазата „Граф Игнатиево” и да не отиваме в тази крайност, която може да провокира напрежение или противопоставяне. Това каза в предаването „Здравей България” на Нова телевизия заместник-председателят на ГЕРБ и председател на ПГ на партията Цветан Цветанов. „Има подзаконови нормативни актове, които са дали правната възможност на пилотите да преценяват дали могат да излеят за тренировъчни полети. Тук говорим за тренировъчни полети. Вчерашното прессъобщение на Прокуратурата показа, че няма умисъл в тези действия. Това, което в момента трябва да се направи, е да има диалог с летателния състав и не трябва да отиваме в тази крайност, която може да провокира напрежение или създаването на едно противопоставяне, което смятам, че е излишно”, обясни Цветанов. По думите му не може да се вменява вина, когато няма доказателства за умисъл в действията на пилотите от авиобазата „Граф Игнатиево”.\r\nЦветанов посочи, че от над 16 години се говори за закупуване на нови самолети или за самолети, които да отговарят на НАТО-вските стандарти. „За последните години правителството на Бойко Борисов успя да осигури необходимия финансов ресурс, за да могат да бъдат окомплектовани със съответните резерви части, закупуването или отремонтирането на двигателите към сегашната военна техника, които самолети да имат съответната летателна способност. От тази гледна точка тук са тези компетентни органи, които трябва да преценят дали всичко това е изпълнено, дали необходимата документация е била предоставена при изпълнението на тези поръчки. Защото, доколкото разбрахме, един от проблемите за тези двигатели дали имат необходимата документация от тези, които са ги предоставили”, каза още Цветан Цветанов. По думите му ръководството на Министерство на отбраната трябва да предприеме необходимите действия, за да може да се изчистят тези неща и да има сигурност за пилотите, че техниката, с която те излитат, е абсолютно годна, да запазят техния живот и в същото време да не застрашат живота на мирните граждани.", "date": "2017.10.26", "title": "Цветан Цветанов, ГЕРБ: Не може да се вменява вина, когато няма доказателства за умисъл в действията на пилотите от авиобазата „Граф Игнатиево”"}
{"url": "http://www.focus-news.net/news/2017/10/26/2450601/yordan-yordanov-kmet-na-dobrich-obshtinata-e-gotova-za-zimata.html", "text": "Община град Добрич е готова за зимата. Това заяви кметът Йордан Йорданов, предаде кореспондентът на Радио „Фокус” – Варна. Темата за готовността за зимния сезон винаги е на дневен ред по това време на годината, каза кметът и допълни: „ Обикновено хората подхождат към нея по-емоционално, но накратко – готови сме. Предстои Общината да подпише договор за зимно поддържане на пътищата. Техниката е проверена според изискванията на закона и е в изрядно състояние. Готови сме да посрещнем и отоплителния сезон, инсталациите са в изрядно състояние. Процедурата вече е мина и за съжаление имахме само един участник. Комисията го одобри, протоколът също беше одобрен от комисията и от моя страна. Вече сме във фаза, в която са преминали периодите на обжалване. Подписването на договор предстои в следващите дни. Важни са промените по самия договор. Те бяха констатирани от Сметна палата още през 2015 година и от Агенция „Държавна финансова инспекция“. 2015 година е подписан договорът, преди нашия мандат и всъщност той изтече сега. Ние сме заложили няколко съществени промени“. Едната е свързана със зониране на града. Втората е, че Общината има изисквания за ползване на GPS-си. По думите на кмета отчитането на работата трябва да става по много ясен и конкретен начин. \r\n„Аз бях заявил такава готовност, че при приключване на договора за зимно поддържане ще включим тези две нови неща - GPS-си и начини на отчитане, на практика. Чрез GPS-си в реално време ще се вижда къде е техниката, коя улица почиства, каква дейност точно извършва – пръскане със сол или работа с гребло. По този начин можем да дадем и актуална информация“, коментира Йордан Йорданов. Той съобщи, че за последните 10 години се използват едни и същи препарати за обработка на настилки в зимни условия – магнезиеви соли. По думите му те щадят повърхността и проблем с използването им няма. „Проблем имаме архитектурен и технологичен с центъра на нашия град, като се надявам да имаме времето да решим“, допълни кметът. Той припомни също, че през зимния период според общинската наредба всеки гражданин има задължение да изчисти пред и около своите прилежащи пространства, пред дома – блокове или къщи, пред магазини и други търговски обекти. „На много хора им се иска да си стоят у дома и някой да им изчисти тротоарите пред дома. Това го няма никъде по света. Няма такъв човешки ресурс и техника, която да обходи абсолютно всички жилищни места и търговски обекти, за да почисти снега. Има зими с много сняг, има и такива с по-малко. Не можем да прогнозираме това. Важно е гражданите също да бъдат внимателни при шофиране и по пешеходните алеи. Трябва да бъдем една идея по-внимателни през зимата“, каза още Йордан Йорданов. \r\n Жулиета НИКОЛОВА", "date": "2017.10.26", "title": "Йордан Йорданов, кмет на Добрич: Общината е готова за зимата"}
{"url": "http://www.focus-news.net/news/2017/10/26/2450602/sofiya-katastrofa-zatrudnyava-dvizhenieto-po-bul-sitnyakovo.html", "text": "Катастрофа между 4 автомобила затруднява движението по бул. \"Ситняково\" в района на мола, предаде репортер на Агенция \"Фокус\". На мястото на инцидента има полицейски екип, който регулира трафика. Няма данни за пострадали. Нанесени са сериозни материални щети по един от автомобилите, който все още се намира на пътното платно. \r\n\"Фокус\" призовава водачите да се движат с повишено внимание.", "date": "2017.10.26", "title": "София: Катастрофа затруднява движението по бул. \"Ситняково\""}
{"url": "http://www.focus-news.net/news/2017/10/26/2450603/pazardzhik-konstantiyskiyat-episkop-yakov-shte-oglavi-arhiereyska-sveta-liturgiya-v-hram-sv-vmchk-dimitar-v-selo-apriltsi.html", "text": "На днешния Димитровден, с благословението на Негово високопреосвещенство Пловдивския митрополит Николай, Негово преосвещенство Константийският епископ Яков ще оглави архиерейска света литургия в храм „Св. Вмчк Димитър”  село Априлци, Пазарджишко, , предаде репортер на Агенция \"Фокус\". Началото е от 09.00 часа. \r\nНикола ПЕТКОВ", "date": "2017.10.26", "title": "Пазарджик: Константийският епископ Яков ще оглави архиерейска света литургия в храм „Св. Вмчк Димитър” в село Априлци"}
{"url": "http://www.focus-news.net/news/2017/10/26/2450604/plovdiv-kurban-ot-5-vida-riba-shte-se-razdade-na-zhitelite-na-rayon-zapaden-po-povod-dimitrovden.html", "text": "Курбан от 5 вида риба ще се раздаде на жителите на район „Западен“ в Пловдив по повод Димитровден. Това каза за Радио „Фокус“ – Пловдив районният кмет Димитър Колев, който ще се включи в раздаването на курбан по случай празника. Събитието ще се състои от 11.00 часа пред църквата „Свети Климент Охридски”.\r\n„Продължаваме традицията на големите християнски празници да се раздава курбан за здраве и благоденствие. Нека жителите на района да дойдат в парк „Ружа“, за да отбележим заедно светлия християнски празник Димитровден“, заяви кметът Димитър Колев.\r\nТони МИХАЙЛОВ", "date": "2017.10.26", "title": "Пловдив: Курбан от 5 вида риба ще се раздаде на жителите на район „Западен“ по повод Димитровден"}
{"url": "http://www.focus-news.net/news/2017/10/26/2450605/veliko-tarnovo-magla-zatrudnyava-dvizhenieto-v-niskite-chasti-na-oblastta.html", "text": "Натоварен е трафикът в центъра на Велико Търново в сутрешните часове, предаде репортер на Радио „Фокус” – Велико Търново. Времето е облачно. Мъгла затруднява движението в ниските части на областта. Трафикът в центъра на града е натоварен. Светофарните уредби работят нормално. Интензивно е движението в районите на учебните заведения. Осигурено е полицейско присъствие пред всяко училище, както и на по-оживените кръстовища в града. Натоварен е трафикът на кръстовището пред Съдебната палата и пред сградата на Пощата в града, както и по бул. „България“ и ул. „Никола Габровски“. \r\nИнтензивно е движението и на пътен възел „Качица“ и ул. „Магистрална“ – част от главен път София – Варна.", "date": "2017.10.26", "title": "Велико Търново: Мъгла затруднява движението в ниските части на областта"}
{"url": "http://www.focus-news.net/news/2017/10/26/2450606/blagoevgrad-nevrokopskiyat-mitropolit-serafim-shte-oglavi-arhiereyska-sveta-liturgiya-v-hram-sv-vmchk-dimital-na-selo-brezhani.html", "text": "На Димитровден, Негово Високопреосвещенство Неврокопският митрополит Серафим ще оглави  архиерейска св. Литургия в храм „Св. вмчк Димитър”, с. Брежани, Благоевградска духовна околия, Неврокопска епархия, предаде репортер на Агенция \"Фокус\". Началото на службата е в 9.00 часа. \r\nНикола ПЕТКОВ", "date": "2017.10.26", "title": "Благоевград: Неврокопският митрополит Серафим ще оглави архиерейска света литургия в храм \"Св. вмчк Димитъл\" на село Брежани"}
{"url": "http://www.focus-news.net/news/2017/10/26/2450607/kyustendil-vatreshni-kompensirani-promeni-v-byudzheta-otpuskane-na-pomoshti-i-postavyane-na-pametni-plochi-shte-obsazhdat-na-zasedanie-na-obshtinskiya-savet.html", "text": "Вътрешни компенсирани промени в бюджета, отпускане на помощи и поставяне на паметни плочи ще обсъждат на заседание общинските съветниците в Кюстендил. Това съобщи пред Радио „Фокус” – Кюстендил Михаела Крумова, председател на Общинския съвет. Заседанието ще започне в 10.30 часа в залата на Община Кюстендил. Постъпили са предложения за поставяне на две паметни плочи. Предлага се да бъде поставена такава на Димитър Пешев в градинката между улиците „Цар Калоян” и „Хаджи Йоаким”. Второто предложение е за поставяне на паметна плоча в село Политинци. Тя ще бъде в памет на загиналите жители на населеното място по време на войните. \r\nВ предварителния дневен ред са включени точки за промяна на годишния план за развитие на социалните услуги, промяна на вида на социални услуги, вътрешни компенсирани промени по бюджета на Община Кюстендил. Предлага се отпускане на временен безлихвен заем на общинското дружество „Хигия”, както и подпомагане на жители на Община Кюстендил по остри здравословни и социални причини. Включено е и предложение за подпомагане на читалището в село Слокощица за провеждане на първото издание на „Фестивал на мераклиите”.\r\nВенцеслав ИЛЧЕВ", "date": "2017.10.26", "title": "Кюстендил: Вътрешни компенсирани промени в бюджета, отпускане на помощи и поставяне на паметни плочи ще обсъждат на заседание на Общинския съвет"}
{"url": "http://www.focus-news.net/news/2017/10/26/2450608/die-zeit-peter-shtoytner-napusna-zatvora-kray-istanbul-ochakva-se-zavrashtaneto-mu-v-germaniya.html", "text": "Няколко часа след решението на съда в Истанбул за освобождаване под гаранция, германският защитник на човешките права Петер Щойтнер излезе от затвора в Силиври, съобщава националният ежедневник Die Zeit. \r\n„Повече от облекчени сме. Много сме благодарни на всички, които ни подкрепяха, по правов и дипломатически път\", заяви Щойтнер след освобождаването си.\r\nСлед повече от три месеца пробация съдията разпореди освобождаване от центъра за задържане в разположения на около 80 километра от Истанбул град. Шведският правозащитник Али Гавари също бе освободен.\r\nВ сряда прокуратурата поиска освобождаването на Щойтнер и шестима други обвиняеми. Те бяха изпратени обрано в Силибри, за да опаковат багажа си. Още не е ясно кога Щойтнер ще кацне в родния си град Берлин, но увери, че иска това да се случи възможно най-бързо.  Първият полет от Истанбул за федералната германска столица каца на летище „Тегел“ в 9.35 часа (местно време), показва справка на редакцията.\r\nПроцесът срещу останалите задържани активисти ще продължи на 22 ноември. Агенция „Фокус“ припомня: \r\nПетер Щойтнер и още няколко други активисти на „Амнести Интернешънъл” бяха задържани през месец юли в Турция. Арестът им доведе до ново изостряне на отношенията между Берлин и Анкара, което провокира германското правителство да заговори за преориентация на политиката спрямо Турция. Набелязани бяха мерки, които да покажат на Ердоган, че е прекрачил „червената линия\".\r\nПрокуратурата в Турция обвини Щойтнер и още други десет души в „членство във въоръжена терористична организация\" или „подкрепа за въоръжени терористични организации\". От обвинителния акт обаче не става ясно за коя групировка става въпрос. : Тереза Герова", "date": "2017.10.26", "title": "Die Zeit: Петер Щойтнер напусна затвора край Истанбул, очаква се завръщането му в Германия"}
{"url": "http://www.focus-news.net/news/2017/10/26/2450609/evropeyskiyat-komisar-po-migratsiyata-shte-poseti-balgariya.html", "text": "Европейският комисар по въпросите на миграцията, вътрешните работи и гражданството Димитрис Аврамопулос ще бъде на официално посещение в България днес и на 27 октомври, съобщиха от представителството на Европейската комисия в България.\r\nПрограмата му включва срещи с министър-председателя Бойко Борисов и с президента Румен Радев. Предвидени са разговори с вицепрезидента на България Илияна Йотова, с министъра на вътрешните работи Валентин Радев, както и с представители на две парламентарни комисии в Народното събрание. \r\nКомисар Аврамопулос ще вземе участие и в Годишната министерска среща ЕС–Западни Балкани в областта на правосъдието и вътрешните работи. Тя се провежда в София в рамките на Естонското председателство на Съвета ЕС. \r\nОт 16.00 до 18.00 часа днес Димитрис Аврамопулос ще отговаря на въпросите на българските граждани на тема \"Крепостта Европа? Миграция и сигурност в ЕС\". Гражданският диалог ще се проведе в Софийската градска художествена галерия на ул. Ген. Гурко 1. Участието в дискусията e със задължителна предварителна регистрация. Поради мерки за сигурност на място се представя документ за самоличност. Гостите ще могат да задават въпросите си както на живо, така и онлайн. По време на събитието ще се използва приложението https://www.sli.do/ за допитване до публиката.", "date": "2017.10.26", "title": "Eвропейският комисар по миграцията ще посети България"}
{"url": "http://www.focus-news.net/news/2017/10/26/2450610/parlamentat-pochete-s-ednominutno-malchanie-zhertvite-ot-bedstvieto-v-burgasko.html", "text": "Парламентът почете с едноминутно мълчание жертвите от бедствието в Бургаско, предаде репортер на Агенция „Фокус“. Председателят на Народното събрание Димитър Главчев заяви от името на парламента, че всички са солидарни със скръбта и болката на близките на загиналите. „Искрено сме съпричастни към жителите от тези райони“, каза Главчев. Според него е най-важно местната власт и органите да обединят усилията си в справянето със стихията.\"Фокус\" припомня:\r\nНа 25 октомври трима души от селата Ливада, Равнец и Полски извор загинаха заради бедствието. На места в област Бургас регистрираното количество на валежа бе над 100 л/кв.м. Заради обилните валежи в община Камено беше обявено бедствено положение, а частично такова е в сила за община Бургас. Засегнатите от наводнението населени места в Бургаска област са селата Камено, Константиново, Братово, Ливада, Равнец, Черни Връх, Полски извор, Тръстиково, както и южните квартали на Бургас. Евакуирани са били трима бедстващи жители на селата Братово, Равнец и Черни връх.  Затворени за движение бяха пътят за село Извор поради преливане на реката, както и пътят кв. Долно Езерово - село Братово. \r\nДеница КИТАНОВА", "date": "2017.10.26", "title": "Парламентът почете с едноминутно мълчание жертвите от бедствието в Бургаско"}
{"url": "http://www.focus-news.net/news/2017/10/26/2450611/pazardzhik-izvanredno-zasedanie-na-oblastnata-epizootichna-komisiya-shte-se-provede-v-grada.html", "text": "Областният управител на Пазарджик Стефан Мирев свиква извънредно заседание на Областната епизоотична комисия във връзка с констатирани огнища на болестта инфлуенца по птиците (грип) в областите Добрич и Хасково и Заповед на Изпълнителния директор на Българската агенция за безопасност на храните. Това съобщи за Радио „Фокус“ – Пазарджик Мария Ловчинова от Областната администрация. Тя уточни, че членовете на комисията ще обсъдят и приемат мерки за недопускане на заболяването на територията на област Пазарджик. Заседанието ще се проведе от 10.30 часа в Приемна зала на областна администрация в Пазарджик.\r\nВаня НИКОЛОВА", "date": "2017.10.26", "title": "Пазарджик: Извънредно заседание на Областната епизоотична комисия ще се проведе в града"}
{"url": "http://www.focus-news.net/news/2017/10/26/2450612/dzhumhuriet-turtsiya-rekordno-uvelichenie-na-zaplatata-na-erdogan-s-nad-10-za-rabotnitsi-i-sluzhiteli-samo-4.html", "text": "От януари нетната заплата на турския президент Реджеп Тайип Ердоган се увеличава рекордно с близо 11% и вече ще бъде над 39 000 турски лири (около 18 000 лева), пише вестник „Джумхуриет”. Заплатите на служители и работници се повишават от 1 януари 2018-та с 4%, а през втората половина на годината – с още 3,5%. Брутната заплата на Ердоган в момента е 59 250 турски лири и през 2018-та ще скочи на 59 000 турски лири, а новата му годишна нетна заплата ще бъде почти 469 000 турски лири (около 215 000 лева). \r\nСпоред закона, на бившите президенти са изплаща пенсия в размер на 40% от брутната заплата на действащия държавен глава. Това означава, че пенсиите на бившите президенти Абдуллах Гюл и Ахмет Недждет Сезер ще се увеличат от сегашните 21 300 турски лири на 23 600 турски лири (близо 11 000 лева). Вдовицата на Тургут Йозал ще получава нова пенсия в размер на близо 17 700 турски лири (малко над 8 000 лева)1 посочва още „Джумхуриет”. Георги Димов", "date": "2017.10.26", "title": "„Джумхуриет”: Турция: Рекордно увеличение на заплатата на Ердоган с над 10%, за работници и служители - само 4%"}
{"url": "http://www.focus-news.net/news/2017/10/26/2450613/blagoevgrad-obshtinata-i-obshtnosten-tsentar-ranno-detsko-razvitie-organizirat-sreshta-na-tema-dvizhenie-i-podgotovka-za-razhdane.html", "text": "Община Благоевград и Общностен център „Ранно детско развитие“ организират среща на тема „Движение и подготовка за раждане“. Беседата, която ще се проведе от 10.30 часа в зала 5 на Общината, е насочена към бъдещи и настоящи родители с деца до 3-годишна възраст. Това съобщиха от пресцентъра на Община Благоевград. Лекцията ще бъде водена от акушер Йонка Петкова, която ще запознае участниците в срещата с ползите от физическата активност по време на бременност, натоварване и дихателни техники. В рамките на срещата педиатърът д-р Марусия Славова даде полезни съвети относно остри респираторни заболявания при малките деца, превенция и грижа за здравето. Беседата е част от поредица срещи, организирани от Община Благоевград и Общностен център за „Ранно детско развитие“, в рамките на проект „Услуги за ранно детско развитие в Община Благоевград“. Лекциите са напълно безплатни, а чрез тях се цели постигане на по-добра информираност сред бъдещите и настоящи родители. \r\nС реализирането на проекта се цели увеличаване на готовността на децата и мотивацията им за равен старт в училище.", "date": "2017.10.26", "title": "Благоевград: Общината и Общностен център „Ранно детско развитие“ организират среща на тема „Движение и подготовка за раждане“"}
{"url": "http://www.focus-news.net/news/2017/10/26/2450614/vidin-gradat-otbelyazva-duhovniya-si-praznik-dimitrovden.html", "text": "Видин отбелязва духовния си празник – Димитровден, предаде репортер на Радио „Фокус“ – Видин. Решението за празника на града е взето от общинските съветници през 1993 година, а предложението за него е направено от вече покойния видински владика Дометиан. \r\nКатедралният храм на Видин „Свети великомъченик Димитрий“ отбелязва своя храмов празник. Вече 24 години на Димитровден камбаните на църквата „Свети Димитър“ възвестяват началото на празника, който по традиция започва с тържествена литургия. Тази година тя ще бъде отслужена от врачанския митрополит Григорий, който е и наместник на овдовялата Видинска епархия, в съслужение със свещеници от града. След края на светата литургия, пред храма ще бъдат осветени знамена на училища в града. След това с литийно шествие, предвождано от кмета на града Огнян Ценков, митрополит Григорий и други официални гости на празника, гражданите ще стигне от църквата до градския площад. \r\nВ 11.00 часа на площад „Бдинци“ ще започне официалната церемония по издигането на националния флаг, а в 12.00 часа ще бъде открита тържествената сесия на общинския съвет. Празникът ще завърши с концерт на Симфониета Видин и формация „София“. От 19.30 часа на площад Бдинци ще има тържествена заря – проверка.\r\nАнна ЛОЗАНОВА", "date": "2017.10.26", "title": "Видин: Градът отбелязва духовния си празник – Димитровден"}
{"url": "http://www.focus-news.net/news/2017/10/26/2450615/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на дружеството.\r\nВъв връзка с подмяна на хидрофорна уредба до бл. 370, жк. „Младост“ 3, се налага спиране на водоподаването от 10:00 до 19:00 часа на клиентите на „Софийска вода”, живеещи в района на: бл. 370, бл. 371, бл. 372. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 372.\r\nВъв връзка с пресвързване на уличен водопровод на ул. „Жюл Лошо“, жк. „Овча купел“ 2, се налага спиране на водоподаването от 9:00 до 21:00 часа на клиентите на „Софийска вода”, живеещи в района на: бл. 40А, бл. 41А, бл. 42А, бл. 41Б. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: между блокове 40А и 42А.\r\nВъв връзка с подмяна на спирателни кранове на ул. „Светлина“, кв. „Кумарица“, се налага спиране на водоподаването от 9:00 до 21:00 часа на клиентите на „Софийска вода”, живеещи в района на: ул. „Светлина“, ул. „Дъбиците“, ул. „Леярска“, ул. „Стадион“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Хаджи Димитър“ ъгъла с ул. „Кумарица“.\r\nВъв връзка с монтаж на спирателен кран на ул. „Света гора“, жк. „Лозенец“, се налага спиране на водоподаването от 10:00 до 20:00 часа на клиентите на „Софийска вода”, живеещи в района на: по бул. „Джеймс Баучер“ от ул. „Милин Камък“ до ул. „Христо Смирненски“; по ул. „Димитър Димов“ от ул. „Милин Камък“ до „Йоан Екзарх“; по ул. „Йоан Екзарх“ от бул. „Джеймс Баучер“ до ул. „Димитър Димов“; по ул. „Света гора“ от бул. „Джеймс Баучер“ до ул. „Презвитер Козма“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Света гора“ ъгъла с ул. „Джеймс Баучер“.\r\nВъв връзка с подмяна на сградно водопроводно отклонение на ул. „Д-р Иван Селимински“, кв. „Васил Левски“, се налага спиране на водоподаването от 9:30 до 18:00 часа на клиентите на „Софийска вода”, живеещи в района на: ул. „Д-р Иван Селимински“ от ул. „Рилска обител“ до ул. „Поп Грую“; по ул. „Ген. Георги Вазов“ от ул. „Григорий Цамблак“ до ул. „Д-р Иван Селимински“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул.„ Д-р Иван Селимински“ №16.\r\nВъв връзка с подмяна на сградно водопроводно отклонение на ул. „Сливен“, жк. „Банишора“, се налага спиране на водоподаването от 9:00 до 16:00 часа на клиентите на „Софийска вода”, живеещи в района на: ул. „Сливен“ от ул. „Козлодуй“ до ул. „Охрид“; по ул. „Габър“ от ул. „Шумен“ до ул. „Охрид“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул.„ Габър“ ъгъла с ул. „Охрид“.\r\nВъв връзка с изключване на уличен водопровод на ул. „Ген. Гурко“, с. Бусманци, се налага спиране на водоподаването от 9:30 до 17:30 часа на клиентите на „Софийска вода”, живеещи в района на: ул. „Средно ливаде“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Средно ливаде“ №9.\r\nВъв връзка с подмяна на сградно водопроводно отклонение на ул. „Клен“, вилна зона „Малинова долина“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на: ул. „Клен“, ул. „Бяла река“, ул. „Трилистник“, ул. „Полски бряст“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул.„ Клен“ ъгъла с ул. „Полски бряст“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.10.26", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/10/26/2450616/kyustendil-poveche-ot-1000-zhiteli-na-obshtinata-nosyat-imeto-dimitar.html", "text": "Повече от 1000 жители на Община Кюстендил носят името Димитър. Това съобщиха за Радио „Фокус” – Кюстендил от пресцентъра на Община Кюстендил. 116 жени са наречени с името Димитрина, а 22 са с името Димка. Името Димана носят 7 жителки на общината. 168 от хората с постоянен адрес в града са с името Митко, а 60 – Димчо. 12 души носят името Димо. Имен ден празнуват и представителките на нежния пол с името Митра – 24. \r\nДимитровден е приет също като ден на строителя. Празнуват всички архитекти, проектанти, строителни инженери и всички ангажирани в сферата на строителството.\r\nВенцеслав ИЛЧЕВ", "date": "2017.10.26", "title": "Кюстендил: Повече от 1000 жители на общината носят името Димитър"}
{"url": "http://www.focus-news.net/news/2017/10/26/2450617/pss-usloviyata-v-planinite-ne-sa-podhodyashti-za-turizam.html", "text": "Условията в планините не са подходящи за туризъм. Това съобщиха за Агенция „Фокус“ от Планинската спасителна служба (ПСС) при БЧК. На повечето места времето е ясно и тихо, но температурите са много ниски - около 0 градуса. По високите нива на Рила, Пирин и Витоша има незначителна снежна покривка, а на останалите места е мокро заради падналите валежи, което крие опасност от падане и наранявания. Затова не се препоръчва на хората да предприемат разходки в планините. Лифтовите съоръжения не работят. Няма сигнали за инциденти с туристи през изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.10.26", "title": "ПСС: Условията в планините не са подходящи за туризъм"}
{"url": "http://www.focus-news.net/news/2017/10/26/2450618/v-natsionalniya-istoricheski-muzey-shte-se-provede-preskonferentsiya-po-povod-otkrivaneto-na-kolektivni-monetni-nahodki-i-kraya-na-razkopkite-na-krepostta-kokalyanski-urvich.html", "text": "В Националния исторически музей ще се проведе пресконференция по повод откриването на колективни монетни находки и края на разкопките на крепостта „Кокалянски Урвич”, Софийско, от 11,00 ч. Укреплението е наричано още Железният кастел „Ескумане” и е било известно като пазител на антична Сердика. Това съобщиха от Националния исторически музей.\r\nЕкипът, проучвал крепостта, оглавяван от Филип Петрунов, ще представи първата идейна възстановка на късносредновековния манастир и прилежащата към него църква „Св.Илия”. До края на годината индикативният макет ще бъде изложен в Детския образователен център към НИМ, където най-малките ще могат да научат интересни неща за живота на монасите, за „История Славянобългарска” и за нейния автор Паисий Хилендарски, ще имат възможност да оцветяват тематични илюстрации. \r\nОт 2008 до 2015 г. разкопките бяха финансирани от Дирекция „Култура“ на Столичната община и бяха ръководени от екипи на доц. д–р Бони Петрунова и на доц. дин Николай Овчаров. През тази година проучванията бяха продължени от археолога Филип Петрунов от Националния исторически музей със средства, отпуснати по проект от Министерството на културата, и на музея.\r\nРазкрит бе късносредновековен манастир на площ от 1200 кв. м с трапезария, магерница, с производствено и жилищно крило, разположени от юг и запад от църквата „Св. Илия“, проучвана от проф. Димитър Овчаров през 70–те години на миналия век. Документирани бяха и множество паметници от по–ранните периоди на обитаване на хълма.", "date": "2017.10.26", "title": "В Националния исторически музей ще се проведе пресконференция по повод откриването на колективни монетни находки и края на разкопките на крепостта „Кокалянски Урвич”"}
{"url": "http://www.focus-news.net/news/2017/10/26/2450619/veliko-tarnovo-832-godini-ot-vastanieto-na-petar-i-asen-i-vazobnovyavaneto-na-balgarskata-darzhava-shte-badat-otbelyazani-v-grada.html", "text": "832 години от въстанието на Петър и Асен и възобновяването на Българската държава ще бъдат отбелязани във Велико Търново на Димитровден. Това съобщиха от пресцентъра на Община Велико Търново. От 09.00 до 11.00 часа ще бъде отслужена празнична Света литургия по случай Димитровден в църквата „Успение Богородично“. От 11.00 часа литийно шествие с иконата на св. Димитър ще премине от храма до църква-музей „Св. Димитър Солунски“, където ще се състои празник за Димитровден. \r\nВ програмата са предвидени приветствие от кмета на Община Велико Търново инж. Даниел Панов, празнично слово по случай Деня на строителя от инж. Любомир Шербетов, председател на Областното представителство на Камарата на строителите в България, благодарствен молебен, освещаване на курбан за здраве във връзка с Деня на строителя, благослов към работещите в строителството и фолклорна програма с участието на ПФА „Искра“.\r\nОт 20.00 часа на площад „Цар Асен I“ ще бъде представен аудио-визуалният спектакъл „Царевград Търнов – звук и светлина“.\r\nОрганизатори на проявите са Община Велико Търново, Национален военен университет „Васил Левски”, Регионален исторически музей, Великотърновска Света митрополия и Строителна камара-Велико Търново.", "date": "2017.10.26", "title": "Велико Търново: 832 години от въстанието на Петър и Асен и възобновяването на Българската държава ще бъдат отбелязани в града"}
{"url": "http://www.focus-news.net/news/2017/10/26/2450620/plovdiv-obshtinski-savetnitsi-ot-gerb-organizirat-priemna-za-grazhdani.html", "text": "Общински съветници от ГЕРБ - Пловдив организират приемна за граждани, съобщиха от пресцентъра на партията. Петър Попов ще разговаря с граждани от 17:30 до 19:00 часа в офиса на ГЕРБ в район „Западен” на ул. „Царевец” № 9. \r\nЯсен Михайлов ще се срещне с граждани от 17:30 до 19:00 часа в офиса на ГЕРБ в район „Западен” на ул. „Царевец” № 9. \r\nГошо Къчков ще приеме граждани от 17:30 до 19:00 часа в офиса на ГЕРБ в район „Северен” на бул. „Марица” №91. \r\nПенчо Малинов ще проведе приемна за граждани от 17:00 до 18:30 часа в офиса на ГЕРБ в район „Източен” на ул.”Коста Паница” №5. \r\nВеселин Маневски ще разговаря с граждани от 16:00 до 18:00 часа в офиса на ГЕРБ в район „Южен” на ул. „Академик Петър Динеков” № 1А.", "date": "2017.10.26", "title": "Пловдив: Общински съветници от ГЕРБ организират приемна за граждани"}
{"url": "http://www.focus-news.net/news/2017/10/26/2450621/sofiya-vavezhda-se-vremenna-organizatsiya-na-dvizhenieto-vav-vrazka-s-ofitsialnoto-poseshtenie-na-ministar-predsedatelya-na-republika-koreya.html", "text": "Въвежда се временна организация на движението в София във връзка с официалното посещение на министър-председателя на Република Корея, съобщиха от пресцентъра на Столична община. Забранява се престоят и паркирането на пътни превозни средства, с изключение на колите, превозващи участниците в делегацията, както следва: \r\n- до отпътуване на делегацията на паркинга на „София Хотел Балкан”; \r\n-до приключване на мероприятието по улиците около „Боянската църква”. \r\nСтолична дирекция на вътрешните работи осигурява охрана на мероприятието, постове за контрол и регулиране на движението.", "date": "2017.10.26", "title": "София: Въвежда се временна организация на движението във връзка с официалното посещение на министър-председателя на Република Корея"}
{"url": "http://www.focus-news.net/news/2017/10/26/2450622/veliko-tarnovo-vremenna-organizatsiya-na-dvizhenie-shte-bade-vavedena-v-grada.html", "text": "Временна организация на движението на МПС ще бъде въведена във Велико Търново. Това съобщиха от пресцентъра на Община Велико Търново. За движение се затваря площад \"Цар Асен 1\", както и свързаните с него улици за времето от 19.45 до 20.30 ч. Площадът ще бъде освободен от спрели и паркирали автомобили.", "date": "2017.10.26", "title": "Велико Търново: Временна организация на движение ще бъде въведена в града"}
{"url": "http://www.focus-news.net/news/2017/10/26/2450623/die-welt-nato-obvini-moskva-v-otkrovena-lazha-za-manevrite-zapad-2017.html", "text": "НАТО разгневи Русия, обвинявайки Москва, че умишлено е подвела Запада за броя на задействаните в ученията „Запад 2017“ военнослужещи, съобщава германският национален ежедневник Die Welt.\r\nАлиансът има намерение да повдигне официално въпроса в рамките на срещата на Съвета НАТО-Русия, която ще се проведе в четвъртък, 26 октомври, потвърдиха за изданието източници от кръговете на западния отбранителен съюз. „Много ясно ще кажем какво мислим за такова поведение\", увери събеседникът на редакцията.\r\nПо официални данни на Москва, в маневрите „Запад 2017“, проведени миналия септември на територията на Беларус и Руската федерация, са участвали 12,7 хил. военнослужещи – малко под допустимата граница от 13 хил. Според вътрешното преброяване на НАТО в ученията са били задействани „няколко десетки хиляди войници\". Данните са събрани на база сателитни изображения.Агенция „Фокус“ припомня:\r\nВоенните учения „Запад 2017“ се проведоха в периода 14-20 септември на територията на Беларус и в три области на Руската федерация. „Северните\" - Беларус и Русия, се противопоставиха на агресията на „Западните\" - измислените страни Весбария, Лубения и Вейшнория, които са „заинтересовани от дестабилизацията на обстановката\". Това бе сценарият, по който се проведоха  септемврийските учения, обявен от министерствата на отбраната в Минск и Москва. Весбария и Лубения се намират в Балтийския регион, включващ Сувалкския коридор, водещ от Беларус към Калининград. Вешнория е разположена на територията на Гронденската област в Северозападен Беларус. \r\nНезависими експерти отбелязаха, че военните на двете страни планират да отработят сценарий за противодействие не само на заплахата, произтичаща от страните от НАТО, но и от западната част на Беларус, където живеят т.нар. беларуски поляци. Същевременно официално бе обявено, че при разработването на плана на ученията е бил въведен „условен противник, който няма отношение към конкретен регион\". . Тереза Герова", "date": "2017.10.26", "title": "Die Welt: НАТО обвини Москва в откровена лъжа за маневрите „Запад 2017“"}
{"url": "http://www.focus-news.net/news/2017/10/26/2450624/sofiya-vavezhda-se-vremenna-organizatsiya-na-dvizhenieto-za-provezhdane-na-sabitie-v-rezidentsiyata-na-avstriyskiya-poslanik.html", "text": "Въвежда се временна организация на движението в София за провеждане на събитие в резиденцията на австрийския посланик на 26 октомври, съобщиха от пресцентъра на Столична община. От 14.00 часа до приключване на приема се забранява престоят и паркирането на пътни превозни средства на югозападната част на пл. „Народно събрание“ между ул. „Цар Шишман“ и бул. „Цар Освободител”, с изключение на автомобилите на гостите, поканени на събитието.", "date": "2017.10.26", "title": "София: Въвежда се временна организация на движението за провеждане на събитие в резиденцията на австрийския посланик"}
{"url": "http://www.focus-news.net/news/2017/10/26/2450625/deputatite-glasuvaha-na-parvo-chetene-spravkata-za-svidetelstvoto-za-sadimost-da-se-izvarshva-chrez-sluzheben-obmen-mezhdu-administratsiite.html", "text": "Единодушно със 167 гласа „за“ депутатите гласуваха на първо четене промени в Закона за ограничаване на административното регулиране и административния контрол върху стопанската дейност, предаде репортер на Агенция „Фокус“. Предложените промени са внесени от Министерския съвет, като със законопроекта се въвежда принципът на служебно събиране на информация относно съдебния статус на физическите лица. Предлага се справката за свидетелството за съдимост да се извършва чрез служебен обмен на информацията между администрациите. Със законопроекта се цели и значително намаляване на административната тежест за бизнеса и за гражданите, като се очаква те да спестят време и разходи заради възможността от служебното събиране на информация за съдебния статус на физическите лица. Промените ще засегнат 68 закона, в които се съдържа изискването за представяне на свидетелство за съдимост пред администрацията. Предлаганият законопроект е в изпълнение и на един от основните приоритети, изведен в Програмата за управление на правителството на Република България за периода 2017-2020 г. – намаляване на административната тежест за гражданите и за бизнеса.  \r\nПо време на дебатите Йордан Цонев от ДПС заяви, че парламентарната им група ще подкрепи този законопроект. „Централна част в нашата програма заемат именно действия в посока намаляване на административния натиск върху бизнеса. Проведохме над 50 срещи с бизнеса по време на предизборната кампания. Тази стъпка е в правилната посока, но категорично е недостатъчна. Една от основните пречки през икономическото развитие на България е именно административният натиск. Предлагам на колегите от ГЕРБ да помислят за много по широки стъпки и промени. Икономическият растеж се дължи на други фактори, но не и на инвестициите. Крайният икономически растеж е този, който е стъпил на инвестициите“, заяви Цонев. По думите му инвестиции в България няма точно поради административния натиск. „За да не кажа рекет, произвол и т.н. Тази стъпка е дори малко несериозно да се прави цял законопроект заради една мярка. От ДПС смятаме, че в много отношения трябва да се обърне посоката на получаване на разрешителни за инвестиции. Първата среща на Донлад Тръмп, когато встъпи в длъжност като президент, беше с крупни американски инвеститори. Той каза, че Америка и държавата ще даде разрешителните за инвестиции. Няма да чакат месеци, с години, няма да бъдат обжалвани, а държавата ще им ги даде“, подчерта Цонев. \r\nВ своя реплика Данаил Кирилов от ГЕРБ посочи, че споделя основните му изводи, както и апелът му тази работа да продължава. „Това е един от първите законопроекти, с които предлагаме тази мярка и изпълняваме и правителствената програма и предизборните ангажименти, които ГЕРБ пое. С този закон всъщност променяме 68 други закона. Това се налага, защото свидетелството за съдимост ще се иска на още 68 основания. По отношение на другите процедури съответно ще има следващи такива стъпки“, обясни още Данаил Кирилов. \r\nЛидерът на „Воля“ Веселин Мрешки заяви: „Ние демократите, прагматиците, технократите ще подкрепим този законопроект и всяка друга инициатива свързана с намаляване на бюрокрацията или административния рекет върху бизнеса, защото данъчните закони в България са добри, само че не виждаме ръст на инвестиции. Считаме обаче, че това е абсолютно недостатъчно. В нашата програма сме заложили много по-тежки мерки“. Той подчерта, че са готови на диалог, за да  подобрят и разширят действията на законопроекта на ГЕРБ.   \r\nЛюба АЛЕКСИЕВА", "date": "2017.10.26", "title": "Депутатите гласуваха на първо четене справката за свидетелството за съдимост да се извършва чрез служебен обмен между администрациите"}
{"url": "http://www.focus-news.net/news/2017/10/26/2450626/normalizira-se-obstanovkata-v-burgasko-sled-navodnenieto-obzor.html", "text": "Остава бедственото положение в Камено и частичното в Бургас – очаква се до обяд и на двете места то да бъде отменено. Като цяло обстановката в областта е спокойна – няма дъжд и водата се оттича. Това каза за Радио „Фокус” областният управител на Бургас Вълчо Чолаков във връзка с наводненията от вчера в региона. По думите му в района около депото на село Братово все още има проблем и се работи по неговото отстраняване. Все още има един затворен път Братово – Долно езерово и два пътя с ограничения между Черни връх и Полски извор, Бургас – Средец, преди Константиново, посочи Чолаков. По думите му, към настоящия момент жертвите от наводнението са три, продължава издирването на изчезналата жена от село Черни връх. Общинските съветници ще гласуват отпускане на средства за погребенията на жертвите. Вчера са започнали изплащанията за обезщетения в размер на 350 лева на пострадалите от община Бургас, а днес ще бъдат изплатени средствата и за пострадалите в Камено, каза още областният управител на Бургас. Зам.-кметът на Камено Георги Георгиев заяви пред Радио „Фокус”, че екипи почистват пътищата в непроходимите места в общината. Има достъп до всички села, но на места все още има затруднения с преминаването на моторни превозни средства. По думите му има отнесени мостове, на по-високите места има кал, чакъл и трябва да се оправи проходимостта на водата, тъй като в събота се очаква да вали отново. Ще бъде извършено и почистване на деретата, както и на наводнените къщи и дворове. Техническа служба ще започне да описва нанесените щети. Министърът на регионалното развитие и благоустройството Николай Нанков, който е на място на бедстващата община Каменов каза, че в селото Черни връх е много тежка ситуацията – работи се с техника по осигуряване на достъпност до населените места. Щабът функционира. „Камено е най-засегнато от наводнението и има най-голяма нужда от помощ. Днес директорът на Областното пътно управление е при кмета на Камено, за да му осигурят необходимата техника за почистване на земните маси и започва тежката работа по описване на щетите, за да може чрез Междуведомствената комисия по възстановяване и подпомагане да се осигури необходимият ресурс да възстановим инфраструктурата”, подчерта Нанков. Кметът на Бургас Димитър Николов заяви пред Агенция „Фокус”, че 6 багера и 2 челни товарача работят на територията на Равнец и кв. „Долно езерово”. По думите му продължава описване на щетите от наводнението. „Училището в Равнец ще работи, а това в „Горно езерово” няма да работи. Детската градина в Равнец няма да работи заради проблеми, причинени от водата”, допълни Николов. Той допълни, че допълнително в квартал „Долно езерово” още три улици са се оказали засегнати и с разбита инфраструктура. Затова и там е изпратена техника.\r\nСъс заповед на кмета на Камено Жельо Вардунски за днес е обявен ден на траур в памет на жертвите от бедствието е общината. Парламентът почете с едноминутно мълчание жертвите от бедствието в Бургаско, предаде репортер на Агенция „Фокус”. Председателят на Народното събрание Димитър Главчев заяви от името на парламента, че всички са солидарни със скръбта и болката на близките на загиналите. Според него е най-важно местната власт и органите да обединят усилията си в справянето със стихията.", "date": "2017.10.26", "title": "Нормализира се обстановката в Бургаско след наводнението (ОБЗОР)"}
{"url": "http://www.focus-news.net/news/2017/10/26/2450627/alfa-tv-makedoniya-planinskiyat-turizam-v-makedoniya-e-v-podem-no-darzhavata-ne-go-vazpriema-seriozno.html", "text": "Македония е държава с преобладаващ планински релеф, който привлича не само местните планинари, но и любители на природата от цял свят. През последните години планинският туризъм в страната е в подем, но управляващите не го възприемат сериозно, коментира скопският телевизионен канал \"Алфа ТВ\".\r\nВ страната липсват планински бази, а там, където ги има, условията за престой не са задоволителни. Планинарите предлагат институциите да поемат нещата в свои ръце, защото от развитието на планинските спортове и туризъм полза ще има преди всичко държавата. \r\nБюджетът за планинския туризъм в Македония е изключително малък, което принуждава местните катерачи да се обръщат за помощ към чуждестранни неправителствени организации, най-често от Франция, Швейцария или Германия - страни, които имат традиция в планинския туризъм и може да окажат голямо съдействие за развитието му в Македония, съобщава Радио „Фокус“ в рубриката „Балкански туристически часовник“.\r\nИ докато десетки алпийски селища се издържат само от приходите от туризъм, то под върховете на планината Галичица има само една скромна къщичка за подслон на планинари. Тя е изградена преди десетилетия и достъпът до нея имат само онези, които са си я присвоили. : Тереза Герова", "date": "2017.10.26", "title": "\"Алфа ТВ\" (Македония): Планинският туризъм в Македония е в подем, но държавата не го възприема сериозно"}
{"url": "http://www.focus-news.net/news/2017/10/26/2450628/veliko-tarnovo-redovna-sesiya-shte-provede-obshtinskiyat-savet.html", "text": "Октомврийската сесия на Великотърновски общински съвет ще се проведе от 14.00 часа. Това съобщиха от пресцентъра на Община Велико Търново. Редовното заседание ще се проведе след събитията за Димитровден и почитането на 832 години от въстанието на Петър и Асен и възобновяването на Българската държава.", "date": "2017.10.26", "title": "Велико Търново: Редовна сесия ще проведе Общинският съвет"}
{"url": "http://www.focus-news.net/news/2017/10/26/2450629/kyustendil-obshtinskiyat-teatar-predstavya-komediyata-zhena-mi-se-kazva-boris.html", "text": "Общинският театър в Кюстендил представя комедията „Жена ми се казва Борис”. За Радио „Фокус” – Кюстендил Чавдар Ненов, директор на общински драматичен театър съобщи, че представлението е от 19.00 часа в голямата зала на културния институт. „Гостуват ни трупите на „Мелпомена” и „Константин Величков”. Те ще представят една доста интересна комедия от Рафи Шарт”, каза Чавдар Ненов. Режисьор на постановката е Владлен Александров, а сценографията е на Петьо Начев.\r\nВенцеслав ИЛЧЕВ", "date": "2017.10.26", "title": "Кюстендил: Общинският театър представя комедията „Жена ми се казва Борис”"}
{"url": "http://www.focus-news.net/news/2017/10/26/2450630/plovdiv-vitsepremierat-valeri-simeonov-shte-napravi-parva-kopka-na-noviya-politseyski-uchastak.html", "text": "Вицепремиерът Валери Симеонов ще направи в 11.00 ч. първа копка на новия полицейски участък в „Шекер махала“ в Пловдив. Това съобщиха от правителствената информационна служба.\r\nИзграждането на участъка е спрямо поетия вече ангажимент, като с помощта на местната власт в лицето на кмета на район „Северен“ инж. Ральо Ралев и кмета на Пловдив Иван Тотев беше осигурено финансиране и вече е избран изпълнител. Също спрямо поетите ангажименти, част от констатираните незаконни постройки вече са премахнати, а за други текат процедури.", "date": "2017.10.26", "title": "Пловдив: Вицепремиерът Валери Симеонов ще направи първа копка на новия полицейски участък"}
{"url": "http://www.focus-news.net/news/2017/10/26/2450631/prof-aneliya-klisarova-s-promenite-v-zakona-za-lechebnite-zavedeniya-bsp-tseli-da-ima-ravnopostavenost-mezhdu-lechebnite-zavedeniya-i-mezhdu-patsientite.html", "text": "С промените в Закона за лечебните заведения БСП цели да има  равнопоставеност  между лечебните заведения и между пациентите. Това каза народният представител от ПГ на „БСП за България“ проф. Анелия Клисарова по време на дебатите по промените в Закона за лечебните заведения, внесен от БСП, предаде репортер на Агенция „Фокус“.  В момента не съществува синхронизация между нормативните актове или болниците не могат да получават субсидии от Министерство на здравеопазването. Искаме да бъде добавено, че тези болници също трябва да получават субсидия от Министерството. Какво целим с това – а именно една равнопоставеност между лечебните заведения, така че всеки да има право да получава тази необходима субсидия и една равнопоставеност между пациентите“, каза проф. Клисарова. По думите й пациентът ще може да бъде лекуван в болницата, която си е избрал, а съответното лечебно заведение ще има субсидиране. \r\nДеница КИТАНОВА", "date": "2017.10.26", "title": "Проф. Анелия Клисарова: С промените в Закона за лечебните заведения БСП цели да има  равнопоставеност  между лечебните заведения и между пациентите"}
{"url": "http://www.focus-news.net/news/2017/10/26/2450632/evrodepuatat-eva-maydel-gerbenp-reglamentat-za-zashtita-na-lichnite-danni-shte-zasegne-80-ot-balgarskiya-biznes.html", "text": "Регламентът за защита на личните данни засяга близо 80% от българските компании и всички библиотеки, училища, болници, които ще трябва да се съобразяват с новите правила. Организирайки това събитие, даваме възможност на българския бизнес да обсъди на най-високо ниво прилагането на регламента, заяви българският евродепутат Ева Майдел (ГЕРБ/ЕНП) по време на кръгла маса с Вера Йоурова, европейски комисар по правосъдие, потребители и равенство между половете, проведена на 24 октомври в София, съобщиха от пресцентъра на ГЕРБ. Събитието по влизащия в сила през май 2018 г. европейски регламент е организирано от българския евродепутат и Конфедерацията на работодателите и индустриалците в България (КРИБ).\r\n„Новият Общ регламент относно защитата на данните не е просто още една регулация на ЕС. Това е законодателно отражение на най-голямата реформа на Европейския съюз по този въпрос. Регламентът променя начина, по който събираме, обработваме, използваме, защитаваме и дори възприемаме личните данни“, заяви Боряна Манолова, зам.-председател на КРИБ и изпълнителен директор на Сименс България.\r\nПо време на срещата стана ясно, че Европейската комисия подготвя информация и упътващи материали за бизнесите, за да ги улесни в прилагането и спазването на Регламента за защита на личните данни. „Важно е че Еврокомисията е чула гласа на индустрията, включително и българските бизнеси, които искат повече яснота относно това как внедряването на новите правила ще е най-оптимално от гледна точка разходи-ефективност“, коментира Ева Майдел. \r\nНа събитието присъстваха изпълнителни директори на най-големите компании в България и членове на управителните съвети на КРИБ, Българска стопанска камара, Български форум на бизнес лидерите, Съвета на жените в бизнеса в България, Американската търговска камара (Амчам), Българска търговско-промишлена палата, както и председателят на Комисията за защите на личните данни Венцислав Караджов.", "date": "2017.10.26", "title": "Евродепуатът Ева Майдел, ГЕРБ/ЕНП: Регламентът за защита на личните данни ще засегне 80% от българския бизнес"}
{"url": "http://www.focus-news.net/news/2017/10/26/2450633/parvan-simeonov-politolog-ne-mozhe-da-se-govori-za-palzyasht-prevrat-v-aviobaza-graf-ignatievo.html", "text": "Не може да се говори за „пълзящ преврат“ в авиобаза „Граф Игнатиево“. Това коментира в сутрешния блок „Добро утро, България“ на Радио „Фокус“ политологът Първан Симеонов  по повод отказа на някои пилоти от базата да летят, посочвайки като причина за това неувереност. Според политолога определението „пълзящ преврат“ е дадено от бившия военен министър Николай Ненчев, защото проблемът е завещан от негово време. \r\n„За всичките тези години коя ли не гилдия пробва да влезе в политиката, слава богу, само армията седи малко по-далеч, защото ако и тя се намеси това няма да бъде добър знак. Бившият министър Николай Нанков е нарекъл отказа на пилотите да летят „пълзящ преврат“, защото той е завещан от времето на неговото управление. Доколкото разбирам това е документален проблем на тема доставени двигатели и е нормално мнозина да привиждат външно политическа намеса, която да бъде клеймена със страховити думи“, коментира Първан Симеонов. \r\nТой допълни, че военният министър Красимир Каракачанов и премиерът Бойко Борисов говорят за пилотите доста вежливо, но и с необходимата строгост. „Властта обаче се е разделила на два полюса едните от които искат незабавно нови самолети, а друга част от управляващите се въздържат от незабавно влагане на средства в нови самолети“, отбеляза политологът.", "date": "2017.10.26", "title": "Първан Симеонов, политолог: Не може да се говори за „пълзящ преврат“ в авиобаза „Граф Игнатиево“"}
{"url": "http://www.focus-news.net/news/2017/10/26/2450634/stara-zagora-rayonnata-prokuratura-privleche-kato-obvinyaem-i-zadarzha-43-godishen-mazh-za-veshtno-ukrivatelstvo-na-avtomobili.html", "text": "Районна прокуратура - Стара Загора привлече като обвиняем 43-годишния Димо Д. за това, че че от месец януари 2016 г. до 25 октомври 2017 г. в Стара Загора, в условията на продължавано престъпление, с цел да набави за себе си имотна облага, укрил и спомогнал да бъдат отчуждени чужди движими вещи – лек автомобил „Нисан-Х“, лек автомобил „Ауди-А4“, лек автомобил „Мерцедес CLK“, лек автомобил „Мазда – CХ5“, лек автомобил „Ауди-Q5“, за които знаел, че са придобити от другиго чрез престъпление, като укривателството е в големи размери - престъпление по чл.215, ал.2, т.1, във вр. ал.1, във вр.чл.26, ал.1 от Наказателния кодекс. Това съобщиха от пресцентъра на Апелативна прокуратура - Пловдив.\r\nВ хода на образуваното срещу Димо Д. досъдебно производство е установено, че от месец януари 2016 г. до 25 октомври 2017 г. той се разпоредил с гореописаните моторни превозни средства, като продавач на същите, както и обстоятелството, че Димо Д. е знаел, че те са били предмет на престъпление и че са укрити и отчуждени с цел набавяне на имотна облага от обвиняемия. \r\nРаботата по разследването продължава под надзора на Районна прокуратура – Стара Загора. Обвиняемият Димо Д. е задържан за срок от 72 часа с постановление на наблюдаващия прокурор. Предстои да бъде внесено на искане в Районен съд – Стара Загора за вземане на мярка за неотклонение „задържане под стража“  спрямо него.", "date": "2017.10.26", "title": "Стара Загора: Районната прокуратура привлече като обвиняем и задържа 43-годишен мъж за вещно укривателство на автомобили"}
{"url": "http://www.focus-news.net/news/2017/10/26/2450635/pre.html", "text": "„Зърнопроизводителите и Министерството на енергетиката не постигнаха съгласие за добива на газ“, съобщава челото на вестник „Нова добруджанска трибуна“. От две асоциации, обединяващи зърнопроизводители, са излезли с опровержение на информация за проведена среща в Министерство на енергетиката. От асоциациите заявяват, че обществеността е въведена в заблуждение чрез изопачаване на резултатите от проведени срещи и разговори. „На общоградско събрание кметът ще отчете 2 години от мандата“, съобщава всекидневникът. Кметът Йордан Йорданов кани гражданите на Добрич, представители на НПО и на бизнеса, за да представи резултати от свършеното. Срещата е насрочена за 9 ноември от 18,00 часа във фоайето на зала „Добрич“. „42 км снегозадържащи съоръжения ще бъдат монтирани в региона“, съобщава изданието. Това е една от мерките за предстоящия зимен сезон в Добричка област. Пътноподдържащата фирма, която отговаря за републиканската пътна мрежа в региона, разполага със 74 машини, като е осигурен по един роторен снегорин за всяка от осемте общини. \r\n„Народни представители питат екоминистъра за добива на газ в Добруджа“, съобщава на първа страница другият регионален вестник - „Добруджанска трибуна“. Питането е от страна на народния представител от ВМРО Йордан Йорданов и депутатите от ГЕРБ Пламен Манушев и Даниела Димитрова. Те са внесли в деловодството на парламента актуално питане по темата към министъра на околната среда и водите. Въпросът е продиктуван от общественото напрежение и притесненията на хората заради заявено инвестиционно намерение за добив на шистов газ в района на Генерал Тошево. Като продължение на тази тема всекидневникът информира, че двамата народни представители от ГЕРБ са се срещнали с жители на Генерал Тошево. Пламен Манушев е съобщил, че още преди началото на общественото обсъждане е провел среща с директора на РИОСВ във Варна. Структурите на ВМРО в Добрич също категорично изразяват несъгласието си с инвестиционното намерение в региона. Вчера патриотичната организация е разпространила декларация. Футболен треньор от Добрич е имал възможността да посети и да бъде обучаван в Германия, съобщава изданието. Наставникът на набор 2006 г. във ФК „Добруджа“ Венцислав Желев е бил на едноседмичен тренировъчен стаж в немския „Айнтрахт“ (Франкфурт). Право на това Желев е завоювал благодарение на първото място, което неговите възпитаници са завоювали на турнир в Банско тази година.", "date": "2017.10.26", "title": "Преглед на основните теми в добруджанския печат"}
{"url": "http://www.focus-news.net/news/2017/10/26/2450636/sofiya-do-1500-chasa-shte-se-provezhda-profilaktika-na-osvetlenieto-v-dvete-trabi-pri-tunel-lyulin-shofyorite-da-se-dvizhat-s-povisheno-vnimanie.html", "text": "До 15.00 часа днес шофьорите да се движат с повишено внимание и съобразена скорост по автомагистрала „Люлин“ в двете тръби при тунел „Люлин“ поради профилактика на осветлението. Движението се регулира от органите на Пътна полиция. Това съобщиха от пресцентъра на Агенция „Пътна инфраструктура“.", "date": "2017.10.26", "title": "София: До 15.00 часа ще се провежда профилактика на осветлението в двете тръби при тунел „Люлин“, шофьорите да се движат с повишено внимание"}
{"url": "http://www.focus-news.net/news/2017/10/26/2450637/prezidentat-rumen-radev-shte-se-sreshtne-s-predstaviteli-na-digital-europe.html", "text": "Президентът Румен Радев ще се срещне с представители на Европейската асоциация за информационни технологии Digital Europe, съобщиха от прессекретариата на държавния глава. Срещата ще се проведе на „Дондуков“ 2 от 14.30 часа.", "date": "2017.10.26", "title": "Президентът Румен Радев ще се срещне с представители на Digital Europe"}
{"url": "http://www.focus-news.net/news/2017/10/26/2450638/mladezhi-ot-sevlievo-posetiha-narodnoto-sabranie-po-pokana-na-narodniya-predstavitel-ot-gerb-iglika-ivanova-sabeva.html", "text": "80 ученици в 12-ти клас от СУ „Васил Левски“ в Севлиево посетиха Народното събрание и се запознаха с дейността му. Младежите бяха поканени от народния представител от ГЕРБ - Габрово Иглика Иванова-Събева, съобщиха от пресцентъра на ГЕРБ. По време посещението си те се срещнаха и с председателя на ПГ на ГЕРБ и заместник-председател на партията Цветан Цветанов. „Ние залагаме на политики, насочени именно към младите хора, за да можете да се развивате в България. Работим за висок икономически растеж и за по-високи доходи, ниска безработица и разработваме програми за обучения и заетост на младежи до 29 години. Особено значимо за нас е, че все повече млади хора се реализират на всички нива на управление в държавата“, подчерта пред младежите Цветан Цветанов.", "date": "2017.10.26", "title": "Младежи от Севлиево посетиха Народното събрание по покана на народния представител от ГЕРБ Иглика Иванова-Събева"}
{"url": "http://www.focus-news.net/news/2017/10/26/2450639/deputatite-prieha-na-parvo-chetene-promeni-v-zakona-za-lechebnite-zavedeniya-kasaeshti-subsidiraneto-na-bolnitsi-i-raven-dostap-do-lechenie-na-patsientite.html", "text": "Единодушно със 139 гласа „за“ депутатите приеха на първо четене промени в Закона за лечебните заведения, предаде репортер на Агенция „Фокус“. Предложените промени са внесени от ПГ на „БСП за България“. \r\nЗаконопроектът цели допълнение на разпоредбата на чл. 106а от Закона за лечебните заведения, уреждаща субсидирането на лечебни заведения за извършваните от тях медицински дейности, за които е предвидено със закон или с друг нормативен акт да се финансират от държавния бюджет по ред и методика, определени от министъра на здравеопазването. Законодателната инициатива е провокирана и цели преодоляването на обстоятелството, че в действащата уредба липсва необходимата хармонизация между нормативните актове. Лечебните заведения по чл. 5, ал.1 от Закона са лишени от възможността и не получават предвиденото в чл. 106а субсидиране от държавния бюджет за извършени медицински дейности – психиатрична помощ, дейности за осигуряване на медицински изделия за интервенционално лечение на мозъчни аневризми и артериовенозни малформации, както и дейност във връзка с бъбречно заместителна терапия и др. Допълнението предвижда включване на лечебните заведения по чл. 5, ал. 1 от закона, с което, според вносителите, се цели да се осигури равен достъп до лечение на пациентите във връзка с медицинските дейности, финансирани по реда на методиката. В мотивите на законопроекта се посочва, че невъзможността на лечебните заведения да получават тези субсидии, обективно изправя техните пациенти пред ситуацията да заплащат това скъпо струващо, непосилно за тях, лечение и ги поставя в неравностойно положение, както и ограничава достъпа им до лечение. \r\nПо време на дебатите проф. Анелия Клисарова от ПГ на „БСП за България“ обясни, че с промените в Закона за лечебните заведения БСП цели да има равнопоставеност между лечебните заведения и между пациентите. По думите й в момента не съществува синхронизация между нормативните актове или болниците не могат да получават субсидии от Министерство на здравеопазването. „Искаме да бъде добавено, че тези болници също трябва да получават субсидия от Министерството“, заяви тя. Според нея пациентът ще може да бъде лекуван в болницата, която си е избрал, а съответното лечебно заведение ще има субсидиране. \r\nЛюба АЛЕКСИЕВА", "date": "2017.10.26", "title": "Депутатите приеха на първо четене промени в Закона за лечебните заведения, касаещи субсидирането на болници и равен достъп до лечение на пациентите"}
{"url": "http://www.focus-news.net/news/2017/10/26/2450640/veliko-tarnovo-profesionalnata-kompetentnost-na-raboteshtite-v-kontrolnite-institutsii-diskutiraha-na-natsionalen-forum-v-stopanska-akademiya-svishtov.html", "text": "Представители на контролните институции в България и на висши училища, които обучават студенти в специалности по контрол, участваха в юбилейна научна сесия на тема „Професионалната компетентност – гарант за обществено доверие към контрола” в Стопанска академия „Димитър А. Ценов“-Свищов. Това съобщиха от пресцентъра на висшето учебно заведение. Националният форум, организиран от свищовското висше училище, факултет „Стопанска отчетност” и катедра „Контрол и анализ на стопанската дейност”, бе посветен на 25 години от създаването на специалност „Стопански и финансов контрол”.\r\nЮбилейната научна сесия откри проф. д-р Георги Иванов – зам.-ректор и ръководител на катедра „Контрол и анализ на стопанската дейност“. Представяйки избраната тема на дискусията той подчерта, че професионализма, морала и етиката на работещите в контролните институции са онези ключови фактори, които гарантират успешното постигане на целите, които обществото поставя пред тях. „Всички ние сме отговорни по отношение на младите хора, които завършват висшето си образование и искат да стартират своята кариера в системите за контрол в България – отговорни не само за тяхното обучение, но и за тяхната професионална реализация“, каза проф. Иванов. Той припомни, че през 1992 г. в Стопанска академия е приет първия за България випуск в специалност, която преподава специализирано контрол. 25 години по-късно, голяма част от ръководителите на контролните институции в страната ни са възпитаници на тази специалност и на Стопанска академия, и бяха сред участниците в юбилейната научна сесия.\r\nВърховната одитна институция в България бе представена от Цветан Цветков – председател на Сметната палата и Тошко Тодоров – зам.-председател. От Министерството на финансите участваха Георги Йорданов – началник на Кабинета на министъра на финансите и Стефан Белчев – директор на Дирекция „Методология на контрола и вътрешния одит“. Националната агенция по приходите представиха нейният директор Галя Димитрова и Александър Георгиев – зам.-директор. Агенция „Митници“ бе представена от Юлиан Мирков – зам.директор и Венцислав Халаджов – началник на Митница – Русе. От Агенцията за държавна финансова инспекция участваха директорът Георги Начев и зам.-директорът Албена Белянова. Дирекция „Главен инспекторат“ към Министерски съвет бе представена от нейния ръководител Мария Томова и Марина Ралчева – държавен инспектор. От Комисията за публичен надзор над регистрираните одитори участваха Виктор Трифонов – главен секретар и Нико Николов – държавен експерт по методология. Институтът на дипломираните експерт-счетоводители във форума представи Христо Досев – член на УС. От Агенцията по обществени поръчки участва директорът на Дирекция „Контрол на обществените поръчки“ – Бистра Христова. От страна на бизнеса, занимаващ се с контрол, участие взе председателят на УС на Националната организация на митническите агенти – Емил Дандолов. Образователните институции представиха преподаватели от трите висши училища, които имат традиции в обучението по икономика и контрол: проф. д-р Огнян Симеонов – ръководител на катедра „Финансов контрол“ към УНСС; преподаватели от катедра „Счетоводна отчетност“ при Икономически университет – Варна; преподаватели от катедрата-организатор на форума и от други катедри при свищовското висше училище.\r\nПриветствие към участниците поднесе ректорът на Стопанска академия – доц. д-р Иван Марчевски. „Системата на висшето образование има дълг към контролните институции в България“, заяви доц. Марчевски. Той подчерта, че в нея работят над 15 000 специалисти, които се нуждаят от профилирана подготовка и трите висши училища, които са представени в този форум, са местата, където може да се предложи специализирано знание по контрол. „Ако не се отделя специално внимание за подготовката на кадри в толкова специфична материя, ще се създаде проблем за обществото, защото отговорността от изразходването на публичния финансов ресурс е изключително голяма. Ефективността от функционирането на икономиката, ефективността от изразходването на публичния финансов ресурс до голяма степен зависи от способността на контролните органи да следят за законосъобразността на изразходване на средствата и да помагат на институциите, които изразходват публичен ресурс, да го правят по правилния начин“, каза още ректорът на Стопанска академия.\r\nВ приветствието си, председателят на Сматната палата подчерта значимостта на форума и апелира за обединяване на усилията в посока подготовката на студенти в областта на финансовия контрол, които след това да намерят успешна професионална реализация в контролните институции в България. „Аз съм убеден, че всички в таза зала споделяме съвременото разбиране за една модерна контролна институция, която не само проверява, надзирава, контролира и санкционира, но и се стреми да предлага адекватни и ефективни управленски решения, които да са в помощ на организацията на работа и подобряване управлението на тези, които проверяваме. Без професионално подготвени кадри много трудно бихме се справили с тази наша мисия“, каза Цветан Цветков.\r\nУчастниците в националния форум си поставиха като основна цел постигне на сътрудничество и взаимодействие по отношение развитието на професионалната компетентност в контролните институции и ролята на висшите училища, в които се преподава контрол, за да се повиши общественото доверие към системите за контрол в Р България. В рамките на работната среща бяха представени три доклада по основните тематични направления на дискусията. Като председател на Сметната палата, Цветан Цветков говори за професионална компетентност и ефективност на контрола. „Рамки за професионална компетентност“ представи Стефан Белчев – директор Дирекция „Методология на контрола и вътрешния одит” към МФ. Ръководителят на катедрата-организатор, проф. д-р Георги Иванов изнесе доклад на тема „Сътрудничество между контролните институции и висшите училища за повишаване на професионалната компетентност“. \r\nВ резултат от дискусиите по темите, участниците във форума се обединиха около становището, че професионалната компетентност на работещите в контролните институции е ключов фактор за постигане на висока ефективност и ефикасност от тяхната дейност, а оттам и за повишаване доверието на обществото към резултатите от тяхната работа. Ръководителите на контролните институции поеха и конкретни ангажименти, сред които: да преразгледат своите рамки за професионална компетентност и на тази основа да разработят изискуем минимум от знания и компетентности за уеднаквяване на условията за успешен старт в кариерата на младите хора, завършили висше образование, в тях; да сформират, на обществени начала, работна група с представители от всички заинтересовани страни (контролни институции и висши училища, в които има акредитирани специалности за обучение по контрол) за разработване на единна политика с цел създаване на оптимални условия за обучение и реализация на младите хора в системата на контрола в страната.\r\nВ заключение, участниците в националния форум се съгласиха да работят за постигането на тези ангажименти по начин, съвместим с целите им за непрекъснато развитие на професионалната компетентност на работещите в ръководените от тях институции и в съответствие с действащите международни стандарти, добри европейски практики и постигнатите споразумения.", "date": "2017.10.26", "title": "Велико Търново: Професионалната компетентност на работещите в контролните институции дискутираха на национален форум в Стопанска академия-Свищов"}
{"url": "http://www.focus-news.net/news/2017/10/26/2450641/dragomir-stoynev-bsp-pravitelstvoto-tryabva-da-otgovori-kakvo-pravi-za-skandalnata-bezstopanstvenost-na-yazovirite.html", "text": "Изказвам съболезнования на близките на загиналите при наводненията в Бургас. Това заяви пред БНТ зам.-председателят на ПГ на „БСП за България“ Драгомир Стойнев, съобщиха от пресцентъра на БСП. Стойнев подчерта, че когато има такива събития, е хубаво да има спокойствие и да се оставят органите да свършат своята работа, но трябва да се задават и важните въпроси за тези язовири - какво e свършило правителството за тази скандална безстопанственост. „Още след наводнението в Мизия през 2004 г, трябваше да се състави план за общински, частни малки язовири, които никой не ги контролира“, каза още той. По думите му за големите язовири, които са стратегически обекти за националната си сигурност, се грижи държавното предприятие „Язовири и каскади“ и там няма проблеми. Според него обаче, за малките, част от които са дадени на концесия, няма контрол и се случват такива трагедии. „Държавата трябва да направи поне план и да следи за изпълняването му. „Въпреки уверенията на правителството, до момента нищо не е направено“, категоричен бе той.\r\nСтойнев обясни, че е получил информация, че само в област Бургас за последните 3 години са дадени допълнително 2,3 млн. лв. за предотвратяване, овладяване и преодоляване на последици от бедствия. Той обясни, че с постановления на Министерски съвет за тези 3 години са отпуснати: 617 хил. лв. за целево финансиране на проект за изграждане на отводнителни колектори за отвеждане на дъждовна вода на две улици в гр. Бургас; 650 хил. лв. за изграждане на отводнителни канали за предотвратяване на наводненията в квартал „Долно езерово“; 1 млн. лв. за корекция на речното корито на река Отманлийска. „Дано тези средства са изхарчени ефективно, а не са отклонени, и след година- две години, пак да правим корекции на речни корита и да ремонтираме канализационни и отводнителни системи. Това е големият  дебат за начина, по който се харчат средствата от държавния бюджет и т. нар. „правителствени разходи“, заяви Драгомир Стойнев.", "date": "2017.10.26", "title": "Драгомир Стойнев, БСП: Правителството трябва да отговори - какво прави за скандалната безстопанственост на язовирите"}
{"url": "http://www.focus-news.net/news/2017/10/26/2450642/dobrich-zadarzhan-e-52-godishen-mazh-podal-falshiv-signal-za-bankov-obir.html", "text": "На 24 октомври в 12,09 ч. чрез телефон 112 в Първо Районно управление на МВР - Добрич е получено обаждане от анонимно лице, че на същата дата маскирани лица ще влязат в клон на банка в центъра на град Добрич и ще извършат въоръжен грабеж. Това съобщиха от ОДМВР - Добрич. Установено е, че сигналът е невярно повикване. Установен е извършителят на деянието – С.Г., на 52 г. от гр. Добрич, неизвестен на МВР. Същият прави пълни самопризнания и предава доброволно с протокол телефона и СИМ картата, които е използвал за подаване на неверния сигнал. Задържан за 24 часа.", "date": "2017.10.26", "title": "Добрич: Задържан е 52-годишен мъж, подал фалшив сигнал за банков обир"}
{"url": "http://www.focus-news.net/news/2017/10/26/2450643/ekaterina-keremidarska-rim-kyustendil-spored-narodnite-poveriya-ot-dimitrovden-zapochva-zimata.html", "text": "Според народните поверия от Димитров ден започва зимата. Това каза пред Радио „Фокус” – Кюстендил доц. д-р Екатерина Керемидарска, експерт в Регионален исторически музей – Кюстендил. По думите й в народните представи Свети Димитър язди червен кон, а от брадата му се посипват първите снежинки. „Дойде ли Димитровден, идва снегът. В миналото на този ден свършва традиционният период за наемане на овчари, ратаи и говедари”, каза Керемидарска. \r\nПо думите й, на отделни места в България денят след 26 октомври е се нарича „Разпус” – разплащането с наемните работници. „На този ден се устройват служби, правят се курбани и селски сборове. Като предвестник на зимата Свети Димитър в народните представи се свързва с отвъдния свят”, посочи тя. По думите й името на този празник идва от Свети Димитър Солунски, за чието застъпничество си съперничат сърби, българи, руси и гърци. \r\nЗа трапезата на Димитровден се приготвя обреден хляб, яхния от петел или кокошка, или курбан.\r\nВенцеслав ИЛЧЕВ", "date": "2017.10.26", "title": "Екатерина Керемидарска, РИМ – Кюстендил: Според народните поверия от Димитровден започва зимата"}
{"url": "http://www.focus-news.net/news/2017/10/26/2450644/burgas-nay-golyamoto-kolichestvo-padnali-valezhi-prez-izminaloto-denonoshtie-v-oblastta-e-otcheteno-v-selo-rezovo-56-lkvm.html", "text": "Най-голямото количество паднали валежи през изминалото денонощие в областта е отчетено в село Резово, Община Царево – 56 л/кв.м, съобщиха за Радио „Фокус“ от Метеорологичната станция в Бургас. В Малко Търново измерените количества дъжд са 46 л/кв.м, в Бургас - 25 л/кв.м, село Кости, Община Царево - 40 л/кв.м, Тръстиково, Община Камено - 40 л/кв.м. Най-малко е валяло в Несебър - 7 л/кв.м и в село Люляково- 4 л/кв.м.\r\nМария РУСЕВА", "date": "2017.10.26", "title": "Бургас: Най-голямото количество паднали валежи през изминалото денонощие в областта е отчетено в село Резово – 56 л/кв.м"}
{"url": "http://www.focus-news.net/news/2017/10/26/2450645/dots-kostadin-nushev-sv-dimitar-solunski-e-edin-ot-nay-pochitanite-drevni-hristiyanski-machenitsi.html", "text": "Св. Димитър Солунски е един от най-почитаните древни християнски мъченици, пострадали за своята вяра в периода на гоненията срещу християните. Това каза богословът доц. Костадин Нушев в интервю за Агенция „Фокус“ във връзка с почитането на паметта на св. Димитър Солунски на 26 октомври. „Той е роден в град Солун към края на 3-ти век в християнско, благочестиво семейство. Неговият баща е бил управител на града, като по своите религиозни убеждения, бил ревностен християнин. Затова още в детската възраст, неговият син Димитър бил кръстен като християнин. След смъртта на своите родители, младият Димитър станал наследник на имуществото. Тогавашният император Максимилиан го назначава на висок военен пост в града, като по това време е започнало едно от най-жестоките гонения срещу християните. Това било гонението непосредствено преди обявяването на християнството за позволена и мирно изповядвана религия в Римската империя. Затова християнинът Димитър, който трябвало като военачалник да преследва и наказва християните, всъщност започнал да ги защитава, покровителства и дори подкрепял църквата в град Солун при разпространяването на Христовата вяра“, посочи доц. Нушве. Той  обясни, че поради тази причина императорът, който управлявал Източната част на Римската империя поискал от св. Димитър да се откаже от своята вяра. „Това било отхвърлено от самия Димитър. Според житието и църковното предание този истински, вярващ християнин бил преследван, хвърлен в тъмница, след което завършил и мъченически своя живот, като бил умъртвен през 306 г. в град Солун“, допълни богословът. \r\nДеница КИТАНОВА", "date": "2017.10.26", "title": "Доц. Костадин Нушев: Св. Димитър Солунски е един от най-почитаните древни християнски мъченици"}
{"url": "http://www.focus-news.net/news/2017/10/26/2450646/mvr-trima-dushi-sa-zaginali-a-20-sa-postradali-pri-katastrofi-v-stranata-prez-izminaloto-denonoshtie.html", "text": "Трима души са загинали, а 20 са пострадали при катастрофи в страната през изминалото денонощие. Това съобщиха от пресцентъра на МВР. Общо в страната са станали 20 пътни инцидента. В София са регистрирани 170 леки и 3 тежки пътнотранспортно произшествие, при които има един загинал и двама пострадали.", "date": "2017.10.26", "title": "МВР: Трима души са загинали, а 20 са пострадали при катастрофи в страната през изминалото денонощие"}
{"url": "http://www.focus-news.net/news/2017/10/26/2450647/parvan-simeonov-politolog-konsensus-mezhdu-opozitsiya-i-upravlyavashti-okolo-antikoruptsionniya-zakonoproekt-nyama-da-ima.html", "text": "Консенсус между опозиция и управляващи около антикорупционния законопроект няма да има. Въпреки че имаше заявки да се вземе най-доброто от законопроекта на Министерски съвет и този на БСП, на фона на сегашния спор между президент и правителство това изглежда невъзможно. Това каза в сутрешния блок „Добро утро, България“ на Радио „Фокус“ политологът Първан Симеонов относно приетия на първо четене антикорупционен законопроект. По думите му липсва политическа воля за справяне с корупцията, не се усеща границата между политика и корупция, като търговията с интереси и влияние у нас са ежедневие. „Най-вече под външен натиск или под страх от външни обстоятелства тези политически сили в навечерието на Председателството на Съвета на ЕС искат да прокарат този законопроект, който при всички положения ще е стъпало нагоре. Но „стълбата е много дълга и раят й не се вижда“, защото корупцията в България се обуславя не от това дали някой си върши добре работата срещу нея. Тя се обуславя от усещането за бедност и от ниската производителност на българското общество. Защото когато не произвеждаш, начинът да забогатяваш е да крадеш“, коментира той. \r\nПърван Симеонов каза още, че докато не се изкоренят тези явления у нас, ще продължи да съществува усещане за корупция. Обществото осъзнава сериозността на проблема, но се е примирило с липсата на ясни решения.", "date": "2017.10.26", "title": "Първан Симеонов, политолог: Консенсус между опозиция и управляващи около антикорупционния законопроект няма да има"}
{"url": "http://www.focus-news.net/news/2017/10/26/2450648/dzhumhuriet-godinite-na-erdogan-kato-sorosoid.html", "text": "Бившият съветник на също бившия турски президент Абдуллах Гюл – Ахмет Север, не се сдържа и написа спомени за годините като „соросоид” на сегашния държавен глава Реджеп Тайип Ердоган, които вестник „Джумхуриет\" цитира. Това стана след като Ердоган оприличи задържания правозащитник Осман Кавала като „Турският Сорос”.\r\nЕто и въпросната позиция на Ахмет Север:\r\nОсман Кавала бе задържан…\r\nПригласящите медии излязоха както винаги с еднакви гръмки заглавия: „Червеният Сорос е зад решетките…”\r\nСамият президент Ердоган на заседание на неговата парламентарна група сложи етикет на Осман Кавала като „Турският Сорос”:\r\n„Задържаш някого по повод връзки с т. нар. „Терористична организация на гюленистите/Паралелна държавна структура” (ФЕТО/ПДС). Веднага ставаш цел и обект на нападение на „красивите и умните”. Видите ли „той бил представител на НПО, медиен човек, добър и съвестен гражданин”. На така наречения представител на НПО обаче се появи и лъсна по площадите същността на неговата личност като „Турският Сорос”; станаха ясни и връзките му. Вие кого и с какво се опитвате да преметнете и погълнете?”\r\nГ-н Ердоган, сега нека да споменем малко и за вашите връзки със Сорос…\r\nГодината е 2003-та, месецът – януари…Място – Давос…\r\nТам проведохте една среща с Джордж Сорос и поискахте да ви подкрепи с думите: „Отвореното общество в Турция сме ние. Нас ни подкрепете…”\r\nИ Сорос ви подкрепи…\r\nПо инициатива на Фондация „Отворено общество” в Турция беше създадена  една Независима комисия за Турция…\r\nВ нея влязоха уважавани европейски политици като бившият президент на Финландия Марти Ахтисаари, бившият министър-председател на Франция Мишел Рокар, бившият външен министър на Холандия Ханс Ван ден Брук, бившата министърка на европейската политика и международната търговия на Италия Ема Бонино…\r\nПо онова време основната задача беше да започнат преговорите за пълноправно членство в ЕС…\r\nВ Турция Меджлисът задъхано приемаше един след друг пакети от реформи. Членовете на Независимата комисия за Турция извършваха дипломация на совалката между европейските столици и лобираха в полза на Турция…\r\nА вие посрещахте тези членове на комисията в Анкара на червения килим…\r\nА пък близкият ви приятел Джан Пекер стана председател на Фондацията „Отворено общество” в Турция…\r\nИ ви докладваше за посланията на Сорос…\r\nПрез този период бяхте много доволен от тази дейност и от подкрепата на Сорос, за които сега използвате по отношение на Осман Кавала унизителния израз „Свързан със Сорос”…\r\nМеждувременно Джан Пекер разказва за живота си на Фатих Вурал и спомените му са публикувани в книгата „Няма да гледаме назад”, излязла през 2013 година. В нея той свидетелства, че дъщерята на Ердоган – Сюмейе Ердоган, е провела стаж с покровителството, подкрепата и издръжката именно на Сорос.\r\nДа не се разбира погрешно…\r\nТова сътрудничество беше много правилна стъпка и имаше много голям принос за започване на преговорите за членство с ЕС…\r\nЧленовете на комисията не вземаха пари; покривани бяха само техните разходи за пътуване, настаняване и храна и то от страна на Фондацията на Сорос…\r\nПогрешното и неприемливото е нещо друго. Същият този Ердоган, който в миналото молеше и получаваше подкрепата на Сорос, сега се нахвърля на Осман Кавала и сипе обвинения: „Излязоха наяве връзките на лицето, наричано „Турският Сорос”…Агенция „Фокус” припомня:\r\nНа снимката отдясно на Ердоган е бившият (тогава – бъдещ) министър по европейските въпроси и главен преговарящ на Турция с ЕС Егемен Багъш. През декември 2013-та той скандално беше отстранен от тогавашното правителство на Ердоган, заедно с други трима негови министри, заради грандиозния корупционен скандал. Специално за Егемен Багъш се твърди, че е получил на три пъти подкупи в общ размер 1.5 млн. $. Единият случай за получаване на подкуп е документиран с автентични видео и аудио записи, впоследствие – унищожени.  Включително за даване на турско гражданство на скандалния бизнесмен от ирански произход Ръза Сарраф, който в момента е подсъдим в САЩ по сериозни обвинения за пробив на американското ембарго срещу Иран, пране на пари и източване на банки, включително и американски.  Георги Димов", "date": "2017.10.26", "title": "„Джумхуриет”: Годините на Ердоган като соросоид"}
{"url": "http://www.focus-news.net/news/2017/10/26/2450649/prof-svetla-bachvarova-bsp-podkrepyame-golyama-chast-ot-promenite-v-zakona-za-hranite-no-v-nyakoi-tekstove-ima-predpostavki-za-dvusmislie.html", "text": "Подкрепяме голяма част от промените в Закона за храните, но в някои текстове има предпоставки за двусмислие. Това каза народният представител от ПГ на „БСП за България“ проф. Светла Бъчварова - Пиралкова по време на дебатите по законопроекта за Закон за храните, предаде репортер на Агенция „Фокус“.  Тя попита защо санкциите за ГМО продукти ще се намаляват, а други ще се увеличават. „Искам да започна с това, че изразяваме нашата положителна оценка спрямо изработването на изцяло нов Закон за храните. Факт е, че действащият досега Закон за храните е от 1999 г. и в този дълъг период той беше хармонизиран, променян, съгласуван“, каза проф. Бъчварова. „От тази гледна точка в Закона за храните, който е съгласуван и върху който са работили много от браншовите организации ние подкрепяме една голяма част от предлаганите промени. Проф. Бъчварова изброи, че БСП подкрепя регистрационния режим за обекти за производство, търговия и дистрибуция, храни, както и с регистрацията на транспортните средства за превоз на храни. „Подкрепяме също така етикирането“, заяви проф. Бъчварова. Тя отбеляза, че в самия Закон за храните има доста добра координация между различните ведомства за осъществяването на този контрол, за да може българският пазар да няма проблеми по отношение на предлагането на стоки и услуги.  Депутатът от БСП поясни, че с положителните аргументи на закона има доста въпроси, които между първо и второ четене според нея трябва да бъдат под някаква форма коригирани, защото се създават предпоставки за двусмислие и да няма достатъчно добра координация между различните ведомства. \r\nДеница КИТАНОВА", "date": "2017.10.26", "title": "Проф. Светла Бъчварова, БСП: Подкрепяме голяма част от промените в Закона за храните, но в някои текстове има предпоставки за двусмислие"}
{"url": "http://www.focus-news.net/news/2017/10/26/2450650/dragomir-stoynev-bsp-byudzhetat-ne-e-sastezanie-na-tsifri-a-pravene-na-politiki.html", "text": "Бюджетът, който предлагаме не е съревнование на цифри с управляващите и кой колко ще налее в дадена система, която е пробита. Това заяви зам.-председателят на ПГ на „БСП за България“ Драгомир Стойнев пред БНТ, съобщиха от пресцентъра на БСП. Стойнев обясни, че левицата иска тази система да бъде променена така че: да имаме хора, които да остават в България – квалифицирани и образовани, които да получават достойно заплащане; здравеопазване, което да не оставя хората да умират в линейките. Стойнев подчерта, че имаме сериозен проблем с неравенствата и доходите - има 2,9 млн. български работници, чието осигуряване е около 700 лв. и приблизително 10 хил., които взимат над 25 хил. лв. „С прогресивния данък, който предлагаме, намаляваме данъците на всички хора, които получават заплата до 2 600 лв.“, обясни той. По думите му има начин тези пари да бъдат компенсирани за бюджета - тези с доходи над 10 хил. лв. ще плащат 20% данъци върху доходите. Като втора такава мярка той посочи промяна на модела на правене на бюджет. Според него ГЕРБ всяка година изкуствено намалява БВП и когато дойде април месец, и трябва да се актуализира 3-годишната бюджетна прогноза, изведнъж се оказва, че БВП е по-голям, има повече приходи и започва да се говори за излишъци. Зам.-председателят на ПГ на левицата обаче подчерта, че те не се разпределят от българския парламент, а от МС. „Ние искаме да се види реалната картина, че БВП е подценен с 1,1 млрд. лв. и близо 1,6 млрд. лв. са скритите приходи. 6% са приходите от акцизи към БВП за 2008г., а сега 4,9%, а от ДДС са над 10% през 2008г., а сега - 9,2%“, обясни той. По думите му няма борба с контрабандата и Министерство на финансите нарочно не желае да събере тези приходи, а те реално могат да бъдат събрани. Не увеличаваме дефицита, а искаме тези средства да бъдат събрани. Когато остават повече пари у хората, ще се повиши потреблението и това ще задвижи и икономиката“, каза още той.\r\nДрагомир Стойнев заяви, че най-ключово е образованието и от него тръгва всичко. „Затова от БСП предлагаме там, където държавата има нужда от конкретни професии, които са ключови за развитието на икономиката, те да бъдат изцяло държавна поръчка – геодезисти, инженери“, обясни той и допълни, че на година става въпрос за 7-8 хил. бройки, които ще струват не повече от 6 млн. лв. на държавния бюджет.\r\nСтойнев попита, ако се правят само сметки в коя система ще се налее повече, това ще помогне ли да няма таван на направленията при личните лекари, лекарствата ще поевтинеят ли, или няма да се връщат пациенти и да се препращат към други болници, защото иначе биха довели до свръх разходи. „Не е нормално в големи общини като Враца, Ловеч, Поморие, Димитровград хората да нямат достъп до качествено здравеопазване. „Искаме смяна на модела на образование като се премахне принципът \"парите следват ученика\"; здравеопазването, където болниците да не са търговски дружества. Искаме дебат в обществото, защото сега е моментът когато се дебатират политики“, категоричен бе той.\r\nДрагомир Стойнев подчерта, че БСП е започнала промяната от себе си със смяната на начина на избиране на председателя и с въвеждането на мандат за народните представители. Според него няма да има сблъсък на Конгреса, защото тези 7-8 човека, които протестират нямат проблем с политиките на БСП, а имат лични проблеми. По думите му един е недоволен, че вече не е депутат, друг- че не е зам.-председател на партията, трети- че е сменен като председател на партията.  „Когато искаме промяна, всички трябва да участване в нея. Затова искаме откровен разговор на този Конгрес, за да обсъдим третия етап от промяната след тази в партията – алтернативата, която предлагаме за промяна България“, заключи Драгомир Стойнев.", "date": "2017.10.26", "title": "Драгомир Стойнев, БСП: Бюджетът не е състезание на цифри, а правене на политики"}
{"url": "http://www.focus-news.net/news/2017/10/26/2450651/stara-zagora-parva-natsionalna-sreshta-na-ekspertite-po-sotsialni-deynosti-i-zdraveopazvane-ot-obshtinite-shte-se-provede-v-grada.html", "text": "Днес и 27 на октомври 2017 г. Община Стара Загора ще бъде домакин на Първата Национална среща на експертите по социални дейности и здравеопазване от общините. Тя се провежда в партньорство с Национален алианс за социална отговорност в хотел \"Верея\". Това съобщиха от Община Стара Загора. \r\nВ срещата ще участват заместник-министрите на труда и социалната политика Зорница Русинова и Росица Димитрова, Лилия Стоянович, главен директор на главна дирекция „Европейски фондове, международни програми и проекти“ и експерти от УО на ОПРР и представители на МТСП, АСП, ДАЗД , НПО и доставчици на социални услуги.", "date": "2017.10.26", "title": "Стара Загора: Първа Национална среща на експертите по социални дейности и здравеопазване от общините ще се проведе в града"}
{"url": "http://www.focus-news.net/news/2017/10/26/2450652/sofiya-seriozni-materialni-shteti-ima-po-avtomobilite-sled-katastrofata-na-bul-sitnyakovo.html", "text": "Катастрофа между три автомобила, сред които и таксиметрова кола, е станала на столичния бул. „Ситняково“, в посока жп гара „Подуяне“, в участъка от пресечката на ул. „Каймакчалан“ до светофара за ул. „Оборище“, предаде репортер на Радио „Фокус“. Превозните средства са изтеглени встрани от пътното платно. По тях има сериозни материални щети. Движението в района е затруднено. На място има полицейски екип.", "date": "2017.10.26", "title": "София: Сериозни материални щети има по автомобилите след катастрофата на бул. „Ситняково“"}
{"url": "http://www.focus-news.net/news/2017/10/26/2450653/pregled-na-osnovnite-temi-v-st.html", "text": "„Старозагорски старейшина заминава на работа в ЕП“, е акцент във вестник „Старозагорски новини“. Изданието допълва, че през ноември клетва ще положи нов съветник от ГЕРБ. В материала се посочва, че вчерашното заседание на Общински съвет-Стара Загора е било последно за Ангел Филипов, който е бил съветник от групата на ГЕРБ и през предходния мандат на Общинския съвет. Филипов е подал заявление за напускане, защото очаква подписване на договор за работа в Европейския парламент. Той ще бъде част от екипа на новия евродепутат Асим Адемов, който зае мястото на Мария Габриел в Европейския парламент. \r\n„Блъснаха старозагорка на пешеходна пътека“, е друго заглавие в броя. В материала се уточнява, че 69-годишна жителка на Стара Загора е станала жертва на пътнотранспортно произшествие около 18:45 часа във вторник на пешеходна пътека по ул. \"Генерал Гурко\". Жената е била ударена от лек автомобил \"Форд Орион\", зад чийто волан е седял 63-годишен водач. При удара е била счупена дясната ръка на пешеходката. Няма данни за употреба на алкохол от страна на шофьора. \r\nВ изданието е публикувано и интервю със старозагорския депутат, член на Комисията по отбрана в Народното събрание и председател на Временната комисия по \"Грипените\", Емил Христов, към когото медията отправя следните въпроси: „Пълзящ държавен преврат или временни смущения във ВВС? Отказът на пилотите от Авиобаза \"Граф Игнатиево\" да извършат тренировъчни полети бунт ли е или несигурност в техниката. Защо ако се чувстват несигурни да летят, защо тогава дават бойни дежурства със същите самолети? Имат ли действията им връзка с доклада на комисията \"Грипен\"? “. В отговор Емил Христов посочва, че в случая не трябва да се търси опит за дестабилизация на държавата или нечия политическа намеса и че пилотите имат основание да изразят своето безпокойство, но не и по този начин. „В тази ситуация средни положения няма, т.е. или самолетите са неизправни и изобщо не летят, или пилотите се чувстват толкова несигурни, че не летят нито за тренировка, нито за изпълнение на \"air policing\", заявява депутатът. Той изразява също мнение, че проблемът ще бъде преодолян бързо и нещата ще потекат в нормалното русло.", "date": "2017.10.26", "title": "Преглед на основните теми в старозагорския печат"}
{"url": "http://www.focus-news.net/news/2017/10/26/2450654/dobrich-fermerskiyat-pazar-tozi-chetvartak-shte-bade-po-praznichen-po-sluchay-dimitrovden.html", "text": "Фермерският пазар този четвъртък ще бъде по-празничен по случай Димитровден. Специално за големия християнски и земеделски празник е предвидена фолклорна програма с участието на танцови формации и инструментална фолклорна група от СУ „Св. Климент Охридски“, а производителите ще предложат още по-интересен асортимент на жителите и гостите на града. Това съобщиха от пресцентъра на Община град Добрич.\r\nОбщина Добрич възроди стара традиция, останала от минали времена и провежда съвместно с Кооперация Хранкооп - София фермерски пазар всеки четвъртък от 10 до 15 часа пред часовниковата кула на АЕМО „Стария Добрич“. И този четвъртък малки местни производители на чиста храна ще предложат лично от продукцията си, която се отличава със своите вкусови качества и се предпочита за здравословен начин на живот. \r\nТози четвъртък ще бъде по-празничен от друг път, защото е Димитровден, или Разпуст, както го наричат на места в страната. Денят е празник за много хора, носещи името на светеца. Вярва се, че на този ден приключва земеделската година и стопаните разпускат ратаите, наети за летния сезон. Смята се, че ако в нощта срещу деня месечината е пълна, кошерите ще преливат от мед. \r\nСред празничните акценти на фермерския пазар ще бъдат печени орехи и тиква, ябълкови сладкиши, скара с биволски специалитети, фолклорна музика през целия ден. Двама нови производители се включват в пазара – с есенни ягоди и с бонбони от занаятчийски шоколад. Нови участници има и в арт зоната – бижута и аксесоари от вълна, декорация за дома, както и меки текстилни играчки и кукли.\r\nЗа всички участници и посетители, талантливи деца от СУ „Св. Климент Охридски“ ще изпълнят фолклорни танци, които ще допринесат за приятната атмосфера на пазара. Две фолклорни танцови формации с ученици от VII клас и от гимназиален етап на училището ще зарадват присъстващите с фолклорни изпълнения от различи региони на страната. Към формациите ще се включи и инструментална фолклорна група към Училището по изкуствата, която за пореден път ще очарова със своя талант и майсторство.", "date": "2017.10.26", "title": "Добрич: Фермерският пазар този четвъртък ще бъде по-празничен по случай Димитровден"}
{"url": "http://www.focus-news.net/news/2017/10/26/2450655/dobrich-vazmozhnosti-za-finansirane-ot-evropeyskite-strukturni-i-investitsionni-fondove-shte-badat-obsadeni-na-informatsionna-sreshta-v-kavarna.html", "text": "Възможности за финансиране от европейските структурни и инвестиционни фондове ще бъдат обсъдени на информационна среща в Каварна, съобщиха от пресцентъра на Общината. Инициативата се организира от Областния информационен център – Добрич. Поканени представители на общинска администрация, общински съветници, кметове и кметски наместници, доставчици на социални услуги, неправителствени организации, работодатели, собственици на съществуващи предприятия, обучителни и образователни организации, граждани и медии. Информационна среща е на тема „Актуални възможности за финансиране от Европейските структурни и инвестиционни фондове (ЕСИФ)“. Събитието ще се проведе на 31 октомври, вторник, в 16.30 часа в заседателната зала на община Каварна, веднага след редовното заседание на Общински съвет.\r\nПо време на събитието ще бъдат представени възможностите за кандидатстване до края на 2017 г. по програмите, финансирани от Европейските структурни и инвестиционни фондове в България (Програма за развитие на селските райони и Оперативните програми). Информацията е насочена към всички потенциални бенефициенти в областта. Ще се акцентира на целите, основните параметри, допустими кандидати и проекти, които ще могат да получат финансиране, допустими дейности и разходи. Присъстващите ще бъдат запознати и с начина на кандидатстване, етапа на оценка и договаряне.", "date": "2017.10.26", "title": "Добрич: Възможности за финансиране от европейските структурни и инвестиционни фондове ще бъдат обсъдени на информационна среща в Каварна"}
{"url": "http://www.focus-news.net/news/2017/10/26/2450656/the-local-ispaniya-katalunskiyat-parlament-se-sabira-na-klyuchovo-zasedanie-za-obsazhdane-na-krizata-s-madrid.html", "text": "Депутатите в регионалния парламент в Барселона се събират на ключова сесия в четвъртък, на която да обсъдят продължаващата криза с централното правителство в Мадрид, припомня вестник The Local в испанската си редакция. \r\nЗаседанието ще се проведе в условията на заплахата за отнемане на автономните правомощия на региона – гласуването в горната камара на испанския парламента – Сената, е насрочено за петък. Парламентът в Барселона се събира от 17 часа (местно време), за да формулира план за действие в условията на кризата с Мадрид. По същото време сенатският комитет ще се събере в испанската столица, за да работи по план за поемането на управлението на институциите, полицията и финансите в региона, ако Каталуния не се откаже от амбициите си за независимост.\r\nИ двете страни не отстъпват от позициите си.  Тереза Герова", "date": "2017.10.26", "title": "The Local (Испания): Каталунският парламент се събира на ключово заседание за обсъждане на кризата с Мадрид"}
{"url": "http://www.focus-news.net/news/2017/10/26/2450657/pazardzhik-4-048-sa-imennitsite-koito-praznuvat-na-dimitrovden-v-obshtinata.html", "text": "Общо 4 048 са именниците, които празнуват на Димитровден в община Пазарджик, съобщиха от Общината. Най-много са мъжете с името Димитър – 3 498, като само в общинския център Пазарджик те са 2227. При жените в община Пазарджик най-популярно е името Димитрина – 60. Най-много именници на днешния ден живеят в общинския център – 2 550. В селата от общината най-много са празнуващите на днешния ден жители на село Мало Конаре – 134, а само един мъж носи името Димитър в село Крали Марко.", "date": "2017.10.26", "title": "Пазарджик: 4 048 са именниците, които празнуват на Димитровден в общината"}
{"url": "http://www.focus-news.net/news/2017/10/26/2450658/ntsv-knyaginya-kalina-uchastva-v-sastezaniyata-po-konen-sport-ot-verigata-morocco-royal-tour.html", "text": "Княгиня Калина за поредна година взе участие в международния шампионат по прескачания на препятствия. По традиция турнирът се проведе в три поредни уикенда в мароканските градове Тетуан (5-8 октомври), Рабат (12-15 октомври) и Ел Джадида (19-22 октомври). Това съобщиха от прессекретариат на Н.В. цар Симеон ІІ.\r\nШампионатът Marocco Royal Tour е под патронажа на краля на страната Мохамед VI и е квалификация за участие във финала на Световната купа.\r\nСлед като придоби българско гражданство през 2013 година, Нейно Височество се състезава на международни турнири от името на България.", "date": "2017.10.26", "title": "Н.Ц.В. Княгиня Калина участва в състезанията по конен спорт от веригата Morocco Royal Tour"}
{"url": "http://www.focus-news.net/news/2017/10/26/2450659/georgi-mihaylov-bsp-za-balgariya-s-promenite-v-zakona-za-lechebnite-zavedeniya-vseki-patsient-shte-ima-dostap-do-visokotehnologichni-formi-na-lechenie.html", "text": "С промените в Закона за лечебните заведения се дава възможност за достъп на всеки пациент до съвременни, високотехнологични форми на лечение и то до лечебни заведения, които са абсолютно подготвени да извършват този метод на лечение. Това заяви народният представител от ПГ на „БСП  за България“ Георги Михайлов, съобщиха от пресцентъра на НС на БСП. Той подчерта, че това е една празнота в закона, която трябва да бъде хармонизирана, за да има равен достъп на всеки български гражданин до животоспасяващи форми на лечение. „Смятам, че всички ние с голямо задоволство ще подкрепим този законопроект“, подчерта народният представител.", "date": "2017.10.26", "title": "Георги Михайлов, „БСП  за България“: С промените в Закона за лечебните заведения всеки пациент ще има достъп до високотехнологични форми на лечение"}
{"url": "http://www.focus-news.net/news/2017/10/26/2450660/ekathimerini-volfgang-shoyble-prizna-che-ne-bi-iskal-v-germaniya-da-badat-prilagani-merki-kato-tezi-v-gartsiya.html", "text": "Бившият финансов министър на ФРГ Волфганг Шойбле призна, че не би искал в Германия да бъдат прилагани мерки като тези в Гърция, но все пак настоя, че те са необходими за балканската страна, отбелязва електронното издание Ekathimerini.\r\nШобле, който от 24 октомври заема поста председател на Бундестага, увери, че никога не е искал Гърция да напуска Общността – противно на слуховете, разпространявани години наред в медиите. Вместо това 75-годишният христяндемократ подчерта, че би искал Атина да проведе необходимите реформи, за да изправи страната отново на крака. Шойбле допълни, че към настоящия момент Грекзит вече не стои на дневен ред като проблем, тъй като Гърция уверено върви по пътя на икономическото възстановяване.\r\nВетеранът в германската политика е възприеман в Гърция като основният инициатор на налагането на политиката на строги икономии. Шойбле, който бе министър на финансите осем години, бе категоричен, че той и германското правителство не са виновни за грешките, допуснати от Гърция. Тереза Герова", "date": "2017.10.26", "title": "Ekathimerini: Волфганг Шойбле призна, че не би искал в Германия да бъдат прилагани мерки като тези в Гърция"}
{"url": "http://www.focus-news.net/news/2017/10/26/2450661/ognyan-tsenkov-kmet-na-vidin-imame-s-kakvo-da-se-gordeem-i-neka-samochuvstvieto-che-zhiveem-v-edin-ot-nay-hubavite-katove-na-balgariya-ni-zarezhda-s-energiya.html", "text": "Имаме с какво да се гордеем и нека самочувствието, че живеем в един от най-хубавите кътове на България, ни зарежда с прекрасната си енергия, каза пред Радио „Фокус“ – Видин по случай празника на града – Димитровден кметът на Община Видин Огнян Ценков. „На 26 октомври, когато отбелязваме  духовния празник на нашия красив крайдунавски град се чувстваме свързани повече от всякога чрез любовта и преклонението към неговото славно минало и достойните ни предци. За да бъдем успешни и изпълнени с оптимизъм днес е нужна силата и могъществото на хилядолетната ни история и непреклонния дух на хората, съграждали Видин столетие след столетие“, се казва в неговия поздравителен адрес. Той отправи своите сърдечни пожелания към всички видинчани и призова всички заедно да изпратят молитвите си към закрилника на Видин – свети Димитър Солунски Чудотворец за здраве, разбирателство, благоденствие и дълголетие на родния ни дом. „Да посрещнем с усмивка и надежда идващите дни, да се грижим и да милеем за града си като истински дом! Честит Димитровден“, каза още Огнян Ценков.", "date": "2017.10.26", "title": "Огнян Ценков, кмет на Видин: Имаме с какво да се гордеем и нека самочувствието, че живеем в един от най-хубавите кътове на България, ни зарежда с енергия"}
{"url": "http://www.focus-news.net/news/2017/10/26/2450662/sliven-selata-blatets-i-kovachite-sa-bez-voda-zaradi-avarii.html", "text": "Две сливенски села са без вода заради авария, съобщиха от „Водоснабдяване и Канализация – Сливен“. Поради извършване на аварийни ремонти до 16.00 часа няма вода в селата Блатец и Ковачите. При възможност водоподаването ще бъде възстановено по-рано.", "date": "2017.10.26", "title": "Сливен: Селата Блатец и Ковачите са без вода заради аварии"}
{"url": "http://www.focus-news.net/news/2017/10/26/2450663/shumen-dosadebno-proizvodstvo-e-zapochnato-sreshtu-79-godishen-mazh-nanesal-probodna-rana-s-nozh-v-oblastta-na-korema-na-53-godishna-zhena-v-selo-kyulevcha.html", "text": "Досъдебно производство за нанесена телесна повреда е започнато срещу 79-годишен мъж. Около 14:30 часа вчера в имот в село Кюлевча между него и живущи на адреса е възникнал скандал. Това съобщиха от ОДМВР-Шумен. По време на скандала 79-годишният И. Д. нанесъл прободна рана с нож в областта на корема на 53-годишната И.В. Жената е откарана в МБАЛ- Шумен и е настанена за лечение. На ул.“Нейко Драганов“ в селото е извършен оглед. 79-годишният мъж е разпитан, направил е самопризнания. Започнато е досъдебно производство.", "date": "2017.10.26", "title": "Шумен: Досъдебно производство е започнато срещу 79-годишен мъж, нанесъл прободна рана с нож в областта на корема на 53-годишна жена в село Кюлевча"}
{"url": "http://www.focus-news.net/news/2017/10/26/2450664/valeri-zhablyanov-bsp-sas-zakona-za-hranite-ili-kompetentiyat-organ-shte-si-zatvori-ochite-ili-tseli-rayoni-shte-ostanat-bez-dostavki-na-hrani.html", "text": "Със Закона за храните или компетентият орган ще си затвори очите, или цели райони ще останат без доставки на храни. Това каза заместник-председателят на Народното събрание и депутат от ПГ на „БСП за България“ Валери Жаблянов по време на дебатите по законопроекта за Закон за храните, предаде репортер на Агенция „Фокус“.  „Ако обърнем внимание върху обема на отношенията, които регулира Законът за храните, ние ще установим, че става въпрос за един огромен сектор не само търговията, обществения живот, здравето на гражданите. Т.е. законът е с един изключителен обхват. Не смятам, че темите и отношенията, които се регламентират в този законопроект би следвало да преминават при отсъствие на дискусията. Ако е необходимо и аз съм убеден в това иска ми се задължително да се увеличи времето между двете гласувания“, каза Жаблянов. Той обърна внимание за регистрацията на транспортните средства. „Може би е добре в тази посока да има и становище на Комисията по транспорт. „Само преди половин час облекчихме административната тежест върху бизнеса като премахнахме свидетелствата за съдимост, ако погледнете главата за регистрация на превозното средтво за храни погледнете за какво става въпрос.Струва ми се, че така както са записнаи тези условия, създават предпоставки за онова явление,за което пишем тук законопроекти и водим често пъти безсмислени спорове“, каза . Само с едно изискване не съм убеден, че областните директори на дирекциите по контрол на храните могат да бъдат компетентни в действиетлния смисъл на думата да удостоверяват превозните средтва. Всики вие сте запознати, че в отдалечените места на страната с едно транспортно средство се извършва транспорт на храни, на нехранителни стоки. Създават се условия за следното – или компетентният  орган трябва да си затвори очите и да раздаде стикери подред или ако приложи критериите, които най-вероятно ще бъдат разписани, цели райони - гранични да останат без доставки“, посочи Жаблянов. \r\nДеница КИТАНОВА", "date": "2017.10.26", "title": "Валери Жаблянов, БСП: Със Закона за храните или компетентият орган ще си затвори очите, или цели райони ще останат без доставки на храни"}
{"url": "http://www.focus-news.net/news/2017/10/26/2450665/petar-petrov-obedineni-patrioti-shte-iskame-zdravnoto-ministerstvo-da-sledi-sastava-i-kachestvoto-na-hranitelnite-dobavki-na-balgarskiya-pazar.html", "text": "Ще искаме здравното министерство да следи състава и качеството на хранителните добавки на българския пазар. Това каза от парламентарната трибуна депутатът от ПГ на „Обединени патриоти“ Петър Петров по време на дебатите по първото гласуване на промените в Закона за храните, предаде репортер на Агенция „Фокус“. „Ще подкрепим Закона за храните. Имаме една забележка, която ще я внесем между първо и второ четене. Тя касае чл. 79, ал. 10, където се описва процедурата, при която се извършва контрол на хранителните добавки, при тяхната първа регистрация. Ще искаме да се прецизират текстовете и да бъде внесена яснота как ясно и точно се проверява химическият състав на добавките – дали той отговаря на това, което е написано в сертификатите“, коментира Петров. По думите му това не бива да става при необходимост, а при друг вид процедура, който предстои да уточнят между двете четения така, че да не се допуска възможност хранителните добавки да влизат на пазара и после те да се следят от МЗХГ. „Ще искаме МЗ, което има съответната апаратура и възможности да следи качеството на хранителните добавки и техния състав, който се доставя на пазара“, каза още Петър Петров. \r\nЛюба АЛЕКСИЕВА", "date": "2017.10.26", "title": "Петър Петров, „Обединени патриоти“: Ще искаме здравното министерство да следи състава и качеството на хранителните добавки на българския пазар"}
{"url": "http://www.focus-news.net/news/2017/10/26/2450666/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "НАТО разгневи Русия, обвинявайки Москва, че умишлено е подвела Запада за броя на задействаните в ученията „Запад 2017“ военнослужещи, съобщава германският национален ежедневник Die Welt.\r\nАлиансът има намерение да повдигне официално въпроса в рамките на срещата на Съвета НАТО-Русия, която ще се проведе в четвъртък, 26 октомври, потвърдиха за изданието източници от кръговете на западния отбранителен съюз. „Много ясно ще кажем какво мислим за такова поведение\", увери събеседникът на редакцията.\r\nПо официални данни на Москва, в маневрите „Запад 2017“, проведени миналия септември на територията на Беларус и Руската федерация, са участвали 12,7 хил. военнослужещи – малко под допустимата граница от 13 хил. Според вътрешното преброяване на НАТО в ученията са били задействани „няколко десетки хиляди войници\". Данните са събрани на база сателитни изображения.\r\nАгенция „Фокус“ припомня:\r\nВоенните учения „Запад 2017“ се проведоха в периода 14-20 септември на територията на Беларус и в три области на Руската федерация. „Северните\" - Беларус и Русия, се противопоставиха на агресията на „Западните\" - измислените страни Весбария, Лубения и Вейшнория, които са „заинтересовани от дестабилизацията на обстановката\". Това бе сценарият, по който се проведоха  септемврийските учения, обявен от министерствата на отбраната в Минск и Москва. Весбария и Лубения се намират в Балтийския регион, включващ Сувалкския коридор, водещ от Беларус към Калининград. Вешнория е разположена на територията на Гронденската област в Северозападен Беларус. \r\nНезависими експерти отбелязаха, че военните на двете страни планират да отработят сценарий за противодействие не само на заплахата, произтичаща от страните от НАТО, но и от западната част на Беларус, където живеят т.нар. беларуски поляци. Същевременно официално бе обявено, че при разработването на плана на ученията е бил въведен „условен противник, който няма отношение към конкретен регион\". \r\n***Европейският съюз може да предложи на британския премиер Тереза Мей да съкрати периода на прилагане на споразумението за Брекзит на 20 месеца, съобщава The Guardian, като се позова на източници от Брюксел. \r\nВ речта си във Флоренция премиерът официално поиска срок от „около две години“, който да смекчи излизането на Кралството от Съюза през март 2019 г. и по време на който Островът ще остане част от единния пазар и митническия съюз. \r\nВъпреки това високопоставени чиновници в ЕС вярват, че в договорката може да бъде заложена датата 31 декември като срок за напускане на правните структури на блока. \r\nРешения все още не са взети, а останалите 27 страни-членки предстои да обсъди условията за преходния период, пише изданието.  \r\n*** Бившият финансов министър на ФРГ Волфганг Шойбле призна, че не би искал в Германия да бъдат прилагани мерки като тези в Гърция, но все пак настоя, че те са необходими за балканската страна, отбелязва електронното издание Ekathimerini.\r\nШобле, който от 24 октомври заема поста председател на Бундестага, увери, че никога не е искал Гърция да напуска Общността – противно на слуховете, разпространявани години наред в медиите. Вместо това 75-годишният христяндемократ подчерта, че би искал Атина да проведе необходимите реформи, за да изправи страната отново на крака. Шойбле допълни, че към настоящия момент Грекзит вече не стои на дневен ред като проблем, тъй като Гърция уверено върви по пътя на икономическото възстановяване.\r\nВетеранът в германската политика е възприеман в Гърция като основният инициатор на налагането на политиката на строги икономии. Шойбле, който бе министър на финансите осем години, бе категоричен, че той и германското правителство не са виновни за грешките, допуснати от Гърция.\r\n*** Депутатите в регионалния парламент в Барселона се събират на ключова сесия в четвъртък, на която да обсъдят продължаващата криза с централното правителство в Мадрид, припомня вестник The Local в испанската си редакция. \r\nЗаседанието ще се проведе в условията на заплахата за отнемане на автономните правомощия на региона – гласуването в горната камара на испанския парламента – Сената, е насрочено за петък. Парламентът в Барселона се събира от 17 часа (местно време), за да формулира план за действие в условията на кризата с Мадрид. По същото време сенатският комитет ще се събере в испанската столица, за да работи по план за поемането на управлението на институциите, полицията и финансите в региона, ако Каталуния не се откаже от амбициите си за независимост.\r\nИ двете страни не отстъпват от позициите си.\r\n***", "date": "2017.10.26", "title": "Преглед на някои от основните теми в европейския печат (Агенция „Фокус“)"}
{"url": "http://www.focus-news.net/news/2017/10/26/2450667/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-27-oktomvri.html", "text": "„Софийска вода” временно ще прекъсне водоснабдяването в някои части на столицата на 27 октомври 2017 г. (петък). Това съобщиха от пресцентъра на водоснабдителното дружество. \r\nВъв връзка с пресвързване на довеждащ водопровод в с. Мърчаево, се налага спиране на водоподаването от 10:00 до 22:00 часа на клиентите на „Софийска вода”, живеещи в района на с. Мърчаево.  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред кметството.\r\nВъв връзка с подмяна на сградно водопроводно отклонение на ул. „Миньорска“, с. Яна, се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\n- ул. „Васил Левски“, ул. „Райна Княгиня“, ул. „Стефан Стамболов“, ул. „Миньорска“'\r\n- по ул. „Гатьо Шишков“ от ул. „Асен Йорданов“ до ул. „Йосиф Брадати“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Райна Княгиня“ №2.\r\nВъв връзка с монтаж на водомерен възел до бл. 225 , жк. „Красна поляна“ 2, се налага спиране на водоподаването от 9:00 до 12:00 часа на клиентите на „Софийска вода”, живеещи в района на:\r\n- бл. 225, бл. 225А – висока зона.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред бл. 225.\r\nВъв връзка с изпълнение на инвестиционен проект за реконструкция на уличен водопровод на ул. „Теменуга“ кв. „Курило“, се налага спиране на водоподаването от 9:00  до 21:00 часа на клиентите на „Софийска вода”, живеещи в района на:\r\n- по ул. „Теменуга“ от ул. „Ливадски път“ до ул. „Искърско дефиле“;\r\n- по ул. „Свежест“ от ул. „Теменуга“ до ул. „Стара планина“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Теменуга“ ъгъла с ул. „Ливадски път“.\r\nСлед възстановяване на водоснабдяването е възможно временно повишаване  мътността на водата.\r\nСлед реализацията на този инвестиционен проект клиентите на „Софийска вода” живеещи в района ще почувстват значително подобреното качество на предоставяните услуги.\r\nВъв връзка с подмяна на сградно водопроводно отклонение на ул. 85, вилна зона „Симеоново – север“, се налага спиране на водоподаването от 9:30 до 18:30 часа на клиентите на „Софийска вода”, живеещи в района на:\r\n- ул. 83, по ул. 85 от №11 до №16;\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 83 ъгъла с ул. 85.\r\nВъв връзка с подмяна на сградно водопроводно отклонение на ул. „Козяк“, жк. „Лозенец“, се налага спиране на водоподаването от 10:00 до 18:00 часа на клиентите на „Софийска вода”, живеещи в района на:\r\n- по ул. „Козяк“ от ул. „Елин връх“ до ул. „Ран Босилек“;\r\n- по ул. „Ран Босилек“ от ул. „Козяк“ до ул. „Димитър Търкаланов“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Димитър Търкаланов“ ъгъла с ул. „Ран Босилек“.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 121 21 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.10.26", "title": "„Софийска вода” временно ще прекъсне водоснабдяването в някои части на столицата на 27 октомври"}
{"url": "http://www.focus-news.net/news/2017/10/26/2450668/andrian-raykov-gerb-zakonat-za-hranite-reglamentira-targoviyata-s-hrani-ot-razstoyanie.html", "text": "Законът за храните регламентира търговията с храни от разстояние. Това каза народният представител от ПГ на ГЕРБ Андриан Райков по време на дебатите по законопроекта за Закон за храните, предаде репортер на Агенция „Фокус“.  Според него това е много важно. По думите му в този законопроект има нещо ново, което досега е липсвало в законодателството, а именно регламентирането на храни от разстояние. „Днес разглеждаме един дългоочакван законопроект, който се подготвя от около година и половина с участието на бизнеса и браншовите организации. Във философията на проекта стои здравето на хората, като законопроектът има за цел да гарантира висока степен здравето и сигурността на потребителите по отношение на храните. На следващо място е осигуряването на прилагането на правото на ЕС в областта на храните и намаляване на сивия сектор“, заяви Райков. По думите му със законопроекта се определят компетентните органи на национално ниво и условията за осъществяване на официалния контрол по отношение на храните. Райков посочи, че със законопроекта се предвижда изготвянето на процедури за регистрация, одобрение на предприятия за преработка, производство и дистрибуция на храни, както и изготвянето на регистър. Райков заяви, че едно от основните неща в законопроекта е регламентирането на основните изисквания по отношение на опаковането, представянето, етикирането и рекламата на храните. „Като бизнес операторите са задължени при предоставянето на храните до крайния потребител, тези храни да бъдат етикирани“, коментира депутатът от ГЕРБ. \r\n„Едно от нещата, които са включени в тези текстове е изричната забрана да се рекламират ГМО храни и храни, за които има въведени ограничения за деца чрез реклами и други надписни действия“, посочи Райков. \r\nДеница КИТАНОВА", "date": "2017.10.26", "title": "Андриан Райков, ГЕРБ: Законът за храните регламентира търговията с храни от разстояние"}
{"url": "http://www.focus-news.net/news/2017/10/26/2450669/sliven-obshtinata-vrachi-godishnite-si-nagradi.html", "text": "Годишните награди за празника на града – Димитровден бяха връчени в Сливен. В празнично украсената зала „Сливен” на тържествения концерт-спектакъл по повод връчването на наградите за първи път прозвуча музикалният орган, монтиран наскоро, съобщиха от пресцентъра на Община Сливен. В концерта участваха Сливенският оркестър, с диригент Димитър Караминков, смесеният хор „Добри Чинтулов”, с диригент Методий Григоров, органист Мария Славова, оперните певци Беса Лугичи – сопрано и Михаил Михайлов – тенор и артистите от Драматичния театър „Стефан Киров” Вяра Начева, Ивайло Гандев, Августин Демерджиев и Димитър Марков.\r\nКметът на община Сливен Стефан Радев връчи голямата награда за литература и изкуство „Добри Чинтулов” на проф. Ивайло Христов – артист. Носителят на наградата е сред едни от най-успешните и популярни български актьори с над 130 роли в театъра и киното. Професионалният му път започва на сцената на Драматичен театър „Стефан Киров“ – Сливен, където участва в над 20 постановки.\r\n„Хиляди пъти съм се качвал на сцена, но никога не съм бил толкова развълнуван. Всяка плочка, всяко дърво в Сливен свързвах със свой спомен. Разбрах как се е чувствал Одисей като се е върнал в своята Итака. И се заредих с нова енергия. Колко е хубаво човек да се връща към началото. Ето това ми се случи днес. Имах един прекрасен ден и затова ви благодаря”, каза Ивайло Христов.\r\nНаградата за стопанска инициатива на името на първия български индустриалец Добри Желязков – Фабрикаджията представи председателят на Общинския съвет Димитър Митев. Носители на наградата са управителите на „ХЛ – Топмикс“ ООД Пламен Даскалов, Стефан Колев и ЙенсРейман.\r\nНаградата получи Ваня Бахчеванова – прокурист на фирмата. „Тази награда е доказателство, че добре свършената работа не остава незабелязана. Решението ни е да дарим на Дневния център за деца с увреждания в кв. „Дружба” паричния ѝ еквивалент, като всеки от екипа на компанията ще добави към сумата лични средства. Благодарим, че имаме възможност да направим това”, каза Бахчеванова.\r\nЗаместник-кметът по икономическо развитие в община Сливен Стоян Марков връчи наградата „Д-р Иван Селимински“ на доц. д-р Ружа Маринска, преподавател по история на изкуството в Националната художествена академия и Нов български университет. Тя активно изследва творчеството и жизнения път на сливенски творци – художници-класици: Димитър Добрович, Сирак Скитник, Донка Константинова, Никола и Иван Абрашеви, Добри Добрев.\r\nРужа Маринска сподели мнението на една от най-големите изследователки на Европейския романтизъм, която е получила книгата ѝ за Димитър Добрович. „Нейната оценка за художника ме кара да мисля, че ние не трябва да имаме никакви комплекси, а просто всеотдайно, задълбочено да се занимаваме с творчеството на нашите големи фигури и да се опитваме да ги покажем на големия свят”, каза доц. Маринска.\r\nОтличието „Милосърдие”, тази година е за собственичката на пътническа агенция „Дорис“ Тодорка Енева. Наградата ѝ връчи заместник-кметът на община Сливен по хуманитарните дейности Пепа Чиликова.\r\nДора Енева осигурява безплатно пътуване с автобусите на „Дорис” на онкологично болни хора от Сливен до Стара Загора и обратно. Извън благотворителността си в социалната сфера Енева е изпълнила и няколко безвъзмездни проекта в полза на децата и образованието в Сливен.\r\n„Ако всеки от нас направи по нещо малко за града, със сигурност ще направи Сливен по-добро място за живеене. Ще върнем децата си в нашия град, в техния град, където им е мястото”, каза Дора Енева.\r\nСливенци получиха поздравителен адреси за празника от Президента на Република България Румен Радев. „Продължавайте всички заедно да градите модерния облик на Сливен и да полагате усилия за неговото съвременно развитие” – казва президентът.\r\nПоздравителни адреси до кмета и гражданите на Сливен за Димитровден 2017 се получиха от председателя на 44-то Народно събрание Димитър Главчев, от министър-председателя Бойко Борисов, Сотир Цацаров – главен прокурор на Република България, инж. Румяна Михайлова – изпълнителен директор на ИА „Главна инспекция по труда”, кметове на съседни градове, директори на регионални структури.\r\nГости на тържествената церемония бяха народният представител от 21-ви сливенски многомандатен избирателен район Десислава Танева, областният управител на област Сливен, председателят на Общинския съвет – Сливен, официална делегация от побратимените на Сливен градове Гера и Тернопол, много граждани.", "date": "2017.10.26", "title": "Сливен: Общината връчи годишните си награди"}
{"url": "http://www.focus-news.net/news/2017/10/26/2450670/pregled-na-osnovnite-temi-vav-velikotarnovskiya-pechat.html", "text": "„Нямa cтpoитeли! Щe внacямe кaдpи oт Мoлдoвa и Виeтнaм“ е заглавие от областния всекидневник „Янтра Днес”. Стpoитeлният бpaнш e изпpaвeн пpeд cepиoзeн пpoблeм, зaщoтo имa нeдocтиг нa кaдpи, липcвaт cпeциaлиcти нa вcички нивa – кaтo ce пpeминe пpeз инжeнepи, cтpoитeлни тeхници, гeoдeзиcти и ce cтигнe дo шoфьopи. Пpoблeмът e бил диcкyтиpaн нa пocлeднoтo зaceдaниe нa Упpaвитeлния cъвeт нa opгaнизaциятa. „Блaгoтвopитeлнaтa aкция зa Никoл ce paзpacтвa и в Евpoпa“ е друго заглавие от ежедневника. Стoтици дapитeлcки кyтии са поставени в пoчти вcички мaгaзини в гpaдoвe и ceлa нa oблacттa. Пocтeпeннo ce включвaт oщe yчилищa, книжapници, зaвeдeния, фиpми, cклaдoвe, cлaдкapници, зaвoди, фpизьopcки caлoни, aдминиcтpaции, oбщecтвeни opгaнизaции. В блaгoтвopитeлнaтa кayзa зa Ники, кoятo cтpaдa oт capкoм нa Юинг c тyмop в тaзoбeдpeнaтa cтaвa, ce oбeдинявa цялaтa дъpжaвa и в бaнкoвaтa cмeткa нa мoмичeтo пpиcтигaт дapeния oт вcички кpaищa нa Бългapия. „Пoлициятa зaлoви yчacтници в измaмa, дoкaтo пpибиpaли пaкeт c близo 12 000 лeвa“ е заглавие от трета страница на ежедневника. „Дeвeт фиpми ca зaбaвили зaплaти зa нaд 321 000 лева“ четем на страница четири в изданието. На страница пет е поместен материал със заглавие: „Димитъp Дacкaлoв – Бoйca – кoлeкциoнepът нa cпoмeни“. На страници шест и седем четем: „В главната роля: Звездата на търновския театър Петър Петров“. На спортната страница на вестник „Янтра Днес“ четем „Етър“ ще спира серия от 4 мача без победа днес срещу „Септември“.\r\n„Всичко около магистралата Велико Търново – Русе вече е ясно” е заглавие от първа страница на другия областен ежедневник „Борба“. Агенция „Пътна инфраструктура“ публикува доклада за въздействие върху околната среда на магистралата от Русе до Велико Търново. С това отпаднаха и последните въпросителни около това къде точно ще минава трасето. Обществените дискусии за обсъждане на доклада са насрочени за 28 ноември в Павликени, Горна Оряховица и Велико Търново, а в Полски Тръмбеш и Бяла – на 29 ноември. На 1 декември обсъждането ще е в община Русе, информират от агенцията. „Санират първия панелен блок в Павликени“ е друга тема от ежедневника. 35-годишна панелка, строена през соца, ще е първият жилищен блок, който ще се санира в Павликени. „За по-малко от седмица „лоша“ работа в Англия се печели повече, отколкото за месец у нас“, „Заловиха мулета на телефонни измамници с 11 800 лева в центъра на Павликени“, „9 фирми от региона дължат над 320 хил. На свои работници“, „Очаква се скандално заседание на местния парламент, опозицията ще разпъва кмета Даниел Панов с питания“ и  „127 000 лв. дава МОН на 40 учебни заведения в областта“  са други заглавия от страниците на всекидневника. „Зимният футболен турнир в Павликени вече ще носи името на Трифон Иванов“, „Венци Василев, Веско Минев и Йордан Апостолов пропускат мача със „Септември“ и  „Женският отбор на „Етър Елит“ е държавен шампион по естетическа гимнастика, седми в Европа“ са заглавията от спортната страница на изданието.", "date": "2017.10.26", "title": "Преглед на основните теми във великотърновския печат"}
{"url": "http://www.focus-news.net/news/2017/10/26/2450671/montana-57-godishen-mazh-ot-grada-e-stanal-zhertva-na-telefonna-izmama-s-3-400-leva.html", "text": "На 25 октомври 2017 г. около 13,50 ч. неизвестен извършител позвънил на домашния телефон на 57-годишен мъж от Монтана. По време на телефонния разговор непознатият се представил за инспектор Георги Николов, служител на полицията, и поискал от мъжа да съдейства за залавянето на група телефонни измамници, като предостави всичките си налични спестявания. Това съобщиха от ОДМВР-Монтана. Около 14,30 ч. мъжът оставил черна платнена чанта със сумата от 3 400 лв до кофа за смет в близост до дома си. Около 16,30 ч. потърпевшият разбрал, че е измамен и подал сигнал в Рахонно управление на МВР-Монтана. По случая е образувано досъдебно производство.", "date": "2017.10.26", "title": "Монтана: 57-годишен мъж от града е станал жертва на телефонна измама с 3 400 лева"}
{"url": "http://www.focus-news.net/news/2017/10/26/2450672/parlamentat-prie-na-parvo-chetene-zakona-za-hranite-koyto-zabranyava-detsa-da-uchastvat-v-reklami-na-gmo-hrani.html", "text": "Парламентът прие на първо четене Закона за храните, забраняващи деца да участват в реклами на ГМО храни, предаде репортер на Агенция „Фокус“.  „За“ промените гласуваха 102 народни представители, „против“  - 1 и „въздържали се“ – 29, с което те бяха приети на първо четене. Със законопроекта се предвижда въвеждането на изрична забрана да се рекламират генетично модифицирани храни и храни, за които има нормативно въведени ограничения за употреба от деца, чрез реклами или други форми на търговски съобщения, в които като изпълнители участват деца или които представят деца, употребяващи тези храни, или са предназначени за детска аудитория. Аналогична забрана се въвежда и по отношение рекламирането на храни и напитки, които не отговарят на изискванията за здравословно хранене, съгласно действащата нормативна уредба. Проектът на Закон за храните има за цел да гарантира висока степен на защита на здравето и интересите на потребителите по отношение на храните, както и да осигури прилагането на правото на Европейския съюз и на националните мерки в областта на храните за намаляване на сивия сектор при производството, преработката и дистрибуцията на храни. В рамките на дебата Андриан Райков от ГЕРБ посочи ,че Законът за храните регламентира търговията с храни от разстояние. Според него това е много важно. Райков заяви, че едно от основните неща в законопроекта е регламентирането на основните изисквания по отношение на опаковането, представянето, етикирането и рекламата на храните. Проф. Светла Бъчварова – Пиралкова от БСП заяви, че групата й подкрепя голяма част от промените в Закона за храните. Тя обърна внимание, че в някои текстове има предпоставки за двусмислие. Колегата й Валери Жаблянов от БСП заяви, че със Закона за храните или компетентият орган ще си затвори очите и ще раздава стикери за транспорт на храни на автомобилите или цели райони ще останат без доставки на храни. Петър Петров от „Обединени патриоти“ изиска от Здравното министерство да следи състава и качеството на хранителните добавки на българския пазар. \r\nДеница КИТАНОВА", "date": "2017.10.26", "title": "Парламентът прие на първо четене Закона за храните, който забранява деца да участват в реклами на ГМО храни"}
{"url": "http://www.focus-news.net/news/2017/10/26/2450673/deputatite-napraviha-promeni-v-sastava-na-5-parlamentarni-komisii.html", "text": "Депутатите направиха промени в състава на 5 парламентарни комисии, предаде репортер на Агенция „Фокус“. Промените са внесени от зам.-председателя на ПГ на ГЕРБ Красимир Велчев. Те касаят Комисията за борба с корупцията, конфликт на интереси и парламентарна етика; Комисията по културата и медиите; Комисията по отбрана; Комисията по транспорт, информационни технологии и съобщения и Комисията по политиките на българите в чужбина. \r\nДепутатът от ПГ на ГЕРБ Спас Гърневски бе освободен като член от Комисията по културата и медиите и бе назначен като зам.-председател на Комисията за борба с корупцията, конфликт на интереси и парламентарна етика. Колегата му Иван Вълков бе избран за член на комисията за конфликт на интереси и на Комисията по транспорт, информационни технологии и съобщения. От нея като член бе освободена Йорданка Фикирлийска. На мястото на Спас Гърневски в Комисията по културата и медиите влиза Евгени Будинов от ГЕРБ. Той бе избран и за член на Комисията по политиките на българите в чужбина. Депутатите решиха и Калин Василев от ГЕРБ да стане член на Комисията по отбрана. \r\nЛюба АЛЕКСИЕВА", "date": "2017.10.26", "title": "Депутатите направиха промени в състава на 5 парламентарни комисии"}
{"url": "http://www.focus-news.net/news/2017/10/26/2450674/veliko-tarnovo-na-sedem-pitaniya-shte-otgovarya-kmetat-inzh-daniel-panov-po-vreme-na-zasedanieto-na-obshtinskiya-savet.html", "text": "На седем питания ще отговаря кметът на Велико Търново инж. Даниел Панов по време на днешното заседание на Общински съвет – Велико Търново според дневния ред за предстоящата сесия. От групата общински съветници от БСП ще отправят две питания към кмета: Има ли механизъм за контрол на конфликта на интереси при провеждане на обществени поръчки и има ли установени нарушения по смисъла ЗПРКИ? Второто им питане за това на каква сума възлизат сключените от кмета граждански договори за периода 2012 – месец септември 2017 година? На какъв принцип, по какви правила и в съответствие с какви критерии сключвате граждански договори за определени дейности и задачи? \r\nВалерия Дончева от групата на БСП също ще отправи две питания за състоянието на съоръженията за игра в детските градини и ясли и за липсата на асфалт и осветление на улица „Александър Бурмов“ в кв. „Картала“. Въпрос ще зададе и Николай Илчев от АБВ за контрола на състоянието на атмосферния въздух в град Велико Търново. Групата на Реформаторски блок също има две питания към кмета. Едното е дали е направено проучване за състоянието на подземната инфраструктура и предвидена ли е подмяна на водопроводната мрежа на улиците в старата градска част, включени в проекта „Привлекателна и съхранена автентична градска среда на град Велико Търново“. На каква стойност възлизат разходите за подмяна на водопроводната мрежа в тези участъци? Вторият въпрос на „Реформаторите“ е свързан с извършените разходи по подготовка на проекти за кандидатстване по Програмата за трансгранично сътрудничество „INTERREG V-A Румъния – България“ 2014 – 2020 г.\r\nОбщинските съветници ще приемат отчета относно текущото изпълнение на общинските проекти, финансирани със средства от ЕС и държавния бюджет. Ще бъде гласувана Инвестиционната програма на Община Велико Търново и промените по приходната и разходната част на Бюджета, както и поемане на краткосрочен дълг за финансиране на разходи по проекти по Оперативни и други европейски програми, средствата за които предстои да бъдат осигурени в рамките на бюджетната 2018 година. Обшият брой на точките, включени в дневния ред е 39. Заседанието ще започне в 14.00 часа заради честванията на 832 години от въстанието на Петър и Асен и възобновяването на Българската държава.\r\nНадежда КРЪСТЕВА", "date": "2017.10.26", "title": "Велико Търново: На седем питания ще отговаря кметът инж. Даниел Панов по време на заседанието на Общинския съвет"}
{"url": "http://www.focus-news.net/news/2017/10/26/2450675/obshtina-stara-zagora-5800-starozagortsi-praznuvat-na-dimitrovden.html", "text": "Името си – Димитър, днес, в Старозагорско празнуват 2826 души, а общо имениците са 5800. Това сочат данните на Отдел „Гражданско състояние“ на Община Стара Загора. Това съобщиха от Общината. Митко се казват 925 души, а Митьо – 204. \r\nДамите с имена Димитрина са 311, Димитринка – 321 и Димка -262. Само 5 носят името Драгана, което също празнува имен ден на 26 октомври. \r\nСв. велкикомъченик Димитрий Солунски Мироточиви бил родом от Солун, по-късно става негов управител и открито изповядва и слави християнската вяра. \r\nСпоред народните вярвания от Димитровден започва зимата, народна поговорка гласи: „Георги носи лято, Димитър — зима“. Българско народно предание представя Св. Димитър като брат близнак на Св. Георги. На Димитровден се прибират ралата на сухо, редят се дървата за зимата, очакват се първите снегове. Характерни са и трите дни след Димитровден, т. нар. Миши дни. \r\nНа 26 октомври празнуват още строителите, архитектите, проектантите, инженерите и техниците.  Своите празници на Димитровден отбелязват и старозагорските села Братя Кунчеви и Горно Ботево. \r\nОбщина Стара Загора пожелава здраве и късмет на всички празнуващи.", "date": "2017.10.26", "title": "Община Стара Загора: 5800 старозагорци празнуват на Димитровден"}
{"url": "http://www.focus-news.net/news/2017/10/26/2450676/pregled-na-osnovnite-temi-v-pazardzhishkiya-pechat.html", "text": "На първата си страница вестник „Пазарджишка Марица“ отделя място за случая с прекратените предсрочно от Общинската избирателна комисия пълномощия на кмета на село Семчиново. „Темелков си иска кметския стол“, пише изданието и допълва, че подадените жалби срещу решението на Общинската избирателна комисия в град Септември са не само от Пламен Темелков, но и от жители на селото. Водеща тема за втора страница на изданието е градският трафик. „Шофьори минават по „Славянска“ е заглавието, под което се обяснява, че те избутват бариерата и поставените конуси, за да излязат на булевард „Александър Стамболийски“. Темата за кмета на Семчиново е продължена и на трета страница под заглавието „От две страни атакуват отстраняването на кмета Темелков“. \r\nНа същата страница е отделено място и за друга съдебна тема под заглавие „Делото срещу Муса и 13-те се придвижи с две експертизи напред“. На следващата страница е поместено интервю с диригента Григор Паликаров, а културната тема е продължена и на 6-та страница. Останалите страници на вестник „Пазарджишка Марица“ са посветени на здравни и интересни спортни теми, придружени от много цветни снимки.", "date": "2017.10.26", "title": "Преглед на основните теми в пазарджишкия печат"}
{"url": "http://www.focus-news.net/news/2017/10/26/2450677/der-spiegel-pregovorite-za-yamayska-koalitsiya-predstoi-obsazhdaneto-na-deliktatnite-temi-za-politkata-v-oblastta-na-ubezhishteto-energetikata-i-opazvane-na-okolnata-sreda.html", "text": "До този момент междупартийните сондажи за потенциална „ямайска“ коалиция в Берлин преминаваха под знака на компромиса. Но в четвъртък атмосферата на преговорите може и да не бъде хармонична – на дневен ред в обсъжданията влизат деликатните теми за политиката в областта на убежището, енергетиката и опазване на околната среда, припомня германското издание Der Spiegel.\r\nОще преди началото на преговорите в сутрешните часове на деня, партиите напомниха за своите изисквания. Министър-председателят на провинция Северен Рейн-Вестфалия Армин Лаше (ХДС) дори заплаши с провал на преговорите. „Ако индустрията на Германия е застрашена, то ние не можем да съставим коалиция“, подчерта Лаше по повод претенциите на „Зелени“ за енергийната политика на Германия.\r\n„Ако добивът на въглища в Лаузиц (Лужица, историческа област, която обхваща основно части от източните германски провинции Саксония и Бранденбург  - бел. р.) бъде преустановен и бъде отнет поминъкът на хиляди хора, то тогава подкрепата за „Алтернатива за Германия“ ще достигне до 30%“, алармира християндемократът.\r\nИзданието припомня, че „Зелените“ на Джем Йоздемир настояват за постепенното закриване на 20 мини за добив на кафяви въглища и преминаването към друг вид енергийни източници. Тереза Герова", "date": "2017.10.26", "title": "Der Spiegel: Преговорите за „ямайска“ коалиция  – предстои обсъждането на деликатните теми за политиката в областта на убежището, енергетиката и опазване на околната среда"}
{"url": "http://www.focus-news.net/news/2017/10/26/2450678/kardzhali-bivsh-zatvornik-e-napadnal-71-godishna-zhena-v-doma-y-v-s-kirkovo.html", "text": "Бивш затворник е задържан в Районно управление на МВР-Кирково, след като проникнал в жилището на 71-годишна жена и я нападнал. Престъплението било извършено вчера около 5 часа. Жената оказала съпротива и насилникът избягал.Това съобщиха от ОДМВР-Кърджали. При организирани издирвателни действия нападателят бил открит от Районно управление на МВР-Кирково няколко часа по-късно и задържан за срок до 24 часа. При извършена справка се установило, че 41-годишният мъж е бил освободен от затвора преди няколко месеца. Образувано е досъдебно производство и работата по случая продължава разследващ полицай.", "date": "2017.10.26", "title": "Кърджали: Бивш затворник е нападнал 71-годишна жена в дома й в с. Кирково"}
{"url": "http://www.focus-news.net/news/2017/10/26/2450679/pazardzhik-tsarkvata-sveti-dimitar-v-peshtera-otbelyazva-hramoviya-si-praznik.html", "text": "Църквата „Свети Димитър“ в Пещера отбелязва храмовия си празник, съобщи за Радио „Фокус“ – Пазарджик отец Тодор, свещеник в храма. „Църквата представлява трикорабна сграда с три купола. Тя е построена  през 1831 година благодарение на даренията на занаятчийските еснафи по това време. Вътрешността на храма е частично изписана със стенописи, които с впечатляващия си оригинален рисунък значително обогатяват интериора“, обясни отец Тодор. „Фигурални стенописни изображения има на отделни места в централния купол и в олтарната част. В централния купол е изписан Христос, а в олтарната част привличат внимание няколко богати композиции „Богородица Ширшая“, „Благовещение“ и някои старозаветни пророци. Иконостасът в храма е резбован през 1910 година, но иконите, както и двата големи кивория, са от XIX век. Между иконите извън иконостаса, някои са по-ранни от построяването на храма“, уточни той. \r\nПо думите му, името на църквата не е избрано случайно, тъй като град Пещера е бил прочут със своите занаятчии, а Свети Димитър е техен покровител. Особено ценни със своите иконописни достойнства са иконите „Богородица Одигитрия“, „Св. Богородица”, „Св. Св. ап. Петър и Павел”, „Св. Екатерина”, „Св. Георги”, „Св. Димитър” и  „Велик архангелски събор“.\r\nВаня НИКОЛОВА", "date": "2017.10.26", "title": "Пазарджик: Църквата „Свети Димитър“ в Пещера отбелязва храмовия си празник"}
{"url": "http://www.focus-news.net/news/2017/10/26/2450680/pregled-na-osnovnite-temi-vav-varnenskiya-pechat.html", "text": "„Варна е Община с най-добър маркетинг в туризма“ е заглавие от първа страница във варненския вестник „Черно море“. Община Варна е победител в категория „Голяма община“ в Първия национален конкурс „Община с най-добра маркетингова политика 2017“, провеждан в рамките на петата работна среща между бизнеса и местната власт на Асоциацията на българските туроператори и туристически агенти. „Безработицата започва да се покачва“ пише още изданието. Равнището на безработица през септември във Варна е 2,44% и нараства с 0,04 процентни пункта спрямо предходния месец. Регистрираните в Бюрото по труда са 4238, при 4168 през август. Подобно е положението и в областта. Равнището на безработица е 3,82% и нараства незначително с 0,04% спрямо предходния месец. Броят на регистрираните безработни в бюрата по труда от областта е 8526, при 8426 за август 2017 г. – със 100 души повече. „Премахват планините от боклук в „Максуда“, информира още вестникът. Хиляди тонове боклук са трупани с десетилетия. Специализираната техника работи на терен от месец за изриването на отпадъците. „57 млади висшисти кандидатстват за „Старт на кариерата” е друго заглавие в днешния брой на ежедневника. До 9 октомври се приемаха документи от желаещите да работят през 2018 г. в публичната администрация и да натрупат трудов стаж и професионален опит по придобитата специалност. „54% от жените с рак на белия дроб никога не са пушили“ четем още в броя. Факторите, които водят до рак, са много, но повечето от тях не са в състояние сами да предизвикат тумори на 100%.", "date": "2017.10.26", "title": "Преглед на основните теми във варненския печат"}
{"url": "http://www.focus-news.net/news/2017/10/26/2450681/shumen-okrazhniyat-sad-postanovi-18-godini-zatvor-za-mazh-opital-da-ubie-mayka-si-s-osobena-zhestokost.html", "text": "Разширен петчленен съдебен състав на Окръжен съд – Шумен, председателстван от съдия Мариана Георгиева, призна подсъдимия Петър Тошков Петров за виновен в това, че на 5 декември 2016 г. в град Шумен е направил опит умишлено и с особена жестокост да умъртви майка си Генка Петрова Христова, като деянието е останало недовършено поради независещи от него причини. Това съобщиха от Окръжен съд – Шумен. Престъплението е квалифицирано по чл.116, ал.1 т.3, предл. 2-ро, т.6, предл.4-то от НК във вр. с чл.115 от НК във вр. с чл.18, ал.1 от НК. Съдът наложи на Петров наказание от 18 години „лишаване от свобода“ при първоначален строг режим. Присъдата може да се обжалва и протестира в 15 – дневен срок от днес пред Апелативен съд – Варна.", "date": "2017.10.26", "title": "Шумен: Окръжният съд постанови 18 години затвор за мъж, опитал да убие майка си с особена жестокост"}
{"url": "http://www.focus-news.net/news/2017/10/26/2450682/pregled-na-nyakoi-ot-osnovnite-temi-v-germanskiya-pechat-agentsiya-fokus.html", "text": "НАТО разгневи Русия, обвинявайки Москва, че умишлено е подвела Запада за броя на задействаните в ученията „Запад 2017“ военнослужещи, съобщава германският национален ежедневник Die Welt.\r\nАлиансът има намерение да повдигне официално въпроса в рамките на срещата на Съвета НАТО-Русия, която ще се проведе в четвъртък, 26 октомври, потвърдиха за изданието източници от кръговете на западния отбранителен съюз. „Много ясно ще кажем какво мислим за такова поведение\", увери събеседникът на редакцията.\r\nПо официални данни на Москва, в маневрите „Запад 2017“, проведени миналия септември на територията на Беларус и Руската федерация, са участвали 12,7 хил. военнослужещи – малко под допустимата граница от 13 хил. Според вътрешното преброяване на НАТО в ученията са били задействани „няколко десетки хиляди войници\". Данните са събрани на база сателитни изображения.\r\nАгенция „Фокус“ припомня:\r\nВоенните учения „Запад 2017“ се проведоха в периода 14-20 септември на територията на Беларус и в три области на Руската федерация. „Северните\" - Беларус и Русия, се противопоставиха на агресията на „Западните\" - измислените страни Весбария, Лубения и Вейшнория, които са „заинтересовани от дестабилизацията на обстановката\". Това бе сценарият, по който се проведоха  септемврийските учения, обявен от министерствата на отбраната в Минск и Москва. Весбария и Лубения се намират в Балтийския регион, включващ Сувалкския коридор, водещ от Беларус към Калининград. Вешнория е разположена на територията на Гронденската област в Северозападен Беларус. \r\nНезависими експерти отбелязаха, че военните на двете страни планират да отработят сценарий за противодействие не само на заплахата, произтичаща от страните от НАТО, но и от западната част на Беларус, където живеят т.нар. беларуски поляци. Същевременно официално бе обявено, че при разработването на плана на ученията е бил въведен „условен противник, който няма отношение към конкретен регион\". \r\n*** До този момент междупартийните сондажи за потенциална „ямайска“ коалиция в Берлин преминаваха под знака на компромиса. Но в четвъртък атмосферата на преговорите може и да не бъде хармонична – на дневен ред в обсъжданията влизат деликатните теми за политиката в областта на убежището, енергетиката и опазване на околната среда, припомня германското издание Der Spiegel.\r\nОще преди началото на преговорите в сутрешните часове на деня, партиите напомниха за своите изисквания. Министър-председателят на провинция Северен Рейн-Вестфалия Армин Лаше (ХДС) дори заплаши с провал на преговорите. „Ако индустрията на Германия е застрашена, то ние не можем да съставим коалиция“, подчерта Лаше по повод претенциите на „Зелени“ за енергийната политика на Германия.\r\n„Ако добивът на въглища в Лаузиц (Лужица, историческа област, която обхваща основно части от източните германски провинции Саксония и Бранденбург  - бел. р.) бъде преустановен и бъде отнет поминъкът на хиляди хора, то тогава подкрепата за „Алтернатива за Германия“ ще достигне до 30%“, алармира християндемократът.\r\nИзданието припомня, че „Зелените“ на Джем Йоздемир настояват за постепенното закриване на 20 мини за добив на кафяви въглища и преминаването към друг вид енергийни източници.\r\n*** Няколко часа след решението на съда в Истанбул, германският защитник на човешките права Петер Щойтнер излезе от затвора в Силиври, съобщава националният ежедневник Die Zeit. \r\n„Повече от облекчени сме. Много сме благодарни на всички, които ни подкрепяха, по правов и дипломатически път\", заяви Щойтнер след освобождаването си.\r\nСлед повече от три месеца пробация съдията разпореди освобождаване от центъра за задържане в разположения на около 80 километра от Истанбул град. Шведският правозащитник Али Гавари също бе освободен.\r\nВ сряда прокуратурата поиска освобождаването на Щойтнер и шестима други обвиняеми. Те бяха изпратени обрано в Силибри, за да опаковат багажа си. Още не е ясно кога Щойтнер ще кацне в родния си град Берлин, но увери, че иска това да се случи възможно най-бързо.  Първият полет от Истанбул за федералната германска столица каца на летище „Тегел“ в 9.35 часа (местно време), показва справка на редакцията.\r\nПроцесът срещу останалите задържани активисти ще продължи на 22 ноември. \r\nАгенция „Фокус“ припомня:\r\nПетер Щойтнер и още няколко други активисти на „Амнести Интернешънъл” бяха задържани през месец юли в Турция. Арестът им доведе до ново изостряне на отношенията между Берлин и Анкара, което провокира германското правителство да заговори за преориентация на политиката спрямо Турция. Набелязани бяха мерки, които да покажат на Ердоган, че е прекрачил „червената линия\".\r\nПрокуратурата в Турция обвини Щойтнер и още други десет души в „членство във въоръжена терористична организация\" или „подкрепа за въоръжени терористични организации\". От обвинителния акт обаче не става ясно за коя групировка става въпрос.\r\n***", "date": "2017.10.26", "title": "Преглед на някои от основните теми в германския печат (Агенция „Фокус“)"}
{"url": "http://www.focus-news.net/news/2017/10/26/2450683/nikolay-melemov-kmet-na-smolyan-profesiyata-na-stroitelya-e-edna-ot-nay-znachimite-za-razvitieto-na-balgarskata-ikonomika.html", "text": "Професията на строителя е една от най-значимите за развитието на българската икономика. Защото съграденото е връзката ни с бъдещето. Това пише в поздравителния си адрес до строителите по повод професионалния им празник кметът на Община Смолян Николай Мелемов, съобщиха от пресцентъра на общината. „Приемете моите най-сърдечни поздрави по случай професионалния ви празник – Димитровден! Благодаря Ви, че заедно с Вас работим активно за реализацията на значими инфраструктурни проекти, които променят облика на Смолян и подобряват качеството на живот на хората. На всички строители от община Смолян пожелавам здраве, вяра, благополучие и нови професионални върхове”, се казва още в поздравителния адрес на Мелемов. Той поздравява и всички именници, които празнуват Димитровден.", "date": "2017.10.26", "title": "Николай Мелемов, кмет на Смолян: Професията на строителя е една от най-значимите за развитието на българската икономика"}
{"url": "http://www.focus-news.net/news/2017/10/26/2450684/narodnoto-sabranie-prie-na-parvo-chetene-promeni-v-zakona-za-posevniya-i-posadachniya-material-namalyavashti-administrativnata-tezhest.html", "text": "Народното събрание прие на първо четене промени в Закона за посевния и посадъчния материал, намаляващи административната тежест, предаде репортер на Агенция „Фокус“. „За“ тях гласуваха  80  народни представители, „против“ – 4 и „въздържали се“ – 38 . Законопроектът отменя някои административни услуги и премахва изискването за представяне на някои официални удостоверителни документи на хартиен носител и на копия от документи, които могат да се изискат от административния орган по служебен ред. С промените се предвижда въвеждане на публични електронни регистри, образци на документи и възможност за подаване на заявления по електронен път в съответствие с изискванията на Закона за електронното управление. С промените отпада и изискването за предоставяне на документ за платена такса, в случай че плащането е извършено по електронен път.\r\nДеница КИТАНОВА", "date": "2017.10.26", "title": "Народното събрание прие на първо четене промени в Закона за посевния и посадъчния материал, намаляващи административната тежест"}
{"url": "http://www.focus-news.net/news/2017/10/26/2450685/ministar-neno-dimov-pochistvane-na-rechnite-korita-e-vse-po-chesto-i-mnogo-po-seriozno.html", "text": "Дренажната система на новото депо за отпадъци е повредена след наводненията в Бургаско. Почистването на депото за битови отпадъци ще отнеме от дни до седмици. Това каза министърът на околната среда и водите Ненов Димов в предаването „Денят започва“ по БНТ.  “Ще има отваряне на временни площадки за съхраняване на отпадъците. Пречиствателната станция в Езерово ще бъде оценена, след като се оттегли водата”, добави той. “Почистване на речните корита е все по-често и много по-сериозно се обръща на внимание на този проблем”, отбеляза Димов и добави, че прогнозите за валежи са били за по-малко количество, а те са били 200 л на кв. м. По отношение на замърсяването на въздуха той коментира: „Чистотата на въздуха е един много съществен проблем, но дали има връзка с аномалиите в отделни региони и за по-глобални теми - се търси такава“. „При нас приоритетът, който имаме, е ограничаване на мръсния въздух, свързан със здравето на хората. В 23 града имаме замърсяване над нормите“, отбеляза министърът на околната среда и водите.", "date": "2017.10.26", "title": "Министър Нено Димов: Почистване на речните корита е все по-често и много по-сериозно"}
{"url": "http://www.focus-news.net/news/2017/10/26/2450686/plovdiv-obshtina-asenovgrad-shte-kandidatstva-za-finansirane-na-kompostirashta-instalatsiya.html", "text": "Община Асеновград ще кандидатства по процедура за директно предоставяне на безвъзмездна финансова помощ с наименованието „Втора комбинирана процедура за проектиране и изграждане на компостиращи инсталации и на инсталации за предварително третиране на битови отпадъци“. Това съобщиха за Радио „Фокус“ – Пловдив пресцентъра на Общината. Тази линия на безвъзмездно финансиране има обща стойност на финансиране в размер на 11 587 244 лв. От тази сума 90,32 % или 10 697 343,65 лв. ще бъдат безвъзмездно предоставени от ОП „Околна среда 2014 -2020г.”. \r\nПо регламент цялото съфинансиране в размер на 889 900,35лв. е разпределено процентно между 5- те общини, участници в дружеството на депото – Асеновград, Първомай, Куклен, Лъки и Садово на база населението в тях. Всяка от общините ще има дял на съсобственост на така изградените инсталации. За община Асеновград процентите са 55,75%.  Амбициите на общинското ръководство за вложението на тези средства са свързани с успешното изграждане на една инсталация за компостиране на разделно събрани зелени и/или биоразградими битови отпадъци и още една инсталация за предварително третиране събиране и транспортиране на биоразградими и зелени отпадъци.\r\nПо регламента на финансирането Община Асеновград ще се възползва от 10 % авансово плащане по проекта. Като изрична част от него е условието, че не са предвидени недопустими разходи. Съгласно насоките за кандидатстване по процедурата има изготвен анализ разходи-ползи от външен изпълнител. В анализа не се предвижда увеличение на такса смет в резултат на проекта. На свое заседание Общинският съвет е приел с мнозинство предложението за кандидатстване по процедурата.\r\nТони МИХАЙЛОВ", "date": "2017.10.26", "title": "Пловдив: Община Асеновград ще кандидатства за финансиране на компостираща инсталация"}
{"url": "http://www.focus-news.net/news/2017/10/26/2450687/radio-svobodna-evropa-makedoniya-politseyski-uchastak-v-atina-e-napadnat-s-kokteyli-molotov-nyama-postradali.html", "text": "В нощта срещу вторник група от около 10 маскирани лица са извършили нападение с бутилки със запалителна течност срещу полицейски участък в гръцката столица Атина, предава  Радио „Свободна Европа“ в македонската си редакция.\r\nСъгласно разпространената информация, има материални щети по сградата на участъка, но няма пострадали полицейски служители или граждани. Две от паркирани в района превозни средства са изгорели. Единият автомобил е бил на правоохранителните органи.\r\nИнцидентът се е случил в Пефки – район, който се счита за сигурен. Подобни инциденти обикновено са дело на анархисти, които действат в добилия печална слава столичен квартал „Екзархия“.  Тереза Герова", "date": "2017.10.26", "title": "Радио „Свободна Европа“ (Македония): Полицейски участък в Атина е нападнат с коктейли „Молотов“, няма пострадали"}
{"url": "http://www.focus-news.net/news/2017/10/26/2450688/dimitar-velichkov-odmvr-sliven-vyarvam-che-predpriemchivostta-i-rodolyubieto-na-zhitelite-na-grada-shte-dokazhat-ubeditelno-che-toy-e-edno-ot-nay-prekrasnite-katcheta-za-zhiveene.html", "text": "Вярвам, че предприемчивостта и родолюбието на жителите на Сливен ще докажат убедително, че Сливен е едно от най-прекрасните кътчета за живеене. Това се посочва в поздравителен адрес от директора на ОДМВР-Сливен старши комисар Димитър Величков по повод Димитровден, който се отбелязва и като празник на Сливен. Това съобщиха от ОДМВР-Сливен.\r\nПубликуваме пълния текст на поздравителния адрес без редакторска намеса:\r\n\"Скъпи съграждани и гости на Сливен,\t\t\t\t\r\nИзключително ми е приятно да ви поздравя по случай празника на град Сливен - 26-ти октомври - Деня на Св. Димитър Солунски Чудотворец.\r\nСливен е град със славно минало и богата култура. Много наши съграждани - творци, учени, индустриалци и  родолюбци са дали своя принос Сливен да заеме достойно място в славната история на България. Природата, богатите ресурси и хората са съхранили града от античността до днес. \r\nВярвам, че предприемчивостта и родолюбието на жителите на Сливен ще докаже убедително, че Сливен е едно от най-прекрасните кътчета за живеене. Убеден съм, че с общи усиля и вяра ще успеем да развием Сливен като модерен европейски град. \r\nНа днешния ден празнуват строителите. За мен е чест и удоволствие да поздравя всички, работещи в сферата на строителството с техния професионален празник. Да им пожелая много здраве и сили, за да реализирате успешно поставените си цели и идеи.\r\nЧестит празник!\".", "date": "2017.10.26", "title": "Димитър Величков, ОДМВР-Сливен: Вярвам, че предприемчивостта и родолюбието на жителите на града ще докажат убедително, че той е едно от най-прекрасните кътчета за живеене"}
{"url": "http://www.focus-news.net/news/2017/10/26/2450689/burgas-mitnicheski-sluzhiteli-izzeha-1370-l-nelegalen-alkohol-pri-proverka-na-dva-kazana-v-rayona-na-pomorie.html", "text": "1370 л нелегален алкохол задържаха митнически служители при две проверки на регистрирани специализирани малки обекти за дестилиране (СМОД) в района на община Поморие. Това съобщиха от пресцентъра на Агенция „Митници”. При първата проверка, на 19 октомври 2017 г. митническа мобилна група, съвместно със служители на митница Бургас, са извършили проверка в частен имот, включващ къща с двор и складови помещения. На адреса е регистриран и специализиран малък обект за дестилация.  При проверката митническите служители установили, че собственикът на имота държи етилов алкохол в къщата - в различни помещения, включително на тавана, както и в съседни постройки. Установено е, че алкохолът се съхранява в: 154 бутилки по 1 литър, 168 бутилки по 0,7 литра, 44 ПВЦ съда с вместимост от 1,2,5,10,11,19 и 120 литра. Общото количество на задържания алкохол е 971,6 литра, от които 660 литра в наливно състояние и 271,6 литра в стъклени бутилки. Алкохолът е задържан, образувано е административнонаказателно производство. \r\nПри друга проверка, на 23 октомври 2017 г., извършват проверка на друг регистриран специализиран малък обект за дестилиране, който в момента на проверката обслужва клиент. Установено е, че в началото на изваряването не e попълнена изискуемата от закона справка-декларация, което е предпоставка за укриване на произведени количества и съответно неплащане на дължимия акциз. Също така е установено, че в обекта се съхраняват 399 литра етилов алкохол в пластмасови бидони и туби, без документи,  удостоверяващи плащането, начисляването или обезпечаването на дължимия за акциз по Закона за акцизите и данъчните складове (ЗАДС). По случая са съставени два акта - един за липсващата справка-декларация, и втори акт - за откритото количество алкохол без документи.\r\nОт началото на есента Агенция „Митници\" започна проверки на специализираните малки обекти за дестилиране (СМОД) или така наречените „казани\". За около месец митническите служители са извършили над 100 проверки на регистрирани СМОД, които целят повишаване на приходите от акциз. Открити са над 30 нарушения свързани предимно с неподадена справка-декларация по чл. 88б от ЗАДС, както и със съхранение на алкохол без акцизни документи в имотите, в който се намират и регистрираните СМОД.  Проверени са и над 13 нерегистрирани казана, при които са задържани още близо 3000 литра нелегален алкохол.\r\nАктивните действия на митническите служители, в някои случаи съвместно с другите правоприлагащи органи, ще продължат до края на сезона, в който масово се изварява домашен алкохол от грозде и плодове. Акцията е въз основа на анализ на сектора, който показва, че през последните 12 месеца над 60% от търговците, стопанисващи регистрирани казанджийници, декларират занижени стойности на акциза или декларират, че не осъществяват дейност като подават „нулеви\" акцизни декларации. Селектирани са рискови обекти за дестилиране на ракия, в които ще се извършват периодични проверки през целия активен сезон. Паралелно с това митническите служители ще правят проверки и по линия на нелегалните „казани\", т.е. обекти, в който се изварява ракия „на черно\", без да са регистрирани като СМОД, и които се явяват нелоялна конкуренция на регистрираните казанджийници и търговци.\r\nКъм момента в страната има около 1500 регистрирани СМОД. С промени в Закона за акцизите и данъчните складове в началото на 2017 г. отново бе увеличен максималният общ обем на съдовете за изваряване на ракия в тези обекти от 500 на 1000 литра, както и отпадна изискването за работа на сезонен принцип.\r\nАгенция „Митници\" напомня, че изваряването на домашна ракия следва да става само в регистрирани СМОД, с грозде и плодове от собствено производство и срещу заплащане на акциз по намалена или пълна ставка, в зависимост от количеството на готовата продукция. Според Закона за акцизите и данъчните складове всяко семейство има право да извари до 30 литра етилов алкохол (ракия) годишно, като за това заплаща акциз по намалена наполовина ставка, а за всеки литър над това количество - по пълната ставка на акциза - 550 лв. за 1 хектолитър чист алкохол. Например за 40-градусова ракия гражданите дължат по 2,20 лв на литър за първите 30 литра и по 4,40 лева за всеки литър над тези 30 литра. Клиентът попълва справка-декларация, заплаща дължимия акциз на казанджията и получава документ. Изварената ракия е за лично и семейно потребление и не може да се търгува.", "date": "2017.10.26", "title": "Бургас: Митнически служители иззеха 1370 л нелегален алкохол при проверка на два „казана“ в района на Поморие"}
{"url": "http://www.focus-news.net/news/2017/10/26/2450690/sliven-sadat-nalozhi-uslovno-nakazanie-na-lekar-za-prichinyavane-smart-po-nepredpazlivost.html", "text": "Окръжен съд – Сливен наложи условно наказание в размер от 18 месеца „лишаване от свобода“, изпълнението на което е отложено с изпитателен срок от 3 години на В. П. - лекар (хирург-оператор). Това съобщиха от Апелативна прокуратура-Бургас. В. П. е подсъдим за това, че поради немарливо изпълнение на правно-регламентирана дейност – упражняване на лекарска професия, представляваща източник на повишена опасност, е нарушил правилата на Медицински стандарт, като не оказал своевременно качествена медицинска дейност и осъществил действия, довели до увреда здравето и живота на Красимира С., на 46 години, от с. Сотиря, общ. Сливен – не е извадил незабавно медицинското изделие троакар, за да провери причината за непълноценното му действие, а е продължил натиска, с което е наранил лявата обща хълбочна артерия, не е направил всичко необходимо за оперативното възстановяване на целостта на стената на артерията и е допуснал продължаване кръвозагубата от наранения съд, в резултат на което е последвала масивна кръвозагуба, довела до развитие на ДИК-синдром, с което е причинил смъртта на жената, настъпила на 22.03.2013 г. – престъпление по чл.123 ал.1 от НК.\r\nПрисъдата на Окръжен съд – Сливен е постановена след заседание, което е проведено по реда на съкратеното съдебно следствие и може да бъде обжалванa пред Апелативен съд Бургас.", "date": "2017.10.26", "title": "Сливен: Съдът наложи условно наказание на лекар за причиняване смърт по непредпазливост"}
{"url": "http://www.focus-news.net/news/2017/10/26/2450691/vidin-72-godishna-zhena-ot-selo-pokrayna-e-stanala-zhertva-na-telefonna-izmama-za-15-000-leva.html", "text": "72-годишна жителка на село Покрайна е станала жертва на телефонна измама, по случая е образувано досъдебно производство по чл.209, ал.1 от Наказателния кодекс. Това съобщиха от Областната дирекция на МВР – Видин. Вчера сутринта жената дошла в районното управление в областния град и съобщила за случилото се. Във вторник към 19.00 часа на домашния й телефон позвънил мъж, представил се като следовател Георгиев. В разговора успял да я убеди, че ще участва в полицейска операция за залавяне на телефонни измамници и за целта трябва да предаде наличните си пари. На 25 октомври в 03.00 часа тя оставила 15 000 лева пред вратата на дома си. През цялото време подържала връзка по телефона с мнимия следовател. Той я уверил, че измамниците са заловени, а парите ще си получи на следващия ден от районното управление във Видин. \r\nСлужителите на ОД МВР- Видин напомнят по повод използваната от измамниците схема с полицейски сюжет „участвате в операция за залавяне на престъпници, необходимо е да дадете пари, за да бъдат задържани”. От ОД на МВР призовава никога да не давате пари и ценности, поискани по телефона от хора, представящи се за полицейски служители или други длъжностни лица. Полицията не търси финансово съдействие от гражданите при провеждане на операции и задържане на извършители на престъпления. Получите ли телефонно обаждане с подобно искане незабавно да се прекъсне връзката и да се сигнализира на тел.112 или в най-близкото поделение на МВР.", "date": "2017.10.26", "title": "Видин: 72-годишна жена от село Покрайна е станала жертва на телефонна измама за 15 000 лева"}
{"url": "http://www.focus-news.net/news/2017/10/26/2450692/emsc-seriya-zemetreseniya-sa-registrirani-v-bosna-i-hertsegovina-nay-silnoto-e-ot-47-po-skalata-na-rihter.html", "text": "Серия земетресения са регистрирани в нощта срещу четвъртък на територията на Босна и Херцеговина, показва справка на официалната интернет страница на Европейския средиземноморски сеизмологичен център (EMSC).\r\nПървият трус, регистриран 45 минути след полунощ (местно време), е бил с магнитуд от 4,2 по скалата на Рихтер. Епицентърът му е бил на 67 км западно от столицата Сараево, с дълбочина от два километра под земната кора. \r\nПет минути по-късно е последвал втори трус, този път със сила от 4,7 по скалата на Рихтер. Епицентърът му е бил на 69 км западно от столицата Сараево, с дълбочина от два километра под земната кора.\r\nНяма приведени данни за пострадали или материални щети.  Тереза Герова", "date": "2017.10.26", "title": "EMSC: Серия земетресения са регистрирани в Босна и Херцеговина, най-силното е от 4,7 по скалата на Рихтер"}
{"url": "http://www.focus-news.net/news/2017/10/26/2450693/dha-turtsiya-novi-zapovedi-za-zadarzhane-na-70-deystvashti-voennosluzheshti.html", "text": "След проведената на 10 октомври първа операция за задържане на 68 действащи военнослужещи в 7 различни турски провинции, Главната републиканска прокуратура в Коня (Централен Анадол) ръководи втора подобна операция, предаде информационната агенция Догу хабер ажансъ (ДХА). Издадени са заповеди за задържани на нови 70 военнослужещи в общо 31 провинции. Едновременните операции за тяхното установяване и задържане са започнали днес. Става въпрос за 46 офицери, 20 подофицери и 4 професионални войници – ефрейтори. Обвиненията към тях за са членуване в т. нар. „Терористична организация на гюленистите/Паралелна държавна структура” (ФЕТО/ПДС), посочва още ДХА.. Георги Димов", "date": "2017.10.26", "title": "ДХА: Турция: Нови заповеди за задържане на 70 действащи военнослужещи"}
{"url": "http://www.focus-news.net/news/2017/10/26/2450694/premierat-boyko-borisov-shte-bade-na-poseshtenie-v-bosna-i-hertsegovina.html", "text": "Министър-председателят Бойко Борисов заминава днес на официално посещение в Босна и Херцеговина, съобщиха от правителствената информационна служба. Това е първото посещение в страната на ръководител на българското правителство. \r\nВ Сараево Борисов ще разговаря с председателстващия Съвета на министрите на Босна и Херцеговина Денис Звиздич, с председателстващите и заместник-председателстващите на двете камари на Парламента, както и с члена на Председателството Бакир Изетбегович.\r\nПо време на посещението ще бъде подписано споразумение за изменение на Спогодбата между българското правителство и Съвета на министрите на Босна и Херцеговина за международни автомобилни превози на пътници и товари. Документът има за цел да насърчи сътрудничеството в областта на автомобилния транспорт между двете страни. Прилагането на документа ще намали ограниченията по маршрутите на българските камиони, ще доведе до общото намаляване на експлоатационните разходи и възможности за коопериране между превозвачите на основата на търговски и пазарни споразумения и бизнес правила.\r\nПрез първия ден от посещението в Сараево премиерът Бойко Борисов ще посети военната база „Бутмир“, където ще разговаря с командващия въоръжените сили на ЕС в Босна и Херцеговина генерал-майор Антон Валднер и с командира на Щаба на НАТО бригаден генерал Робърт Хюстън и ще се срещне с българския контингент, участващ в мисията EUFOR Althea.\r\nВ официалната делегация, придружаваща министър-председателя Бойко Борисов, са вицепремиерите Томислав Дончев и Красимир Каракачанов, както и министрите Ивайло Московски и Емил Караниколов.", "date": "2017.10.26", "title": "Премиерът Бойко Борисов ще бъде на посещение в Босна и Херцеговина"}
{"url": "http://www.focus-news.net/news/2017/10/26/2450695/d-r-atanas-kambitov-kmet-na-blagoevgrad-po-povod-praznika-na-stroitelite-ne-spirayte-da-gradite-balgariya.html", "text": "Не спирайте да градите България. Това се посочва в поздравителния адрес на кмет на Благоевград д-р Атанас Камбитов по повод професионалния им празник, съобщиха от пресцентъра на Общината. „Уважаеми архитекти, проектанти, инженери, строители, поздравявам ви по повод Деня на строителя – Димитровден! Не спирайте да градите България! Продължавайте да разгръщате своя потенциал! Пожелавам ви лични и професионални успехи! На всички именници желая здраве! Нека свети Димитър ни закриля”, се казва още в поздравителния адрес на д-р Атанас Камбитов.", "date": "2017.10.26", "title": "Д-р Атанас Камбитов, кмет на Благоевград, по повод празника на строителите: Не спирайте да градите България"}
{"url": "http://www.focus-news.net/news/2017/10/26/2450696/dots-kostadin-nushev-prez-1185-g-vastanieto-na-asen-i-petar-izbuhva-pod-duhovnata-podkrepa-na-sv-dimitar.html", "text": "През 1185 г. въстанието на Асен и Петър избухва под духовната подкрепа на св. Димитър. Това каза богословът доц. Костадин Нушев в интервю за Агенция „Фокус“ във връзка с почитането на паметта на св. Димитър Солунски на 26 октомври. Той обясни, че култът към св. Димитър се засилва в България особено много. „Въстанието на братята Асен и Петър, които освобождават българската държава от византийското владичество, избухва под знака и духовната подкрепа на солунския светец. По това време западните кръстоносци превземат град Солун и сред православните християни на Балканския полуостров се разпространява мълвата и вярването, че една от чудотворните икони на св. Димитър е напуснала Солун и е отишла в Търново. Както ние знаем от българската история през 1185 г. въстанието на Асен и Петър е било обявено именно във връзка с почитта към св. Димитър при освещаването на един храм на негово име и при царското венчание на двамата боляри именно като новите български царе“, обясни доц. Нушев. По думите на много монети от Второто българско царство можем да видим как св. Димитър е изобразен като покровител на българските царе, на българския царски дом и въобще на династията на Асеневци.  „Почитта към св. Димитър се разпространила в нашите земи от Солун на север по долината на река Струма. Още преди покръстването на християните е имало множество църкви и манастири, които са били посветени на св. Димитър и които са оказали много важно значение за проникването на християнството по българските земи. След покръстването на българите също за духовното просвещение“, каза доц. Нушев.\r\nДеница КИТАНОВА", "date": "2017.10.26", "title": "Доц. Костадин Нушев: През 1185 г. въстанието на Асен и Петър избухва под духовната подкрепа на св. Димитър"}
{"url": "http://www.focus-news.net/news/2017/10/26/2450697/sliven-kmetat-stefan-radev-se-sreshtna-s-predstaviteli-na-pobratimenite-gradove-gera-i-ternopol.html", "text": "Кметът Стефан Радев се срещна с представители на побратимените на Сливен градове – Гера и Тернопол. Делегациите са на посещение по повод празника на града Димитровден. Това съобщиха от пресцентъра на Община Сливен. Кметът приветства гостите и изрази задоволство от визитата им в Сливен. Той очаква над 50-годишното приятелство да продължи, както и развиването на съвместното сътрудничество.\r\n„Отговорност е на всяко поколение да развива тези връзки. Сега е наш ред, за да можем да оставим след нас едни добри отношения, които да дават конкретни резултати“, каза Радев. В срещата участваха Владимир Дидич – зам.-кмет по икономическите дейности на Тернопол и Василий Франкив – началник управление държавна регистрация, както и представителите на Гера – общинският съветник Бернд Крюгер и съпругата му Ани Крюгер.\r\n По време на срещата бяха обсъдени бъдещи съвместни инициативи в сферата на културата, образованието и туризма. Тема на разговора беше възможността за обучение на студенти в университетите в Гера, Тернопол и Сливен.\r\nНа срещата присъстваха още председателят на Общинския съвет Димитър Митев, неговите заместници Кирчo Димитров и Деян Дечев, както и заместник – кметовете Стефан Кондузов, Пепа Чиликова и Стоян Марков, председателят на Комисията по международно сътрудничество в Общинския съвет Мартин Славов и съветникът Стефан Пасков.", "date": "2017.10.26", "title": "Сливен: Кметът Стефан Радев се срещна с представители на побратимените градове Гера и Тернопол"}
{"url": "http://www.focus-news.net/news/2017/10/26/2450698/daily-sabah-v-turtsiya-e-v-hod-operatsiya-za-zadarzhaneto-na-121-bivshi-sluzhiteli-na-mvnr.html", "text": "Турската полиция стартира мащабна операция на територията на цялата страна за задържането на 121 бивши служители на Министерството на външните работи, заподозрени във връзки с гюленистката организация (ФЕТО), съобщава вестник Daily Sabah.\r\nПолицейските отряди за борба с тероризма започнаха едновременни акции в 30 провинции, за да заловят заподозрените, които по-рано са били отстранени от служба. Някои от тях – според властите, са потребители на Bylock, кодирано приложение за съобщения, използвано единствено от ФЕТО. Тереза Герова", "date": "2017.10.26", "title": "Daily Sabah: В Турция е в ход операция за задържането на 121 бивши служители на МВнР"}
{"url": "http://www.focus-news.net/news/2017/10/26/2450699/ministar-nikolay-nankov-nyama-da-dopusnem-eko-katastrofa-v-burgasko-nad-2-mlnlv-shte-badat-otpusnati-na-zasegnatite-ot-bedstvieto-naseleni-mesta.html", "text": "Тежко е състоянието на Регионалното депо за твърди битови отпадъци на Бургас. Дигата е откъсната. Но още днес проектантите започват изготвянето на проект, с който да бъде остойностен ремонтът на депото и укрепването на компрометираната дига. Това обяви министърът на регионалното развитие и благоустройството Николай Нанков, който е на място на бедствието в Бургаска област и координира възстановяването на щетите заедно с кмета на Бургас Димитър Николов и областния управител Вълчо Чолаков, съобщиха от пресцентъра на Министерството на регионалното развитие и благоустройството.  \r\nМинистърът допълни, че всички необходими действия са предприети, за да бъде избегната екологична катастрофа в областта. „Жителите на Бургаска и другите общини в област Бургас няма да бъдат оставени без депо, в което да депонират отпадъците си. В момента се прави всичко възможно, за да се осигури временно депо“, заяви категорично министърът и подчерта, че укрепването на дигата ще бъде извършвано в авариен режим и максимално бързо. \r\nТежка остава и ситуацията с Пречиствателната станция за отпадни води в Долно Езерово, която е залята с вода, стана ясно по време на проверката. „Служител на станцията се е спасил, скачайки през прозорец“, съобщи министър Нанков и увери, че до няколко седмици нейният ремонт ще приключи. \r\nВече са разчистени свлечените земни маси до АМ „Тракия“, каза още Николай Нанков. Той уточни, че е разговарял с вицепремиера Томислав Дончев, който е уверил, че средствата са налични и резервирани за най-пострадалите селища. Регионалният министър  посочи, че все още е затворен републиканският път между Долно Езерово и Братово, който също е залят от вода и наноси. Разчистването му ще започне след оттичане на водата. По главния път Бургас - Средец все още има 500-метров участък, в който е въведено еднопосочно движение, заради наводнение. Мобилизирана е техника за възстановяването на засегнатите пътища. \r\nРегионалният министър съобщи, че е много тежко положението с общинските пътища и уличната мрежа в селата Черни връх и Равнец. По думите му, там ще се пренасочи техника за възстановяване на проходимостта им. Над 25 къщи в село Равнец са били отводнявани тази нощ, а още редица домове са недостъпни, заради наноси от кал. \r\n„Днес продължаваме с описване на щетите, както по публичната инфраструктура, така и на частните домове, за да можем да насочим приоритетно средства за най-пострадалите“, каза министър Нанков. Той уточни, че е образувано досъдебно производство срещу неизвестен извършител за починалите трима души от бедствието. Продължава и издирването на изчезнала жена. \r\n„Компетентните органи започнаха и проверка на язовирите в община Камено, за да се провери дали те или поройният дъжд е виновен за бедствието, защото тук за три часа са се излели 200 л. на кв. м, което говори за страшно бедствие“, категоричен бе Николай Нанков. Той  допълни, че 6 от компрометираните 7 язовири са общинска собственост, а един е отдаден под наем на частно лице. Министърът напомни, че собственикът на язовира носи отговорност за неговата експлоатация и безопасност. Установени са и непочистени дерета в Камено, по които е дошла и приливната вълна. „Имаме уверенията на областния управител на Бургас, че са правени проверки, давани са предписания. Дори за днес е имало планирана проверка на язовирите. Факт е, че в продължение на реката, която свързва тези 4 язовира е дошла приливна вълна, тръгнала от празен язовир“, каза министърът. \r\nМинистър Нанков изказа съболезнования на семействата на загиналите. От вчера в Бургас, а днес в Камено, ще се изплаща еднократна социална парична помощ за подпомагане. „В момента ние съдействаме да възстановим щетите, движението и нормалния ритъм на живот.", "date": "2017.10.26", "title": "Министър Николай Нанков: Няма да допуснем еко катастрофа в Бургаско, над 2 млн.лв. ще бъдат отпуснати на засегнатите от бедствието населени места"}
{"url": "http://www.focus-news.net/news/2017/10/26/2450700/inzh-deyan-ivanov-kmet-na-beloslav-praznichen-kontsert-shte-se-sastoi-tazi-vecher-na-tsentralniya-ploshtad-za-praznika-na-grada.html", "text": "Празничен концерт ще се състои тази вечер от 18.00 часа на Централния площад в Белослав за празника на града. Това съобщи за Радио „Фокус“ – Варна кметът на Община Белослав инж. Деян Иванов. Той допълни, че програмата за отбелязване на празника на град Белослав е започнала на 20 октомври и продължава до 28 октомври, когато са предвидени футболни срещи между детските отбори на ФК „Белослав – 1918” и ФК „Камчиец” - Дългопол и ветераните на ветерани ФК „Белослав - 1918” и ФК „Атлетик” –  Провадия.\r\nГрад Белослав отбелязва своя празник всяка година на Димитровден. Денят започна със света литургия в храм „Свети Димитър Солунски“. Жителите на града се събират в църквата, за да отбележат празника, а по-късно поднасят венци на паметника в Централния парк.\r\nЗа празника на Белослав Общината организира разходка с моторен кораб „Белла” за жителите и гостите на града. Началните часове на тръгване са 12.00, 14.00 и 16.00 часа от южен пристан.\r\n„На жителите на Община Белослав пожелавам да са живи и здрави“, каза кметът инж. Деян Иванов.\r\nМарияна ВАЛЕНТИНОВА", "date": "2017.10.26", "title": "Инж. Деян Иванов, кмет на Белослав: Празничен концерт ще се състои тази вечер на централния площад за празника на града"}
{"url": "http://www.focus-news.net/news/2017/10/26/2450701/sliven-okrazhniyat-sad-zadarzha-pod-strazha-dvamata-mazhe-obvineni-che-sa-nanesli-poboy-pri-krazhba-na-darva-za-ogrev-v-shivachevo-nad-sobstvenitsite-im.html", "text": "Окръжен съд – Сливен задържа под стража Жеко Г. (на 18 г.) и Петър Й. (на 25 г.). Те са обвинени за това, че на 20.10.2017 г. в гр. Шивачево, общ. Твърдица, в съучастие по между си като съизвършители, извършили кражба на дърва за огрев, собственост на мъж и жена, като, заварени на местопроизшествието, нанесли побой на собствениците на дървата, за да задържат откраднатото. Това съобщиха от Апелативна прокуратура-Бургас.\r\nПо отношение Петър Й. е налице различна правна квалификация, тъй като той е извършил деянието в условията на опасен рецидив – престъпление по чл.199, ал.1, т.4, вр. чл.198, ал.3, вр. чл.20, ал. 2 от НК.\r\nСпоред прокурора, налице е обосновано предположение, че Жеко Г. и Петър Й. са извършители на престъплението, в което са обвинени. Представителят на държавното обвинение е категоричен, че обвиняемите могат да се укрият или да извършат друго престъпление.\r\nСъдът прие мотивите на прокурора и задържа под стража Жеко Г. и Петър Й.\r\nОпределението на Окръжен съд – Сливен може да бъде обжалвано пред Апелативен съд – Бургас.", "date": "2017.10.26", "title": "Сливен: Окръжният съд задържа под стража двамата мъже, обвинени, че са нанесли побой при кражба на дърва за огрев в Шивачево над собствениците им"}
{"url": "http://www.focus-news.net/news/2017/10/26/2450702/pregled-na-osnovnite-temi-v-smolyanskiya-pechat.html", "text": "„Роми нападнаха магазинерка за 90 стотинки вересия” е водещото заглавие на регионалния вестник „Отзвук”. Двама мъже от гетото „2-ри километър” – ул. „Васил Райдовски” № 81 нападнаха собственичка на магазин в смолянския квартал „Устово”. Мелето станало в понеделник към 17.00 часа. Момчетата Мирчо на 22 години и братовчед му Васко на 26 години влезли в кварталния магазин да си купят нещо. Магазинерката обаче не им дала, защото Мирчо имал старо задължение от 90 стотинки. Материалът продължава на страница трета. \r\n„Оставиха в ареста убиец с високо кръвно”, „Пожар изпепели дома на възрастно семейство”, „С научна конференция отбелязват 55 г. Учителски институт в Смолян”, „Авторът на „Господари на моргата” получи букет от кмета Николай Мелемов”, „Младеж е в болница, заби колата си в шкарпа”, „Погнаха магазини за найлонови торбички” са другите заглавия в днешното издание. „Общината поиска „Титан” да бутне обора на 70-годишната Сирма Сиракова в Райково” е заглавие материал от страница четвърта. Днес ще бъде премахнат оборът, дадоха ни последна отсрочка, не знаем какво да правим, съобщи притеснена Савка Асенова – дъщеря на 70-годишната Сирма Сиракова. Други заглавия от страницата са: „3 700 касови бележки за 66 хил.лв. регистрираха родопчани в играта на НАП” и „Кметът на Чепеларе загуби битката с ОбС за „Чудните мостове”. \r\nНа страница пета е публикувано интервю с Георги Узунов – бивш служител на „Виастройинженеринг”, озаглавено: „Юлиян Инджов осъди 200 работника и семействата им на мизерия и глад”. На последна страница четем: „Девинчанин падна с колата си в рибарник и се удави” и „Младежи събират пари за тазобедрена става на смолянчанин”.", "date": "2017.10.26", "title": "Преглед на основните теми в смолянския печат"}
{"url": "http://www.focus-news.net/news/2017/10/26/2450703/sliven-aktyorat-ivaylo-hristov-poluchi-nagradata-na-obshtinata-za-literatura-i-izkustvo-dobri-chintulov.html", "text": "Изключително вярвам в Сливен и в хората на този град. Чувствам се сливналия! Това заяви  актьорът Ивайло Христов при връчването му на наградата за литература и изкуство „Добри Чинтулов“, съобщиха от пресцентъра на Община Сливен. Кметът Стефан Радев награди удостоения със званието „Почетен гражданин на Сливен” проф. Ивайло Христов с почетен знак с лента в цветове на знамето на Сливен, значка, диплом и карта на почетния гражданин. Актьорът се обърна към хората в залата с думите: „Скъпи съграждани! Това го казвам наистина не от куртоазия, защото съм развълнуван и горд да стана почетен гражданин на град Сливен. Много пъти в интервюта и разговори съм се шегувал, че моят втори роден град е Сливен. И ето че шегата стана истина, за което страшно много Ви благодаря. Много от нещата в живота си дължа на Сливен и на сливналии. Тук започнах театралната си кариера. Обикновено човек се надява, че най-доброто предстои, аз имам чувството, че най-доброто беше тука – през тези пет години, които прекарах в Сливен. Тук срещнах изключителни хора. Като млад актьор заплатата ми свършваше на третия ден, но аз никога не съм бил нито гладен, нито жаден. Благодарение на сливналии. Имам много приятели, много спомени, много неща ме свързват с този град. Тук видях как хората живеят заедно – независимо от религия и етнос. Сливналии са слели небето, планината и полето. И всичкото това на фона на Сините камъни. Изключително вярвам в този град, в хората в този град. Още веднъж Ви благодаря много! Свети Димитър да Ви закриля. Честит празник“.\r\nИвайло Христов е тазгодишният носител на наградата за литература и изкуство за 2017 година. Едни от най-успешните и популярни български актьори с над 130 роли в театъра и киното беше избран с тайно гласуване от комисия за избор на носител на наградата с мандат 2015 – 2019 година. Професионалният му път започва на сцената на Драматичен театър „Стефан Киров“ – Сливен, където участва в над 20 постановки. След назначаването си в театър „Българска армия“ той не забравя Сливенския театър, който е оформил облика на талантливия актьор, и се завръща на неговата сцена като режисьор-постановчик.", "date": "2017.10.26", "title": "Сливен: Актьорът Ивайло Христов получи наградата на Общината за литература и изкуство „Добри Чинтулов“"}
{"url": "http://www.focus-news.net/news/2017/10/26/2450704/kyustendil-obshtinskiyat-savet-napravi-promyana-v-godishniya-plan-za-razvitie-na-sotsialnite-uslugi-za-2018-godina.html", "text": "Общинският съвет направи промяна в годишния план за развитие на социалните услуги за 2018 година, предаде репортер на Радио „Фокус“ – Кюстендил. Промяната касае действащия Център за настаняване от семеен тип за деца и младежи с увреждания, предоставянето на тази услуга е от страна на Комплекса за социални услуги в града. Към момента в центъра са настанени 13 деца и младежи с тежки увреждания. 11 са младежите на възраст от 18 до 36 години и две деца на възраст до 14 години, които също предстои да навършат пълнолетие в близките 4 години, а с това се изчерпва броят на децата. \r\nСъгласно законодателството младежите трябва да бъдат настанени в център за пълнолетни, което според специалистите ще наруши създадените до момента изключително важни връзки, свързани с личностното им изграждане и развитие. Поради тази причина действащият център се променя на такъв, в който да бъдат настанявани пълнолетни лица с умствени увреждания.\r\nВенцеслав ИЛЧЕВ", "date": "2017.10.26", "title": "Кюстендил: Общинският съвет направи промяна в годишния план за развитие на социалните услуги за 2018 година"}
{"url": "http://www.focus-news.net/news/2017/10/26/2450705/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Бившият финансов министър на ФРГ Волфганг Шойбле призна, че не би искал в Германия да бъдат прилагани мерки като тези в Гърция, но все пак настоя, че те са необходими за балканската страна, отбелязва електронното издание Ekathimerini.\r\nШобле, който от 24 октомври заема поста председател на Бундестага, увери, че никога не е искал Гърция да напуска Общността – противно на слуховете, разпространявани години наред в медиите. Вместо това 75-годишният христяндемократ подчерта, че би искал Атина да проведе необходимите реформи, за да изправи страната отново на крака. Шойбле допълни, че към настоящия момент Грекзит вече не стои на дневен ред като проблем, тъй като Гърция уверено върви по пътя на икономическото възстановяване.\r\nВетеранът в германската политика е възприеман в Гърция като основният инициатор на налагането на политиката на строги икономии. Шойбле, който бе министър на финансите осем години, бе категоричен, че той и германското правителство не са виновни за грешките, допуснати от Гърция.\r\n***  От януари нетната заплата на турския президент Реджеп Тайип Ердоган се увеличава рекордно с близо 11% и вече ще бъде над 39 000 турски лири (около 18 000 лева), пише вестник „Джумхуриет”. Заплатите на служители и работници се повишават от 1 януари 2018-та с 4%, а през втората половина на годината – с още 3,5%. Брутната заплата на Ердоган в момента е 59 250 турски лири и през 2018-та ще скочи на 59 000 турски лири, а новата му годишна нетна заплата ще бъде почти 469 000 турски лири (около 215 000 лева). \r\nСпоред закона, на бившите президенти са изплаща пенсия в размер на 40% от брутната заплата на действащия държавен глава. Това означава, че пенсиите на бившите президенти Абдуллах Гюл и Ахмет Недждет Сезер ще се увеличат от сегашните 21 300 турски лири на 23 600 турски лири (близо 11 000 лева). Вдовицата на Тургут Йозал ще получава нова пенсия в размер на близо 17 700 турски лири (малко над 8 000 лева)1 посочва още „Джумхуриет”.\r\n*** Любителите на снега, ските и сноуборда вече са направили резервации за зимната си ваканция. Това позволява на сръбските туроператори да достигнат до заключението, че през настоящата година търсенето на почивки в популярния Златибор намалява значително, пише белградското електронно издание Blic. \r\nКато една от причините за отлива на туристи от Златибор е наличието на само една писта в курорта, недостатъчното задържане на снежната покривка, но и цените на услугите за настаняване и хранене, които са твърде високи. \r\nПрез настъпващия ски сезон Копаоник и Стара планина са най-предпочитани от сръбските туристи. За нощувки в Копаоник, който е най-скъпият зимен курорт в Сърбия, се търсят предимно апартаменти, тъй като цените за престоя в тях са значително по-ниски от тези за настаняването в хотел. В началото на декември наемът на апартамент в Копаоник за седемдневен престой струва около 84 евро на човек. Същото ваканционно жилище в края на декември излиза около 225 евро за девет нощувки на човек, съобщава Радио „Фокус“ в рубриката „Балкански туристически часовник“.\r\nСтара планина също е привлекателна за зимна почивка. За седемдневен престой в четиризвезден хотел през декември туристите трябва да си отделят между 60 и 100 евро на човек, в зависимост от това дали настаняването е на пълен пансион или полупансион.\r\n***", "date": "2017.10.26", "title": "Преглед на някои от основните теми в балканския печат (Агенция „Фокус“)"}
{"url": "http://www.focus-news.net/news/2017/10/26/2450706/dps-vnese-v-parlamenta-promenite-v-zakona-za-bankovata-nesastoyatelnost-provokirani-ot-sluchaya-s-ktb.html", "text": "ДПС внесе в парламента промените в Закона за банковата несъстоятелност, провокирани от случая с КТБ. Това съобщи на брифинг депутатът от ПГ на ДПС Йордан Цонев, предаде репортер на Агенция „Фокус“. „Законопроектът за промени в Закона за банковата несъстоятелност е факт и внесен, качен е на сайта на НС. Екипът, който работи по него, е нашият колега Делян Пеевски, аз и Хамид Хамид. Мотивите за изготвянето на законопроекта е случилото се с КТБ и нейните активи след обявяването й под особен  надзор  на 21 юни 2014 г. досега. Процес, който е известен в публичното пространство като вторично разграбване на активите на КТБ“, заяви Цонев. По думите му действително този процес е протекъл през тези над 2 години и по различни причини са се случили тези неща. „Ние сме ги анализирали доста внимателно. Направили сме изводите, че основа на този процес е начинът, по който е функционирала КТБ. На второ място на пропуските в законодателството, които са обясними предвид на това, че законодателството, касещо банковата несъстоятелност, е съобразено нормалното функциониране на банките, а не с това на една банка по начина, по който е функционирала КТБ“, коментира той. Цонев уточни, че третият проблем са грешки, допуснати от квесторите – неправомерни техни действия. „Ако законопроектът бъде приет, той ще се яви ефективен правен инструмент в ръцете на синдиците да възстановят разграбеното от КТБ“, допълни той. \r\nЦонев коментира, че в публичното пространство има фалшификации и манипулации относно това, че Делян Пеевски участва в този процес. „Както добре се видя от анализите, до момента на поставяне на банката под особен надзор той не е участвал нито в управлението на банката, нито в управлението на банковия надзор, нито по някакъв начин юридически е „спомогнал“ за това, което се случи в КТБ. Видя се, че тези обвинения са необосновани, започнаха да се тиражират нови манипулации относно процеса на вторично ограбване“, подчерта Цонев. \r\nТой допълни, че не са водили разговори с другите парламентарни групи. „Наблюдавайте внимателно как ще се държат по този закон другите парламентарни групи, защото по това ще разберем кой реално иска разграбените активи да бъдат върнати на държавата. От докладите на синдиците са заведени над 800 дела по направени цесии и прихващания, които в момента текат. Г-н Пеевски избра друга форма да ви информира и вие ще видите, че той ще информира обществеността за своята позиция и за работата си по този законопроект“, каза още Йордан Цонев. \r\nХамид Хамид от ДПС допълни, че стотици активи са измъкнати. „На сайта на КТБ може да видите подробна справка на всички. Обмисляме като идея да криминализираме участието на такива лица в подобна схема“, заяви Цонев. \r\nЛюба АЛЕКСИЕВА", "date": "2017.10.26", "title": "ДПС внесе в парламента промените в Закона за банковата несъстоятелност, провокирани от случая с КТБ"}
{"url": "http://www.focus-news.net/news/2017/10/26/2450707/sofiya-do-1300-chasa-dvizhenieto-po-magistrala-trakiya-pri-km-20-v-posoka-plovdiv-se-osashtestvyava-v-izprevarvashta-lenta-poradi-remont-na-asfaltovata-nastilka.html", "text": "Днес до 13.00 часа движението по автомагистрала „Тракия” при км 20, в посока Пловдив, се осъществява в изпреварваща лента, поради ремонт на асфалтовата настилка. Това съобщиха от пресцентъра на Агенция „Пътна инфраструктура”. Шофьорите да се движат с повишено внимание и съобразена скорост.", "date": "2017.10.26", "title": "София: До 13.00 часа движението по магистрала „Тракия” при км 20, в посока Пловдив, се осъществява в изпреварваща лента поради ремонт на асфалтовата настилка"}
{"url": "http://www.focus-news.net/news/2017/10/26/2450708/klienti-na-chez-uchastvaha-aktivno-v-kampaniyata-podarak-ot-chez-bez-povod-za-7-dni-6-000-krushki-s-nazhezhaema-zhichka-byaha-zameneni-bezplatno-s-led-krushki.html", "text": "„ЧЕЗ Електро България“ АД осъществи още една своя кампания, популяризираща енергийната ефективност – „Подарък от ЧЕЗ без повод“. Партньор в инициативата бе търговска верига „Мосю Бриколаж“ чрез магазините си в София /кв. „Дружба“, кв. „Люлин“ и „Ринг МОЛ“/, Благоевград и Плевен. Това съобщиха от пресцентъра на ЧЕЗ България. От 19 до 25 октомври 2017 г., всеки клиент на „ЧЕЗ Електро България“ АД, който върна стара, използвана крушка с нажежаема жичка в посочените магазини, получи безплатно LED крушка. \r\n„Изненадахте ме приятно! Бях в Център за клиенти на ЧЕЗ и от служителите разбрах за кампанията с новите LED крушки. Сетих се, че вкъщи има стари крушки с нагреваеми жички, за които просто не ми остава време да изхвърля. Замених ги за 3 нови LED, които са и по-икономични! Даже си говорихме с мои приятели, по повод кампанията, за ефективността на електроуредите вкъщи. Наистина, чрез подобни инициативи разбираш, че и ти можеш да направиш много за околната среда с нещо толкова малко като една енергоспестяваща крушка. А и понижаваш сметката си за ток също!“, сподели Венета Сиромахова от София. Своето мнение изрази и Милен Йорданов от Плевен: „Страхотна инициатива! Сутринта видях рекламните плакати в магазина и се сетих, че в гаража на баща ми има такава крушка. Аз всъщност не използвам крушки с нажежаеми жички, защото са отживелица, въпреки че все още в някои домакинства в България се използват такива. Затова и подаръкът от ЧЕЗ сега осветява гаража на баща ми. Впечатлен съм, защото това наистина е лесен начин и обикновения потребител да даде своя принос за опазване на природата“.\r\n„ЧЕЗ Електро България“ АД е силно ангажирано с популяризиране на идеите на енергийната ефективност като начин да се управлява и ограничава ръста в потреблението на енергия. Това е най-устойчивият икономически и природосъобразен начин за намаляване на разходите за електроенергия. Дългосрочната стратегия на дружеството е да популяризира енергийната ефективност сред клиентите. „ЧЕЗ Електро България“ АД се стреми към тази цел чрез формирането на изцяло ново отношение към потреблението на електроенергия в полза на околната среда. \r\nКомпанията изпълнява и дългосрочна програма за насърчаване на разумното и отговорно използване на електроенергията. Част от тази програма е популяризирането на мерки за намаляване на крайното потребление чрез информационни и образователни кампании за потребителите, включително и за деца – обучения, беседи, игри, брошури, справочници. На корпоративния уебсайт www.cez.bg, в раздел „За клиента“ е разработена специална секция „Енергийна ефективност“, където клиентите могат да намерят разнообразни съвети за разумно и отговорно използване на електроенергията.", "date": "2017.10.26", "title": "Клиенти на ЧЕЗ участваха активно в кампанията „Подарък от ЧЕЗ без повод“, за 7 дни 6 000 крушки с нажежаема жичка бяха заменени безплатно с LED крушки"}
{"url": "http://www.focus-news.net/news/2017/10/26/2450709/afp-chetirima-dushi-sred-koito-trima-voennosluzheshti-sa-zaginali-pri-zhelezopaten-intsident-vav-finlandiya.html", "text": "Четирима души са загинали, а множество други са пострадали при железопътен инцидент във Финландия, предава AFP.\r\nПроизшествието се е случило в четвъртък сутрин на железопътен прелез, където преминаващ влак е ударил микробус с осем военнослужещи. Трима от тях са загинали, а четирима са пострадали. \r\nВ съобщение в социалната мрежа „Туитър“ полицията потвърди за „четирима загинали и множество ранени при железопътен инцидент“.\r\nДруги подробности към момента не се привеждат. Тереза Герова", "date": "2017.10.26", "title": "AFP: Четирима души, сред които трима военнослужещи, са загинали при железопътен инцидент във Финландия"}
{"url": "http://www.focus-news.net/news/2017/10/26/2450710/ekaterina-yordanova-stolichen-obshtinski-savet-za-protesta-na-taksimetrovite-shofyori-normalno-li-e-edna-grupa-ot-grazhdani-da-ne-plashta-danatsi.html", "text": "Нормално ли е една група от граждани да не плаща данъци? Така Екатерина Йорданова, председател на Постоянната комисия по транспорт и туризъм на Столичния общински съвет (СОС), коментира протеста на таксиметровите шофьори, които излизат с искане за промяна на патентния данък, предаде репортер на Агенция „Фокус“. „Не знаех какви са исканията на тези протестиращи – искания в Комисията за транспорт и туризъм не са постъпвали и разговори не са водени. Аз съм човек на диалога и винаги, когато е имало искания за диалог, сме провеждали срещи. В рамките на дискусията при въвеждането на този данък проведохме поредица от срещи с всички представители на бранша. Дебатът продължи доста дълго време и всички ние стигнахме до една сума, около която се обединихме. Но тогава приключихме разговорите с това, че София като най-голям град би трябвало да се придържа към максималната сума и във времето ще обсъждаме и такива промени, но никога не е ставало дума за намаляване на данъка и през тези месеци никой не е идвал с конкретни предложения при нас“, уточни тя.\r\nЙорданова обясни, че до този момент не знае какви са аргументите за протестните действия. „До края на този месец имаше възможност да бъде обсъждана или инициирана промяна на данъка, но такава не е имало.  Аз нямам против да се срещна с легитимен представител на организацията на протестиращите“, каза още тя и уточни, че законът е ясен и общината го изпълнява. По думите й в момента дори се водят разговори как ще бъде предоставяна услугата по време на Българското председателство на Съвета на ЕС. \r\nПо-рано през деня таксиметрови шофьори се събираха пред сградата на Столична община на протестен митинг с искане за промяна на данъка за таксиметров превоз. Протестните действия са организирани от Синдикален съюз „Сила“.  Целта на митинга е предизвикване на инициатива относно обсъждането и изменението на данъка върху таксиметров превоз на пътници за 2018 г. и искане за промяна на размера му до минималния, разписан в Закона за местните данъци и такси размер – 300 лв. В протеста взимат участие членове и симпатизанти на Синдикален съюз „Сила“, представители на инициативни комитети и отделни таксиметрови водачи, споделящи ценностите на протеста.\r\nЦветилена СИМЕОНОВА", "date": "2017.10.26", "title": "Екатерина Йорданова, Столичен общински съвет, за протеста на таксиметровите шофьори: Нормално ли е една група от граждани да не плаща данъци"}
{"url": "http://www.focus-news.net/news/2017/10/26/2450711/dzhumhuriet-oshte-edin-zadarzhan-zhurnalist-v-turtsiya-i-to-za-spodelyane-v-sotsialnite-medii.html", "text": "Кореспондентът на вестник „Бир Гюн”  Зейнеп Курай е задържана късно снощи на обитавания от нея адрес в Истанбул, пише вестник „Джумхуриет”. Полицията е нахлула в дома й в квартала Кадъкьой (на азиатската част на града), извършила е обиск и е отвела със себе си журналистката. По-голямата й сестра Сема Курай заяви за „Бир Гюн”, че като повод за задържането е посочено нейно споделяне във „Фейсбук”. Поредната задържана турска журналистка е откарана за разпити в Истанбулската дирекция по сигурността на бул. „Ватан”, посочва още „Джумхуриет”. Георги Димов", "date": "2017.10.26", "title": "„Джумхуриет”: Още един задържан журналист в Турция - и то за споделяне в социалните медии"}
{"url": "http://www.focus-news.net/news/2017/10/26/2450712/pazardzhik-otkrivat-nova-detska-gradina-v-selo-saraya.html", "text": "В деня на Св. Великомъченик Димитрий Мироточец в село Сарая ще отвори врати нова детска градина, съобщиха от Община Пазарджик. Четири детски учителки и четири помощник-възпитатели ще се грижат за 34 деца в две групи. Детското заведение се намира в сградата на бившия училищен стол в двора на ОУ ,,Христо Ботев“ – с.Сарая, за чиято реконструкция и обзавеждане Община Пазарджик вложи собствени средства  в размер на 210 798 лева. Оформено е дворното пространство и са поставени подходящи детски съоръжения, за да се превърне детското заведение в любимо място за игра и обучение на малките жители на селото.", "date": "2017.10.26", "title": "Пазарджик: Откриват нова детска градина в село Сарая"}
{"url": "http://www.focus-news.net/news/2017/10/26/2450713/dzhumhuriet-evroparlamentat-nakaza-turtsiya-zaradi-choveshkite-prava-s-oryazvane-na-finansovata-pomosht-za-2018-god-s-80-mln-evro.html", "text": "Европарламентът (ЕП) конкретизира решенията на последната среща на високо равнище на лидерите на ЕС и реши да съкрати финансовата помощ за Турция за следващата година, пише вестник „Джумхуриет”. След проведените дебати евродепутатите се съгласиха първоначално предвидените в размер на 217 милиона евро предприсъединителни фондове за Турция през 2018 год., да бъдат намалени с 80 милиона евро. Средствата се отпускат за политически реформи, инфраструктура и селско стопанство. На първия етап ще бъдат „орязани” 50 милиона евро, а ако Анкара не отбележи напредък по най-чувствителната тема – спазването на човешките права – допълнително още 30 милиона евро, уточнява „Джумхуриет”. Георги Димов", "date": "2017.10.26", "title": "„Джумхуриет”: Европарламентът „наказа” Турция заради човешките права с орязване на финансовата помощ за 2018 год. с 80 млн. евро"}
{"url": "http://www.focus-news.net/news/2017/10/26/2450714/deputatite-prieha-na-parvo-chetene-promeni-v-zakona-za-avtomobilnite-prevozi-udalzhavashti-s-5-g-sroka-na-validnost-na-udostovereniyata-za-vodachite-na-taksita.html", "text": "Депутатите приеха на първо четене промени в Закона за автомобилните превози, удължаващи с 5 г. срока на валидност на удостоверенията за водачите на таксита, предаде репортер на Агенция „Фокус“. „За“ закона на първо четене гласуваха  117   народни представители, „против“ - 0   и „въздържали се“ - 1, с което той бе приет. С промените в настоящи закон се отстранява допусната техническа грешка от предишни изменения и се определят условията и редът за продължаване срока на валидност на удостоверенията за водач на лек таксиметров автомобил за нов срок от 5 години. Предлаганата промяна цели облекчаване на условията за извършване на таксиметрови превози, като удължаването на срока на валидност на удостоверението ще се извършва без полагане на изпит, при условие, че е подадено заявление за преиздаване в 14-дневен срок преди изтичането на валидността на удостоверението за водач на лек таксиметров автомобил. В рамките на дебата заместник-председателят на ПГ на „БСП за България“ Георги Свиленски заяви, че през Закона за местни данъци и такси са били предложени и приети тези промени, които сега се опитват да се променят.  „Две години след поставянето на тези срокове, две години след действието на закона, стигаме до факта, че едно по едно ще трябва да отменяме приетите разпоредби. Първото нещо, което се предлага да се отмени, това е полагането на изпит. Още тогава нашата парламентарна група заявихме, че този закон ще създаде проблем“, заяви Свиленски. Той поиска промените в Закона за автомобилните превози да се гласува на първо и второ четене, но предложението му не бе прието. Станислав Иванов от ГЕРБ предложи срокът между двете четения на законопроекта да бъде съкратен на 3 дни, което бе прието от депутатите.\r\nДеница КИТАНОВА", "date": "2017.10.26", "title": "Депутатите приеха на първо четене промени в Закона за автомобилните превози, удължаващи с 5 г. срока на валидност на удостоверенията за водачите на таксита"}
{"url": "http://www.focus-news.net/news/2017/10/26/2450715/dobrich-obshtina-kavarna-podgotvya-bogata-programa-za-otbelyazvaneto-na-denya-na-buditelite.html", "text": "Община Каварна подготвя богата програма за отбелязването на Деня на будителите, съобщиха от пресцентъра на Общината. Първи ноември е общобългарски празник на историческата памет и национално самочувствие, отстоявани с години и десетилетия. Принос за това имат стотици и хиляди знайни и незнайни книжовници, наставници и просветители, борци за национално освобождение, вдъхвали вяра в собствените сили на народа за преодоляване на трудностите през вековете неведнъж. Инициативата за въвеждането и честването на подобен празник за първи път тръгва от група учители от Пловдив, в края на учебната 1908-1909 г., защото нито един български възрожденец не бил канонизиран за светец.\r\nПо този повод в 10.00 часа ще се състои церемония по поднасяне на цветя и венци в градския парк пред мемориалната плоча на Ангел Захариев – създателя на градски парк Каварна. В 11.00 часа ще бъде почетена паметта на първия каварненски учител йеромонах Евстатий Рилски в етнографския комплекс Каварна. \r\nВ 17.30 часа в ХГ „Христо Градечлиев“ се организира празнична програма, с участието на вокална академия „Каварна“ при НЧ „Съгласие – 1890“. Едно от основните съпътстващи събития е изложбата на Милен Джановски, посветена и на неговия 50-годишен юбилей. Авторът е познат на каварненската публика. Той е един от създателите на станалия традиционен Международен пленер „Вятър - Море“. През 2003 г. заедно с Владимир Венчарски, водени от своя ентусиазъм, поставят началото на известният вече арт форум, събиращ ежегодно автори от съседни страни. \r\nЮбилейната изложба ще е разнообразна и ще включва печатни техники, линогравюра върху хартия, маслени бои върху платно, метал. Ще бъдат представени творби от всички етапи, през които е минал в творчеството си, всяка сфера от художествените му експерименти.\r\nДжановски е един от най-популярните художници във Велико Търново и е преподавател по графика във ВТУ „Св. св. Кирил и Методий“. Пристрастява се лесно към няколко хобита, кое от кое по-особени. Но за своите странности ще разкаже лично на публиката.", "date": "2017.10.26", "title": "Добрич: Община Каварна подготвя богата програма за отбелязването на Деня на будителите"}
{"url": "http://www.focus-news.net/news/2017/10/26/2450716/ek-evropeyskiyat-komisar-po-byudzhet-i-choveshki-resursi-shte-poseti-balgariya-na-27-oktomvri.html", "text": "На 27 октомври (петък) европейският комисар по въпросите на бюджета и човешките ресурси г-н Гюнтер Йотингер ще бъде на официално посещение в България, се казва в съобщение от пресслужбата на ЕК.\r\nПрограмата му включва срещи с министър-председателя Бойко Борисов и с президента Румен Радев. Предвидени са разговори със заместник министър-председателя по правосъдната реформа и министър на външните работи Екатерина Захариева, с министъра на финансите Владислав Горанов, с министъра на Българското председателство на Съвета на ЕС 2018 Лиляна Павлова, както и с представители на две парламентарни комисии в Народното събрание. \r\nОт 12.00ч. до 13.00ч. комисар Гюнтер Йотингер ще отговаря на въпросите на българските граждани на тема \"Бюджет за бъдещето на Европа\". Гражданският диалог ще се проведе в Аулата на Софийския университет, където гостите ще могат да задават въпросите си на живо. Участието в дискусията e със задължителна предварителна регистрация. Поради мерките за сигурност на място гостите се приканват да дойдат половин час по-рано и да носят със себе си документ за самоличност.", "date": "2017.10.26", "title": "ЕК: Европейският комисар по бюджет и човешки ресурси ще посети България на 27 октомври"}
{"url": "http://www.focus-news.net/news/2017/10/26/2450717/pazardzhik-oblastnata-epizootichna-komisiya-prie-merki-za-predotvratyavane-na-ptichiya-grip-v-regiona.html", "text": "На свое извънредно заседание Областната епизоотична комисия в Пазарджик прие мерки за предотвратяване възникване на заболяването птичи грип на територията на региона, предаде репортер на Радио „Фокус“ – Пазарджик. Заседанието се проведе по повод констатирани  огнища на заболяването високопатогенна инфлуенца (грип) по птиците на територията на областите Добрич и Хасково и заповед на Изпълнителния директор на Българска агенция по безопасност на храните (БАБХ) и поради опасността заболяването да проникне на територията на област Пазарджик. \r\nСъгласно приетите мерки собствениците на животновъдни обекти се задължават да уведомяват незабавно, обслужващия обекта ветеринарен лекар или кмета на населеното място при отклонение в здравословното състояние на отглежданите птици или при завишена смъртност. Освен това те трябва да повишат контрола върху фуражите и водата, които се дават на птиците. Забранява се и провеждането на пазари и изложби на птици на територията на областта. В мерките са определени и задълженията на ръководителите на различни институции като ОДБХ, РЗИ, РИОСВ и други, при съмнения за наличие на заболяването. \r\nПо време на заседанието стана ясно, че от вчера има вече регистриран и случай на Нюкясълска болест в област Кърджали, за това превантивните мерки са не само наложителни, но и задължителни.\r\nВаня НИКОЛОВА", "date": "2017.10.26", "title": "Пазарджик: Областната епизоотична комисия прие мерки за предотвратяване на птичия грип в региона"}
{"url": "http://www.focus-news.net/news/2017/10/26/2450718/burgas-igumenkata-mayka-serafima-otpravya-priziv-kam-zhelaeshtite-da-pomognat-za-razchistvane-sled-navodnenieto-v-rayona-na-manastira-sveta-bogoroditsa.html", "text": "Игуменката на манастира „Света Богородица“ край квартал „Меден рудник“ в Бургас майка Серафима отправя призив към желаещите да помогнат за разчистване след наводнението в района на светата обител. Това съобщиха от Община Бургас. Мястото отново е силно пострадало. Общината помага с техника, която ще започне работа днес към 12.30 часа. Около този час и след него могат да отидат да се включат в разчистването и желаещите доброволци.", "date": "2017.10.26", "title": "Бургас: Игуменката майка Серафима отправя призив към желаещите да помогнат за разчистване след наводнението в района на манастира „Света Богородица“"}
{"url": "http://www.focus-news.net/news/2017/10/26/2450719/delyan-peevski-dps-debatat-za-promenite-v-zakona-za-bankovata-nesastoyatelnost-shte-razkrie-koi-polititsi-iskat-da-zashtityat-natsionalniya-interes-i-koi-sa-zavisimi-ot-litsata-ograbili-ktb.html", "text": "Искаме да бъде създадена законова рамка, която да се противопостави както на порочния пирамидален модел на функциониране на банката, реализиран от Цветан Василев и неговото обкръжение, така и на създадената след затварянето на банката престъпна организация за отклоняване на активите. Това се посочва в позиция на народния представител от ДПС Делян Пеевски във връзка с внесения за обсъждане в Народното събрание законопроект за изменение и допълнение на Закона за банковата несъстоятелност, провокирани от случая с КТБ. \"Дебатът при разглеждането на този законопроект в Народното събрание неминуемо ще разкрие кои български политици и народни представители искат да защитят националния интерес и кои са зависими от лицата, ограбили и продължаващи да ограбват КТБ и активите й. Както и кои от тях ще покажат реално своята принадлежност към порочния политико-олигархичен кръг, забогатял незаконно по време на прехода и бандитската приватизация, който кръг и към момента продължава да ощетява българската нация\", заявява още Пеевски.\r\n\"Фокус\" публикува пълния текст на позицията на депутата:", "date": "2017.10.26", "title": "Делян Пеевски, ДПС: Дебатът за промените в Закона за банковата несъстоятелност ще разкрие кои политици искат да защитят националния интерес и кои са зависими от лицата, ограбили КТБ"}
{"url": "http://www.focus-news.net/news/2017/10/26/2450720/dobrich-obshtina-kavarna-shte-otbelezhi-mezhdunarodniya-den-na-cherno-more-31-oktomvri-sas-spetsialno-podgotvena-programa-za-uchenitsi-i-pensioneri.html", "text": "Община Каварна ще отбележи Международния ден на Черно море - 31 октомври, със специално подготвена програма за ученици и пенсионери от 11:00 часа в заседателната зала в сградата на Общината. Това съобщиха от пресцентъра на Община Каварна.\r\nНа 31 октомври 1996 година в Истанбул, на среща на министрите на околната среда на България, Грузия, Румъния, Русия, Турция и Украйна подписват  Стратегическия план за действие за възстановяване и защита на Черно море. Основната цел на плана е да бъде привлечено вниманието на обществеността върху усилията, необходими за спасяването му. Оттогава 16 млн. жители на крайбрежието на Черно море отбелязват Международният ден на Черно море.", "date": "2017.10.26", "title": "Добрич: Община Каварна ще отбележи Международния ден на Черно море - 31 октомври, със специално подготвена програма за ученици и пенсионери"}
{"url": "http://www.focus-news.net/news/2017/10/26/2450721/tsvetan-tsvetanov-gerb-shte-obsadim-zakonoproekta-na-dps-za-promeni-v-zakona-za-bankovata-nesastoyatelnost-i-shte-vzemem-politichesko-reshenie-dali-da-go-podkrepim.html", "text": "Ще подложим на обсъждане законопроекта на ДПС и ще вземем политическо решение. В момента смятам, че е несериозно да коментирам в кулоарите нещо, което някой е направил като коментар и да даваме някаква оценка. Това каза пред журналисти председателят на ПГ на ГЕРБ Цветан Цветанов във връзка с внесения в парламента законопроект на ДПС за промени в Закона за банковата несъстоятелност, провокирани от случая с КТБ, предаде репортер на Агенция „Фокус“. „Не съм запознат със законопроекта на ДПС за промени в Закона за банковата несъстоятелност. Видях, че направиха трибунка колегите от ДПС. Докато не се запознаем със законопроекта, няма как да го коментираме“, каза Цветанов. Попитан дали има вторично разграбване на КТБ и дали има основание за действия в тази насока, той отговори, че компетентните органи трябва да се произнесат. „Това е прокуратурата и службите, които имат пряко отношение към сигурността на държавата. Нека да бъде представен законопроекта, да се запознаем и тогава да можем да го коментираме. В момента каквото и да кажа, ще бъде несериозно, а също така може да бъде и изтълкувано в едната или в другата посока“, подчерта той. \r\nЛюба АЛЕКСИЕВА", "date": "2017.10.26", "title": "Цветан Цветанов, ГЕРБ: Ще обсъдим законопроекта на ДПС за промени в Закона за банковата несъстоятелност и ще вземем политическо решение дали да го подкрепим"}
{"url": "http://www.focus-news.net/news/2017/10/26/2450722/georgi-ivanov-prezident-na-makedoniya-ochakvam-es-da-nasrochi-data-za-nachaloto-na-pregovorite-za-chlenstvo.html", "text": "Очаквам Европейският съюз да покаже решителност и да насрочи дата за започване на преговорите за членство на Македония. Това заяви държавният глава на югозападната ни съседка Георги Иванов в рамките на реч при откриването на форума „Кран Монтана“ в Брюксел в четвъртък, предава скопският телевизионен канал A1 On.\r\n„Съюзът трябва да разбере, че процесът на разширяване не е чисто технически, а по-скоро политически и стратегически. Посланието към Съюза е да обърне повече внимание на източната и югоизточната част на Европа. Да се продължи разширяването, да се инвестира в инфраструктурата и енергийната свързаност, за да се отвори пространството. Защото само чрез солидарност можем да изградим регион и континент за сигурност, мир и просперитет“, подчерта македонският държавен глава. \r\nСпоред Иванов отлагането на разширяването на ЕС допълнително усложнява ситуацията, а застоят в евроинтеграцията, в съчетание с икономическата криза и предизвикателствата пред сигурността, са направили Балканите и Република Македония още по-уязвими на външни фактори на дестабилизация.\r\n„Първо, мигрантската и кризата със сигурността показаха колко е необходимо да си сътрудничим в областта на регионалната сигурност, за да устоим на глобалните заплахи за сигурността. Добър пример за такова сътрудничество е помощта, която получихме от няколко европейски държави в разгара на мигрантската криза. Тези държави показаха солидарност в действията си за предотвратяване на незаконната миграция. Това е пример, който Съюзът следва да следва. Второ, финансовата криза показва, че е необходимо да се свърже регионалният пазар, за да бъде конкурентоспособен на световния. В тази връзка може да ни помогне Инициативата 16 + 1, която позволява на страните от Централна, Източна и Югоизточна Европа да се свържат инфраструктурно, с което да бъде завършен европейският проект за свободното движение на хора, стоки, услуги и капитали. Но всичко това ще остане недовършено без третия елемент, а това е разширяването на съюза“, подчерта президентът при откриването на форума.\r\nВ рамките на двудневното си работно посещение в Брюксел, Иванов проведе среща с председателя на Европейския съвет, Доналд Туск, а в четвъртък следобед е предвидена и среща с вицепремиера на правителството и министър на външните работи и европейските въпроси на Кралство Белгия, Дидие Рендерс. Тереза Герова", "date": "2017.10.26", "title": "Георги Иванов, президент на Македония: Очаквам ЕС да насрочи дата за началото на преговорите за членство"}
{"url": "http://www.focus-news.net/news/2017/10/26/2450723/petar-paunov-kmet-na-kyustendil-obshtinskiyat-savet-da-poiska-informatsiya-za-finansovoto-sastoyanie-na-mbal-d-r-nikola-vasiliev.html", "text": "Трудно е с изтичането на кадри от болницата в града. Това каза пред общинските съветници кметът на Община Кюстендил Петър Паунов, предаде репортер на Радио „Фокус“ – Кюстендил. Според Паунов, няма информация за задлъжнялост или за голяма задлъжнялост на МБАЛ „Д-р Никола Василиев“, но основно проблемът е с кадровата обезпеченост. Кметът даде предложение Общинският съвет да поиска информация за финансовото състояние на болницата от страна на управителя на лечебното заведение д-р Александър Величков, който и преди се е отзовавал на покани за участие в заседания на Общинския съвет. Изказванията бяха във връзка с гласуване на докладна записка за представителност на Община Кюстендил на предстоящо извънредно Общо събрание на акционерите в болницата. Общинският съвет определи Стоян Стоилов да бъде представител на общината и да участва в извънредното Общо събрание на акционерите в болницата в Кюстендил. \r\nБеше взето решение, че представителят на Община Кюстендил ще гласува по всички точки на събранието – „Въздържал се“. Общото събрание предвижда промяна в състава на Съвета на директорите. То е насрочено за 22 ноември. Предложението на основния акционер – държавата в лицето на Министерство на здравеопазването е за освобождаване от Съвета на д-р Людмил Стоянов и д-р Иван Пипонов и избиране за нови членове на Ивелина Маринова и Цветанка Портарска. Мястото си запазва д-р Александър Величков, който ръководи лечебното заведение като изпълнителен директор. Членовете на съвета, на които няма да бъде възложено управлението, могат да получават възнаграждение в размер на две средни месечни работни заплати в лечебното заведение, но не повече от петкратния размер на минималната работна заплата.\r\nВенцеслав ИЛЧЕВ", "date": "2017.10.26", "title": "Петър Паунов, кмет на Кюстендил: Общинският съвет да поиска информация за финансовото състояние на МБАЛ „Д-р Никола Василиев“"}
{"url": "http://www.focus-news.net/news/2017/10/26/2450724/kaloyan-pargov-bsp-upravlyavashtite-se-strahuvat-da-govoryat-za-politika-i-samo-chetat-blagodarstveni-pisma.html", "text": "Управляващите се страхуват да говорят за политика и само четат благодарствени писма. Това каза председателят на ПГ на Градския съвет на БСП Калоян Паргов  по време на 42-рото заседание на Столичния общински съвет, предаде репортер на Агенция „Фокус“.\r\n„Днес протестират таксиметрови шофьори, във Владая продължават да блокират движението, в села около София протестират за възможността да могат по-бързо да достигат до централната част на града, а ние се занимаваме с дневен ред от 30 точки, който е толкова лежерен, че все едно сме дошли на почивка на Хаваите. И вчера в Комисията по транспорт всичко беше в благодарствени писма, сякаш всичко сме решили. Просто явно живеем в различни светове и това поражда нашето възмущение“, каза той.\r\nОт думите му стана ясно, че още преди една година общинските съветници са се разбрали да започнат бюджетната процедура по-рано. „А не само да бъдем функция на администрацията и да обсъждаме само доклади. Ние трябва да обърнем тази пирамида – не ние да сме функция на администрацията, а тя да бъде функция на нашите приоритети. Най-после г-жа Фандъкова обеща да работи не само в централната част на града, но и в крайните квартали. Защо тази година ударно да не ударим някой проблем на София като благоустройството например в два квартала – \"Овча купел\", \"Надежда\", \"Люлин\"… Имаме достатъчно средства в капиталовата програма, за да покажем начина на правене на политика и решаването на проблемите“, каза още Паргов.\r\nЦветилена СИМЕОНОВА", "date": "2017.10.26", "title": "Калоян Паргов, БСП: Управляващите се страхуват да говорят за политика и само четат благодарствени писма"}
{"url": "http://www.focus-news.net/news/2017/10/26/2450725/zhelyo-boychev-pg-na-bsp-za-balgariya-nastoyava-utre-da-badat-izslushani-chetirima-ministri-za-deystviyata-i-bezdeystviyata-na-institutsiite-doveli-do-zhertvite-v-burgasko.html", "text": "ПГ на „БСП за България“ настоява утре да бъдат изслушани четирима министри за действията и бездействията на институциите, довели до жертвите  в Бургаско. Това каза заместник-председателят на ПГ на „БСП за България“ Жельо Бойчев пред журналисти, предаде репортер на Агенция „Фокус“. От БСП поискаха утре да бъдат изслушани министърът на околната среда Нено Димов, на икономиката Емил Караниколов, на вътрешните работи Валентин Радев и на регионалното развитие Николай Нанков. „В този ден на национален траур, най-малкото, което можем да направим е да поискаме информация относно всички действия или бездействия на български институции, довели до загубата на живота на четирима български граждани“, каза Бойчев. Той поясни, че БСП има въпроси, на които искат отговор на утрешното заседание.\r\nДеница КИТАНОВА", "date": "2017.10.26", "title": "Жельо Бойчев: ПГ на „БСП за България“ настоява утре да бъдат изслушани четирима министри за действията и бездействията на институциите, довели до жертвите в Бургаско"}
{"url": "http://www.focus-news.net/news/2017/10/26/2450726/glavniyat-prokuror-sotir-tsatsarov-premierat-boyko-borisov-i-ministri-se-sreshtnaha-s-evrokomisarite-vera-yurova-dimitris-avramupolus-i-mariya-gabriel.html", "text": "В сградата на Министерски съвет главният прокурор Сотир Цацаров, премиерът Бойко Борисов, министърът на правосъдието Цецка Цачева и министърът на вътрешните работи Валентин Радев се срещнаха с Вера Юрова, еврокомисар по правосъдие, права на потребителите и равенство на половете, Димитрис Аврамуполус, еврокомисар по миграция, вътрешни работи и гражданство и с Мария Габриел, еврокомисар по цифровизацията. Това съобщиха от пресцентъра на Прокуратурата. На срещата присъстваше и представителят на Европейската комисия за България Огнян Златев. \r\nВ хода на разговорите беше обсъдена подготовката на България за предстоящото председателство на ЕС, създаването на Европейската прокуратура и препоръките в Доклада за Механизма за сътрудничество и оценка.", "date": "2017.10.26", "title": "Главният прокурор Сотир Цацаров, премиерът Бойко Борисов и министри се срещнаха с еврокомисарите Вера Юрова, Димитрис Аврамуполус и Мария Габриел"}
{"url": "http://www.focus-news.net/news/2017/10/26/2450727/adelina-stefanova-hram-vavedenie-bogorodichno-blagoevgrad-balgarsko-narodno-predanie-predstavya-sv-dimitar-kato-brat-bliznak-na-sv-georgi.html", "text": "Според народното поверие от Димитровден започва зимата, а от Гергьовден – лятото. Това каза за Радио „Фокус“ – Пирин Аделина Стефанова, църковен уредник в храм „Въведение Богородично“ – Благоевград. По думите ѝ не случайна е и поговорката „Георги носи лято, Димитър — зима“. Стефанова отбеляза, че според легендата Св. Димитър е покровител на зимата и студа и е по-голям брат на Св. Георги. „Той язди на червен кон, а от дългата му бяла брада се изсипват първите снежинки. Дойде ли Димитър, идва и снегът. Като предвестник на зимата и студа светецът се свързва със света на мъртвите. Затова около празника е една от най-големите Задушници“, каза още Стефанова. \r\nБългарско народно предание представя Св. Димитър като брат близнак на Св. Георги. „Приживе братята са се разделили, тръгвайки по света в различни посоки. Георги му зарекъл, че ако види от стряха кръв да капе, то значи той е умрял. След време Димитър видял една стряха да капе кръв и тръгнал към Георгиевата страна на света, заварил ламя, която била изяла Георги“, добави Стефанова. Тя допълни, че Димитър притиснал ламята и тя му дала душата на Георги. „После двамата яхнали конете и литнали към небесата. Там са си разделили годината по братски — за Св. Георги лятото, а за Св. Димитър зимата. На Димитровден се прибират ралата на сухо, редят се дървата за зимата, очакват се първите снегове. Характерни са и трите дни след Димитровден, т.нар. Миши дни. Датата 26 октомври е приета и за ден на Сливен, Видин и Айтос“, коментира Стефанова. \r\nТя посочи, че Димитровден е приет и като Ден на строителя. Празнуват всички архитекти, проектанти, строителни инженери и всички, ангажирани в сферата на строителството. Професионален празник е и на ковачите, техниците, инженери те и металурзите. „А имен ден празнуват Димитър, Димитрина, Деметра, Дима, Димо, Димка, Димчо, Димана, Драго, Драгомир, Драган, Митко, Митра, Митка, Митрана, Мита, Даниела, Даниел, Диян/а, Диан/a“, каза още Аделина Стефанова.\r\nЛивия НИНОВА", "date": "2017.10.26", "title": "Аделина Стефанова, храм „Въведение Богородично“ – Благоевград: Българско народно предание представя Св. Димитър като брат близнак на Св. Георги"}
{"url": "http://www.focus-news.net/news/2017/10/26/2450728/dha-antidampingovo-razsledvane-v-sasht-sreshtu-7-darzhavi-sred-tyah-e-i-turtsiya.html", "text": "Министерството на търговията на САЩ започна антидопингово разследване на 7 държави, сред които и Турция, за вноса от тях на стомана, предаде информационната агенция Догу хабер ажансъ (ДХА). Поводът е извършените в САЩ продажби под действителната стойност на внасяна стомана от Италия, Корея, Южна Африка, Испания, Украйна, Великобритания и Турция. Целта е да се установят кои са точно производителите и износителите на стомана на дъмпингови цени. Конкретно за Турция през 2016 година този дъмпингов износ на стомана за САЩ е в размер на 41.4 млн. долара. Окончателните резултати от разселването ще бъдат оповестени на 9 януари 2018 година, посочва още ДХА. Георги Димов", "date": "2017.10.26", "title": "ДХА: Антидъмпингово разследване в САЩ срещу 7 държави – сред тях е и Турция"}
{"url": "http://www.focus-news.net/news/2017/10/26/2450729/borislav-inchev-kmet-na-rayon-yuzhen-v-plovdiv-do-kraya-na-sedmitsata-bul-komatevsko-shose-shte-bade-pusnat-za-dvizhenie-ako-nyama-novi-dazhdove.html", "text": "До края на седмицата бул. „Коматевско шосе“ в Пловдив ще бъде пуснат за движение, ако няма нови дъждове. Това каза за Радио „Фокус“ – Пловдив кметът на район „Южен“ Борислав Инчев. По думите му обещанието пътната артерия да бъде пусната за движение днес няма да се изпълни заради валежите от последните дни, които не позволиха полагането на асфалт. „Към днешна дата е положен асфалт в отсечката от „Остромила“ непосредствено до „Коматево“ – това е ул. „Бадемите“. Останало е да бъде положен асфалт в участъка между ул. „Бадемите“ и ул. „Лозарска“. В края на днешния ден или утре сутрин на място ще отиде лаборатория, която да вземе проби от този участък. Ако пробите покажат, че теренът е изсъхнал и стабилизиран, ще се премине към полагането на асфалт. Това означава, че ако времето е добро, до края на съботния ден ще има положен асфалт и в този последен участък от бул. „Коматевско шосе“, след което колите ще могат да преминават и през него“, обясни Инчев. По думите му, около 200 метра е дължината на последния участък за асфалтиране, който до края на седмицата трябва да бъде пуснат за движение. Единствената пречка, която може да възникне са обилни дъждове, с оглед на това, че се търси качество и не се полага асфалт при валежи, обясни Инчев. \r\n„Да не бъдем черногледи и да не гледаме назад. Все пак обещаният краен срок – 26 октомври щеше да се спази, ако нямаше обилни дъждове. Ако въобще може да се говори за удължаване на срока за пускане на „Коматевско шосе“, то става въпрос реално за два дни, стига времето да го позволява“, коментира Борислав Инчев във връзка с недоволството на жителите на кв. „Коматево“.\r\nЦялостната реконструкция на булеварда се финансира със средства от 30-милионния заем, изтеглен от Европейската банка за възстановяване и развитие. Ремонтът включва подмяна на ВиК мрежата, изграждане на ново осветление и газификация, както и джобове за спирките. Старата паважна настилка се заменя с нов асфалт.\r\nТони МИХАЙЛОВ", "date": "2017.10.26", "title": "Борислав Инчев, кмет на район „Южен“ в Пловдив: До края на седмицата бул. „Коматевско шосе“ ще бъде пуснат за движение, ако няма нови дъждове"}
{"url": "http://www.focus-news.net/news/2017/10/26/2450730/kaloyan-pargov-bsp-ne-e-kasno-da-badat-razgledani-iskaniyata-na-protestirashtite-taksimetrovi-shofyori.html", "text": "Не е късно да бъдат разгледани исканията на протестиращите таксиметрови шофьори. Това каза председателят на ПГ на Градския съвет на БСП Калоян Паргов във връзка с исканията на шофьорите на таксита за промяна в патентния данък, предаде репортер на Агенция „Фокус“. „Помолих таксиметровите шофьори, които казват, че таксата от 850 лв. ги вкарва в сивия сектор, да направим една разбивка, която ще обсъдим с народни представители от Комисията по транспорт, за да видим дали е справедливо тяхното искане. Те твърдят, че имат и други такси и финансови задължения и накрая това, което им остава като разполагаем доход, не е достатъчно и че този данък е по-голям, отколкото те могат да понесат. Разбира се, Общинският съвет може да направи и друго за тях – трябва да има фиксиран брой на таксиметровите автомобили в София, за които да се предвидят стоянки или други благоустройствени за тях въпроси като това къде могат да отидат до тоалетна“, каза Паргов и уточни, че сега е моментът да се изяснят всички тези въпроси, тъй като предстои да започне обсъждането на бюджетната процедура.\r\n„Когато говори г-жа Йорданова трябва да каже в кое си качество говори – дали в качеството й на синдикален лидери или в качеството й на председател на комисията от управляващата партия. Защото това раздвояване при нея е малко странно – в нея говори и синдикалистът, и управляващият. Аз я разбирам, защото не е лесно човек да има такъв вътрешен сблъсък. За нейните колеги от КНСБ не е късно да протестират в петък, а за таксиметровите шофьори било късно“, каза още той.\r\nЦветилена СИМЕОНОВА", "date": "2017.10.26", "title": "Калоян Паргов, БСП: Не е късно да бъдат разгледани исканията на протестиращите таксиметрови шофьори"}
{"url": "http://www.focus-news.net/news/2017/10/26/2450731/burgas-boksyorat-ivan-atanasov-specheli-medal-ot-evropeyskoto-parvenstvo-za-mladezhi-koeto-se-provede-vav-frantsiya.html", "text": "Бургаският боксьор Иван Атанасов спечели медал от Европейското първенство за младежи, след като спечели на четвъртфинал в категория до 64 килограма срещу опонента си от Франция Викторие Мони. Това съобщиха от пресцентъра на Община Бургас. Спортист №1 на Бургас за 2016 година, който е възпитаник на Спортното училище „Юрий Гагарин“, ще има за съперник в следващата фаза представителя на домакините от Турция Тугрулхан Ердемир. Този полуфинален сблъсък е на 27 октомври, петък.\r\nПри нов успех, Иван Атанасов ще има шанса да спори за титлата европейски шампион за младежи за 2017 година.\r\n„Подготвен е отлично. Показателни са досегашните му резултати. Бургас вече си има медалист, но вярвам, че няма да свърши дотук на това изключително силно първенство. Оптимист съм“, заяви личният треньор на Иван Атанасов в клуб „Победа Черноморец“ Радослав Суслеков.", "date": "2017.10.26", "title": "Бургас: Боксьорът Иван Атанасов спечели медал от Европейското първенство за младежи, което се проведе във Франция"}
{"url": "http://www.focus-news.net/news/2017/10/26/2450732/afp-ep-vrachi-prestizhnata-nagrada-saharov-na-venetsuelskata-opozitsiya.html", "text": "Демократичната опозиция на Венецуела спечели престижната награда „Сахаров\", която Европейският парламент присъжда ежегодно от 1988 г. насам за свободата на мисълта и защитата на човешките права, предава AFP.\r\nНаградата бе връчена на Национално събрание на Венецуела, доминирано от опозиционни партии, за подкрепата му на движението срещу президента Николас Мадуро. Тереза Герова", "date": "2017.10.26", "title": "AFP: ЕП връчи престижната награда „Сахаров“ на венецуелската опозиция"}
{"url": "http://www.focus-news.net/news/2017/10/26/2450733/manol-genov-bsp-prizovavame-ministerstvo-na-ikonomikata-za-zakonodatelni-promeni-svarzani-s-klasifikatsiyata-na-potentsialno-opasnite-yazoviri.html", "text": "Призоваваме Министерство на икономиката за законодателни промени, свързани с класификацията на потенциално опасните язовири. Това каза народният представител от ПГ на „БСП за България“ Манол Генов пред журналисти, предаде репортер на Агенция „Фокус“. Според Генов трябва да се направят промени в Закона за водите и наредбите, които използва Държавната агенция за метрологичен и технически надзор (ДАМТН), за да се  направи тази  класификация. „Един от наболелите въпроси в момента наистина е свързан с ДАМТН, тъй като има пропуск в законодателството. Имаме класификация на язовирите като потенциални и опасни“, каза Генов. Той поясни, че става въпрос за тези, които са над 50 хил. кубика. „В случая с Бургас имаме 7 язовира, представляващи каскада“, отбеляза Генов. Той обясни, че всеки от язовирите самостоятелно не представлява потенциална опасност, но при интензивни валежи за няколко денонощия, може нещо да се случи.\r\nСпоред колегата му Атанас Костадинов от БСП  липсва  координация между институциите и тя се оказва фатална. „Това е порок, който от много години е факт за българската държава, но потърпевши са гражданите“, коментира Костадинов. „Нашето настояване е проследявайки целия механизъм на обвързана компетентност на поне четири институции да покажем истината по въпроса и да се вземат мерки, които да не поставят България в ситуация, в която все едно се намираме в Средновековието“, допълни Костадинов. \r\nДеница КИТАНОВА", "date": "2017.10.26", "title": "Манол Генов, БСП: Призоваваме Министерство на икономиката за законодателни промени, свързани с класификацията на потенциално опасните язовири"}
{"url": "http://www.focus-news.net/news/2017/10/26/2450734/veliko-tarnovo-politsiyata-v-gorna-oryahovitsa-izze-nad-12-000-kasa-tsigari-bez-aktsizen-banderol.html", "text": "Полицията в Горна Оряховица иззе над 12 000 къса цигари без акцизен бандерол, съобщиха от Областната дирекция на МВР – Велико Търново. Вчера при извършена проверка на три гаражни клетки в града, ползвани от 36-годишен мъж, са установени и иззети 12 206 къса цигари от различни марки. В.А. е задържан за срок до 24 часа по ЗМВР. По случая е започнато бързо производство.", "date": "2017.10.26", "title": "Велико Търново: Полицията в Горна Оряховица иззе над 12 000 къса цигари без акцизен бандерол"}
{"url": "http://www.focus-news.net/news/2017/10/26/2450735/obshtina-blagoevgrad-100-domakinstva-imat-vazmozhnost-da-poluchat-komposteri-za-domashna-upotreba.html", "text": "100 домакинства от Благоевград имат възможност да получат компостери за домашна употреба. Инициативата се организира от Сдружение на Югозападните общини, с подкрепата на Общината Благоевград, и ще се проведе на 3 ноември от 14:00 часа в зала 5 в сградата на Общината. Това съобщиха от пресцентъра на Община Благоевград. Желаещите да получат компостер за домашна употреба е необходимо да отговаряте само на едно условие  - да бъдете с постоянен адрес в общината.\r\nНа всеки получил компостер, ще бъде предоставен и приемо-предавателен протокол, в който описва адреса, на който ще използва компостера и декларира, че ще го използва по предназначение за срок от 5 години.\r\nПредоставянето на компостерите е част от дейностите по проект „Компостирай – насочени към природосъобразния начин на живот“, финансиран по Програмата за трансгранично сътрудничество България – Македония. Още за проекта, може да разгледате и на прoектния сайт - www.composting-home.eu", "date": "2017.10.26", "title": "Община Благоевград: 100 домакинства имат възможност да получат компостери за домашна употреба"}
{"url": "http://www.focus-news.net/news/2017/10/26/2450736/zam-ministar-atanaska-nikolova-zaminava-za-burgas-vav-vrazka-s-preodolyavane-na-shtetite-sled-navodnenieto-v-oblastta.html", "text": "Зам.-министърът на околната среда и водите Атанаска Николова заминава за Бургас във връзка с преодоляване на щетите след наводнението в областта. Това съобщиха от пресцентъра на Министерството на околната среда и водите.", "date": "2017.10.26", "title": "Зам.-министър Атанаска Николова заминава за Бургас във връзка с преодоляване на щетите след наводнението в областта"}
{"url": "http://www.focus-news.net/news/2017/10/26/2450737/zhelyo-boychev-bsp-shte-se-zapoznaem-sas-zakonoproekta-na-dps-za-bankovata-nesastoyatelnost-i-shte-izrabotim-pozitsiya-na-parlamentarnata-grupa.html", "text": "Ще се запознаем със законопроекта на ДПС за банковата несъстоятелност и ще изработим позиция на парламентарната група. Това каза заместник-председателят на  ПГ на „БСП за България“ Жельо Бойчев пред журналисти във връзка със Закона за банковата несъстоятелност на ДПС, провокиран от фалита на КТБ, предаде репортер на Агенция „Фокус“. „Не сме народни представители от ДПС, не сме участвали в изготвянето на този законопоект. Ще се запознаем с него и ще изработим позиция на парламентарната група“, каза Бойчев. По думите му КТБ е тема, която се „дъвчe“ вече няколко години. „Това е най-голямото преразпределяне на икономическо богатство след Прехода и е свързано с поредица от престъпления. И самото създаване на КТБ и самият фалит на банката“, коментира заместник-председателят на ПГ на „БСП за България“. Попитан дали е възможно да се възстановят средствата на вложителите, той изрази надежда по-голяма част от активите да бъдат осребрени и да влязат във фонда за несъстоятелност. „За съжаление дори и първоначалният малък прогнозен процент не се изпълнява. Ние в момента сме поне на 10 %“, допълни Бойчев.\r\nДеница КИТАНОВА", "date": "2017.10.26", "title": "Жельо Бойчев, БСП: Ще се запознаем със законопроекта на ДПС за банковата несъстоятелност и ще изработим позиция на парламентарната група"}
{"url": "http://www.focus-news.net/news/2017/10/26/2450738/afp-karles-puchdemon-predupredi-che-krizata-v-kataluniya-shte-eskalira-ako-ispanskite-tsentralni-vlasti-poemat-kontrol-nad-oblastta.html", "text": "Каталунският лидер Карлес Пучдемон предупреди, че кризата около референдума за независимост на областта ще ескалира, ако Испания изпълни плановете си да наложи своята власт над региона, предава  AFP.\r\n„Разрешаването на това, което бе определено от правителството като извънредно сериозна ситуация, ще създаде дори още по-сериозна извънредна ситуация, чрез отнемането на каталунската политическа автономия“, пише в писмо на Пучдемон до Сената, който в петък, 27 октомври, ще одобри мерките за суспендиране на каталунските автономни правомощия.  Виктор Турмаков", "date": "2017.10.26", "title": "AFP: Карлес Пучдемон предупреди, че кризата в Каталуния ще ескалира, ако испанските централни власти поемат контрол над областта"}
{"url": "http://www.focus-news.net/news/2017/10/26/2450739/burgas-vazstanoveno-e-dvizhenieto-po-pat-iii-7907-polski-izvor-bratovo.html", "text": "Възстановено е движението по път III-7907 Полски извор – Братово. Това съобщиха от пресцентъра на Агенция \"Пътна инфраструктура\".", "date": "2017.10.26", "title": "Бургас: Възстановено е движението по път III-7907 Полски извор – Братово"}
{"url": "http://www.focus-news.net/news/2017/10/26/2450740/el-pais-karles-puchdemon-i-negoviyat-politicheski-ekip-sa-proveli-seriya-sreshti-za-saglasuvane-na-pozitsiyata-v-spora-s-madrid.html", "text": "Каталунският лидер Карлс Пучдемон и неговият политически екип са провели седемчасов маратон от срещи с регионалните депутати и ръководителите на гражданските организации, за да се опитат да съгласуват обща позиция по мерките, които да бъдат предприети в спора с Мадрид, отбелязва испанският национален ежедневник El Pais.\r\nДългата поредица от срещи започна в 21 часа (местно време) в сряда и приключи два часа след полунощ. Официални коментари обаче не последваха - нито един от лидерите, участвали в срещата, не изрази готовност да направи публични изявления, коментират от редакцията.\r\nПо-късно в четвъртък регионалният парламент в Барселона се събира на ключово заседание, на което да обсъди следващите стъпки, които да бъдат предприети в спора с централното правителство. Същевременно в Мадрид е в ход подготовката на гласуването в Сената за суспендиране на автономните правомощия на региона, насрочено за петък, 27 октомври. Тереза Герова", "date": "2017.10.26", "title": "El Pais: Карлес Пучдемон и неговият политически екип са провели серия срещи за съгласуване на позицията в спора с Мадрид"}
{"url": "http://www.focus-news.net/news/2017/10/26/2450741/vidin-40-dni-ot-konchinata-na-mitropolit-dometian-se-navarshvat-na-27-oktomvri.html", "text": "40 дни от кончината на Видинския митрополит Дометиан се навършват на 27 октомври. По този повод в митрополитската катедрала „Св. Николай Мирликийски” във Видин ще бъде отслужена Заупокойна св. Литургия, предаде репортер на Агенция „Фокус”. Литургията ще бъде оглавена от Негово Високопреосвещенство Врачанския митрополит Григорий, наместник на овдовелия епархийски престол. Начало на св. Литургия е 09.00 часа. След това, около 10.00 часа, ще бъде отслужена панихида на гроба на митрополит Дометиан. \r\nНикола ПЕТКОВ", "date": "2017.10.26", "title": "Видин: 40 дни от кончината на митрополит Дометиан се навършват на 27 октомври"}
{"url": "http://www.focus-news.net/news/2017/10/26/2450742/yordan-yordanov-kmet-na-dobrich-pozitsiyata-mi-kato-grazhdanin-i-kato-kmet-e-da-sledvame-volyata-na-tezi-hora-koito-zhiveyat-v-dobrudzha.html", "text": "Позицията ми като гражданин и като кмет е да следваме волята на тези хора, които живеят в Добруджа. Това заяви кметът на Добрич Йордан Йорданов по повод започналите в региона на Генерал Тошево протести срещу инвестиционното намерение на фирма да добива шистов газ в тази община, предаде кореспондентът на Радио „Фокус” – Варна. „Ние сме в сърцето на златна Добруджа. Винаги съм казвал и аз, и моят екип, че е нужно да бъдем до хората и да се вслушваме в техния глас. Това, което е много важно в момента, ще има позиции за, ще има позиции против, всеки ще представи своите аргументи. Вече започнаха и публичните обсъждания. Моето мнение е, че заинтересованите страни в случая трябва да се вслушват в исканията на хората. Общата цел е благополучието и развитието на нашия район“, посочи Йордан Йорданов. \r\nОще по време на първия протест беше представена декларация, която обединява хора от различни партии, НПО. Тя бе подкрепена и от природозащитници. Всички се обединиха в защита на природата на Добруджа и поминъка на хората в този регион. Кметът на Добрич Йордан Йорданов коментира протестните декларации с думите: „Като че ли някой се опитва да яхне определена протестна вълна. Аз малко се въздържам от тези декларации, защото хората са свикнали „да гледат този филм, този сериал“, многократно е игран, многократно някой яхва вълната някъде. Обаче вълната е висока само за части от действието, в другия момент вълната е обратно, надолу. Нека е ясно, аз не искам да яхвам някаква вълна или да се използва по някакъв начин този протест. Нека е ясно, че позицията ми като гражданин и като кмет е да следваме волята на тези хора, които живеят там. Декларациите са малко пресилени според мен, позицията на хората е най-важна“. \r\nЖулиета НИКОЛОВА", "date": "2017.10.26", "title": "Йордан Йорданов, кмет на Добрич: Позицията ми като гражданин и като кмет е да следваме волята на тези хора, които живеят в Добруджа"}
{"url": "http://www.focus-news.net/news/2017/10/26/2450743/ria-novosti-irakskoto-pravitelstvo-bi-bilo-saglasno-edinstveno-na-otmyana-na-rezultatite-ot-referenduma-v-irakski-kyurdistan-a-ne-na-zamrazyavaneto-im.html", "text": "Иракският министър-председател Хайдер ал Абади заяви, че правителството на страната е съгласно единствено на анулиране на резултатите от референдума за независимост на Иракски Кюрдистан, а не на тяхното замразяване, предава РИА Новости. \r\nПо данни на пресслужбата на министър-председателя Ал Абади е заявил това по време на срещата си в Техеран с иранския вицепрезидент Исхак Джихангири. \r\n„Няма да приемем нищо друго освен отмяната на резултатите от референдума и съблюдаването на конституцията“, заяви Ал Абади. \r\nВ сряда регионалното правителство на Иракски Кюрдистан предложи на централните власти на Ирак диалог в замяна на готовност резултатите от референдума за независимост да бъдат замразени. В официално негово заявление се отбелязва, че атаките и конфронтацията между иракските войски и кюрдската Пешмерга, започнали на 16 октомври, са нанесли щети на двете страни и могат да доведат до непрестанно кръвопролитие. Агенция „Фокус“ припомня,  че конфликтът между Багдад и Иракски Кюрдистан се изостри, след като на 25 септември 2017 г. кюрдите проведоха референдум за независимост, който не бе признат от Ирак. В средата на октомври иракските сили за сигурност започнаха операция за завръщането на контрола над териториите на страната, заети от кюрдските въоръжени части Пешмерга.  Виктор Турмаков", "date": "2017.10.26", "title": "РИА Новости: Иракското правителство би било съгласно единствено на отмяна на резултатите от референдума в Иракски Кюрдистан, а не на замразяването им"}
{"url": "http://www.focus-news.net/news/2017/10/26/2450744/georgi-svilenski-bsp-priemaneto-na-promenite-v-zakona-za-dvizhenie-po-patishtata-za-dva-mesetsa-shte-donese-shteti-za-mvr-v-razmer-na-5-mln-635-hil-lv-bez-dds.html", "text": "Приемането на промените в Закона за движение по пътищата  за два месеца ще донесе щети за МВР в размер на 5 млн. 635 хил. лв. без ДДС. Това каза заместник-председателят на ПГ на „БСП за България“ Георги Свиленски по време на обсъжданията на Закона за движение по пътищата, предаде репортер на Агенция „Фокус“. Според Свиленски е красноречиво становището на МВР. Депутатът подчерта, че то е подписано от заместник-министър Красимир Ципов, не от представител на БСП. Свиленски обясни, че ще се стигне до такава щета, заради законопроекта, чрез който се  въвежда така наречения единен стикер за преглед на техническа годност.  По думите му МВР трябва да смени всички поръчани до момента над 500 хил. стикера и тези 1 млн. и 200, които също са произведени. Свиленски обясни, че тези стикери трябва да бъдат бракувани. „По самия законопроект. В комисия задодох въпроса кой написа този законопроект, защо го внасят народни представители, но кой написа този законопроект, кой чиновник от Министерство на транспорта си слага подписа под този законопроект, не разбрах. Обяснимо е, че няма да получим отговори в тази зала, защото когато има притеснителни неща, няма отговорен човек, който да си сложи подписа от администрацията. Затова го предлагат колеги народни представители. Твърди се че той е много важен, че са изпуснати всякакви срокове и че се транспонират европейски директиви“, каза той и отбеляза, че промените не касаят само европейски директиви.\r\nДеница КИТАНОВА", "date": "2017.10.26", "title": "Георги Свиленски, БСП: Приемането на промените в Закона за движение по пътищата  за два месеца ще донесе щети за МВР в размер на 5 млн. 635 хил. лв. без ДДС"}
{"url": "http://www.focus-news.net/news/2017/10/26/2450745/natsionalniyat-savet-za-tristranno-satrudnichestvo-shte-provede-zasedanie-na-27-oktomvri.html", "text": "Националният съвет за тристранно сътрудничество (НСТС) ще проведе заседание утре, 27 октомври, от 11 ч. в сградата на Министерския съвет. Това съобщиха от правителствената информационна служба. В дневния ред е предвидено социално-икономическите партньори да разгледат три проекта на закони – за държавния бюджет на Република България за 2018 г., за бюджета на Държавното обществено осигуряване за 2018 г. и за бюджета на Националната здравноосигурителна каса за 2018 г., както и законопроект за изменение и допълнение на Закона за ДДС.\r\nЩе бъдат обсъдени и проектът на закон за изменение на Кодекса за социално осигуряване, внесен от народни представители, както и предложението на КТ „Подкрепа“ за законодателна промяна в КСО, относно редакцията на чл. 54б, ал. 3.\r\nНСТС ще разгледа и предложение на АИКБ, БСК, БТПП и КРИБ за отмяна на допълнителното трудово възнаграждение за придобит трудов стаж и професионален опит и проект на ПМС за изменение на Наредбата на структурата и организацията на работната заплата.", "date": "2017.10.26", "title": "Националният съвет за тристранно сътрудничество ще проведе заседание на 27 октомври"}
{"url": "http://www.focus-news.net/news/2017/10/26/2450746/ep-preskonferentsiyata-na-evrodeputati-ot-komisiyata-po-regionalno-razvitie-na-ep-shte-se-provede-na-30-oktomvri-2017-godina.html", "text": "На 30 октомври 2017 г. от 15:30 ч. в Дома на Европа в София ще се състои пресконференция на членове на Европейския парламент от Комисията по регионално развитие, г-н Томислав Дончев, заместник министър-председател, и г-жа Лиляна Павлова, министър за Българското Председателство на Съвета на ЕС 2018, на която ще бъдат обобщени резултатите от официалното посещение на евродепутатите, предаде Информационното бюро на Европейския парламент в България .\r\nЧленовете на Европейския парламент от Комисията по регионално развитие г-жа Искра Михайлова (АЛДЕ, България), г-н Станислав Полчак (ЕНП, Чехия), г-н Йоахим Целер (ЕНП, Германия), г-жа Констанце Крел (С&Д, Германия), г-н Йенс Нилсон (С&Д, Швеция), г-н Матейс ван Милтенбьорг (АЛДЕ, Холандия), г-н Юнус Омаржи (ЕОЛ/СЗЛ, Франция), г-н Андрей Новаков (ЕНП, България) и г-н Ангел Джамбазки (ЕКР, България) са на официална визита в България. \r\nРаботната им програмата включва срещи с министър-председателя на Република България, г-н Бойко Борисов, заместник министър-председателя г-н Томислав Дончев, кмета на София г-жа Йордана Фандкъкова, дискусия с Националното сдружение на общините в България, министри, заместник-министри и управляващи органи на оперативните програми, както и посещение на различни проекти, финансирани от оперативните програми за регионално развитие. \r\nЦелта на работното посещение е да бъдат обсъдени приоритетите на българското председателство на Съвета в сферата на регионалните политики, бъдещето на кохезионната политика след 2020 г., както и да се обменят добри практики за управлението на проекти, финансирани от оперативните програми за регионално развитие. Допълнителна информация: \r\nПресконференцията ще се състои на 30 октомври 2017 г. от 15:30 ч. в Дома на Европа в София, ул. „Г. С. Раковски“ 124, след дискусията на делегацията от ЕП с Националното сдружение на общините в България, министри, заместник-министри и управляващи органи на оперативните програми.", "date": "2017.10.26", "title": "ЕП: Пресконференцията на евродепутати от Комисията по регионално развитие на ЕП ще се проведе на 30 октомври 2017 година"}
{"url": "http://www.focus-news.net/news/2017/10/26/2450747/halil-letifov-dps-nyama-da-podkrepim-promenite-za-zakona-za-dvizhenie-po-patishtata-zashtoto-za-poreden-pat-se-pravyat-na-parche.html", "text": "Няма да подкрепим този законопроект. Това каза от парламентарната трибуна зам.-председателят на ПГ на ДПС Халил Летифов по време на първото четене на промените в Закона за движение по пътищата, предаде репортер на Агенция „Фокус“. „Промените са важни и смислени, но ненавременни. За пореден път промените в Закона за движение по пътищата се правят на парче. За 70 и не помня кой път се променя закона, докато ние очакваме новия такъв. Защо една толкова важна промяна, която касае половината техническо законодателство, свързано с автомобилите, се внася от народни представители, а не от МС“, коментира той и попита какво правят с колоездачите. „Половината от колелетата, които се продават, не отговарят на изискванията и са опасни участници. Властта безхаберства с един толкова важен закон. Няма я тази превенция против жертвите по пътищата. Липсва превенция и отговорно отношения. Явно стиковането в тази власт с тези националистически елементи са ви замъглили ума и не действате адекватно. Време е да се промени конструкцията на тази власт, за да се влезе в час“, каза още Летифов. \r\nСтанислав Иванов от ГЕРБ заяви в своя реплика, че благодарение на това, че разделят Закона за движение по пътищата на три отделни законопроекта, вече няма да се налага толкова често промяната му. „По този начин опозицията няма да ни обвинява, че променяме много често този закон. Велосипедите не са МПС и затова не могат да попаднат в обхвата на годишните технически прегледи. Ако бъде монтиран двигател на едно колело, тогава вече се задължава да минава годишен технически преглед“, обясни Иванов. \r\nЛюба АЛЕКСИЕВА", "date": "2017.10.26", "title": "Халил Летифов, ДПС: Няма да подкрепим промените за Закона за движение по пътищата, защото за пореден път се правят на парче"}
{"url": "http://www.focus-news.net/news/2017/10/26/2450748/vitsepremierat-valeri-simeonov-nyama-konkreten-vinoven-za-bedstvieto-v-burgasko.html", "text": "Няма конкретен виновен за бедствието в Бургаско. Това каза пред журналисти в Пловдив вицепремиерът Валери Симеонов, предаде репортер на Радио „Фокус” - Пловдив. „Когато природата се разгневи и удари всички, ние сме като мравки пред нея. За съжаление това е станало и в Бургас”, допълни Симеонов. Вицепремиерът каза още, че снощи е бил лично там и е обиколил засегнатите места. Според него реалностите са, че изключително много са били валежите в засегнатия район, който е равнинен. „Основният голям язовир, който би подложил на риск няколко села е, „Трояново”, посочи Симеонов. По думите му няма проблеми по стената на този язовир. Но той е бил препълнен, защото е паднало голямо количество вода и е започнал да прелива. Трагедията е, че има четирима загинали мои съграждани”, каза още Симеонов. Въпреки това той призова хората да имат по-мащабен поглед към тази трагедия и припомни силата на природните стихии преди месец в САЩ и в Германия през миналата година. „От природата няма по-страшна сила и за съжаление не можем да гарантираме, че това няма да се повтори където и да е”, каза още Валери Симеонов.\r\nЦветана ТОНЧЕВА", "date": "2017.10.26", "title": "Вицепремиерът Валери Симеонов: Няма конкретен виновен за бедствието в Бургаско"}
{"url": "http://www.focus-news.net/news/2017/10/26/2450749/sofiya-panihida-po-povod-40-dni-ot-konchinata-na-vidinskiya-mitropolit-dometian-shte-bade-otsluzhena-v-ruskata-tsarkva.html", "text": "40 дни от кончината на Видинския митрополит Дометиан се навършват на 27 октомври. По този повод в храм „Св. Николай Мирликийски” в град София (Руската църква) ще бъде отслужена панихида, предаде репортер на Агенция „Фокус”. Началото е от 18.00 часа.  \r\nНикола ПЕТКОВ", "date": "2017.10.26", "title": "София: Панихида по повод 40 дни от кончината на Видинския митрополит Дометиан ще бъде отслужена в Руската църква"}
{"url": "http://www.focus-news.net/news/2017/10/26/2450750/vss-prihodite-po-byudzheta-na-sadebnata-vlast-kam-31-avgust-sa-6114-ot-predvidenite-i-vazlizat-na-76425-mln-lv.html", "text": "Пленумът на Висшия съдебен съвет (ВСС) прие информация за изпълнението на бюджета на съдебната власт към 31 август 2017 г. Тя показва изпълнение на приходите по бюджета на съдебната власт в рамките на 61,14% от предвидените, или 76,425 млн. лв. Това съобщиха от ВСС. Изпълнението на разходите е 62,84% от годишните разчети, които представляват 364,264 млн. лв.\r\nВ структурата на приходите най-голям дял заемат постъпленията от субсидия – 72,56%, следвани от съдилищата с 24,93% и от НАП – 2,31%. Ръст от 4,79% спрямо миналата година бележат приходите от дейността на органите на съдебната власт, които възлизат на 76,425 млн. лв. Основната част от тях са получени от съдебни такси – 66,932 млн. лв.\r\nПо отношение структурата на разходите най-голям дял – 90,2% от общите разходи към 31 август 2017 г. представляват разходите за персонал (заплати и възнаграждения, други възнаграждения и плащания за персонала и осигурителни вноски в общ размер 328,375 млн. лв.). Изпълнението на разходите за заплати /62,84%/ и социални осигуровки /63,72%/ е в рамките на средният процент на изпълнение за периода, който е 66,7%.\r\nИзпълнението на утвърдения план на средствата за издръжка за 8-те месеца е 37,237 млн. лв., което означава 53,56% изпълнение. Ниско е изпълнението на капиталовите разходи за периода – 14,746 млн. лв., които представляват 14,17% от приетия план. То се дължи на изместване на голяма част от тях в последното тримесечие на годината, поради технологични и процедурни фактори.\r\nДанните сочат обща заета численост в съдебната система 14 208 щатни бройки, от които 4 259 магистрати, 202 държавни съдебни изпълнители, 199 съдии по вписванията и 9 548 съдебни служители. Незаети са 794 щатни бройки, от които 495 щатни бройки за магистрати.\r\nПо органи на съдебната власт разходите на ВАС възлизат на стойност 9,080 млн. лв. и бележат 62,77 % изпълнение на плана от общите разходи; ВКС отчита изпълнение от 56,65 % изпълнение на плана от общите разходи или 10,598 млн. лв.; за Прокуратурата на Република България изпълнението е 62,17% от плана на общите разходи или 137,811 млн. лв.; а ВСС реализира 12,299 млн. лв. разходи или 53,15% изпълнение на плана. Националният институт на правосъдието отчита изпълнение от 56,67% на плана на общите разходи, които представляват 2,289 млн. лв.; на Инспектората към ВСС – 56,87 % или 3,510 млн. лв.; за съдилищата общият размер на разходите е 188,676 млн. лв., които са 65,77% изпълнение на плана на общите разходи.", "date": "2017.10.26", "title": "ВСС: Приходите по бюджета на съдебната власт към 31 август са 61,14% от предвидените и възлизат на 76,425 млн. лв."}
{"url": "http://www.focus-news.net/news/2017/10/26/2450751/pregled-na-mezhdunarodnite-novini-do-13-chasa-agentsiya-fokus.html", "text": "НАТО разгневи Русия, обвинявайки Москва, че умишлено е подвела Запада за броя на задействаните в ученията „Запад 2017“ военнослужещи.\r\nАлиансът има намерение да повдигне официално въпроса в рамките на срещата на Съвета НАТО-Русия, която ще се проведе в четвъртък, 26 октомври, потвърдиха за изданието източници от кръговете на западния отбранителен съюз. „Много ясно ще кажем какво мислим за такова поведение\", увери събеседникът на редакцията.\r\nПо официални данни на Москва, в маневрите „Запад 2017“, проведени миналия септември на територията на Беларус и Руската федерация, са участвали 12,7 хил. военнослужещи – малко под допустимата граница от 13 хил. Според вътрешното преброяване на НАТО в ученията са били задействани „няколко десетки хиляди войници\". Данните са събрани на база сателитни изображения.\r\nВоенните учения „Запад 2017“ се проведоха в периода 14-20 септември на територията на Беларус и в три области на Руската федерация. „Северните\" - Беларус и Русия, се противопоставиха на агресията на „Западните\" - измислените страни Весбария, Лубения и Вейшнория, които са „заинтересовани от дестабилизацията на обстановката\". Това бе сценарият, по който се проведоха  септемврийските учения, обявен от министерствата на отбраната в Минск и Москва. Весбария и Лубения се намират в Балтийския регион, включващ Сувалкския коридор, водещ от Беларус към Калининград. Вешнория е разположена на територията на Гронденската област в Северозападен Беларус. \r\nНезависими експерти отбелязаха, че военните на двете страни планират да отработят сценарий за противодействие не само на заплахата, произтичаща от страните от НАТО, но и от западната част на Беларус, където живеят т.нар. беларуски поляци. Същевременно официално бе обявено, че при разработването на плана на ученията е бил въведен „условен противник, който няма отношение към конкретен регион\". \r\n*** Няколко часа след решението на съда в Истанбул за освобождаване под гаранция, германският защитник на човешките права Петер Щойтнер излезе от затвора в Силиври. \r\n„Повече от облекчени сме. Много сме благодарни на всички, които ни подкрепяха, по правов и дипломатически път\", заяви Щойтнер след освобождаването си.\r\nСлед повече от три месеца пробация съдията разпореди освобождаване от центъра за задържане в разположения на около 80 километра от Истанбул град. Шведският правозащитник Али Гавари също бе освободен.\r\nВ сряда прокуратурата поиска освобождаването на Щойтнер и шестима други обвиняеми. Те бяха изпратени обрано в Силибри, за да опаковат багажа си. Още не е ясно кога Щойтнер ще кацне в родния си град Берлин, но увери, че иска това да се случи възможно най-бързо.  Първият полет от Истанбул за федералната германска столица каца на летище „Тегел“ в 9.35 часа (местно време), показва справка на редакцията.\r\nПроцесът срещу останалите задържани активисти ще продължи на 22 ноември. \r\nПетер Щойтнер и още няколко други активисти на „Амнести Интернешънъл” бяха задържани през месец юли в Турция. Арестът им доведе до ново изостряне на отношенията между Берлин и Анкара, което провокира германското правителство да заговори за преориентация на политиката спрямо Турция. Набелязани бяха мерки, които да покажат на Ердоган, че е прекрачил „червената линия\".\r\nПрокуратурата в Турция обвини Щойтнер и още други десет души в „членство във въоръжена терористична организация\" или „подкрепа за въоръжени терористични организации\". От обвинителния акт обаче не става ясно за коя групировка става въпрос. \r\n*** Каталунският лидер Карлес Пучдемон предупреди, че кризата около референдума за независимост на областта ще ескалира, ако Испания изпълни плановете си да наложи своята власт над региона.\r\n„Разрешаването на това, което бе определено от правителството като извънредно сериозна ситуация, ще създаде дори още по-сериозна извънредна ситуация, чрез отнемането на каталунската политическа автономия“, пише в писмо на Пучдемон до Сената, който в петък, 27 октомври, ще одобри мерките за суспендиране на каталунските автономни правомощия. \r\n*** Серия земетресения са регистрирани в нощта срещу четвъртък на територията на Босна и Херцеговина.\r\nПървият трус, регистриран 45 минути след полунощ (местно време), е бил с магнитуд от 4,2 по скалата на Рихтер. Епицентърът му е бил на 67 км западно от столицата Сараево, с дълбочина от два километра под земната кора. \r\nПет минути по-късно е последвал втори трус, този път със сила от 4,7 по скалата на Рихтер. Епицентърът му е бил на 69 км западно от столицата Сараево, с дълбочина от два километра под земната кора.\r\nНяма приведени данни за пострадали или материални щети. \r\n*** В нощта срещу вторник група от около 10 маскирани лица са извършили нападение с бутилки със запалителна течност срещу полицейски участък в гръцката столица Атина.\r\nСъгласно разпространената информация, има материални щети по сградата на участъка, но няма пострадали полицейски служители или граждани. Две от паркирани в района превозни средства са изгорели. Единият автомобил е бил на правоохранителните органи.\r\nИнцидентът се е случил в Пефки – район, който се счита за сигурен. Подобни инциденти обикновено са дело на анархисти, които действат в добилия печална слава столичен квартал „Екзархия“. \r\n*** След проведената на 10 октомври първа операция за задържане на 68 действащи военнослужещи в 7 различни турски провинции, Главната републиканска прокуратура в Коня (Централен Анадол) ръководи втора подобна операция.\r\nИздадени са заповеди за задържани на нови 70 военнослужещи в общо 31 провинции. Едновременните операции за тяхното установяване и задържане са започнали днес. Става въпрос за 46 офицери, 20 подофицери и 4 професионални войници – ефрейтори. Обвиненията към тях за са членуване в т. нар. „Терористична организация на гюленистите/Паралелна държавна структура” (ФЕТО/ПДС).\r\n***", "date": "2017.10.26", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2017/10/26/2450752/vitsepremierat-valeri-simeonov-otkazat-na-pilotite-ot-aviobazata-graf-ignatievo-da-letyat-e-natsionalna-izmyana.html", "text": "Отказът на пилотите от авиобазата „Граф Игнатиево” да летят е национална измяна. Това каза пред журналисти в Пловдив вицепремиерът Валери Симеонов, като изрично наблегна на факта, че прави това определение в качеството си на бивш военен, предаде репортер на Радио „Фокус” - Пловдив. „Гледайте на мен като на представител на старото поколение на Българската армия”, подчерта Симеонов. „Там трябваше да има уволнени хора. Аз съм от семейство на военни и не мога даже да си помисля, че военен, независимо дали е летец, танкист или пехотинец, може да откаже да си изпълни военния си дълг независимо дали е в мирно или военно време, защото бил неразположен”, добави Симеонов. Според него военните се подчиняват на специални закони, наречени устави и точно в тях са предвидени много сериозни санкции за такива случаи. „За мен това поведение на хората, които получават заплати, за да си вършат работата и да защитават небето на България си е престъпление. Не мисля, че това трябва да остава без последствия”, каза още Валери Симеонов.\r\nТой допълни, че неговото мнение се разминава и с официалната версия на Прокуратурата, като не споделя констатацията й, но въпреки това няма да се меси повече, защото това не му е ресор. В този смисъл не би искал да коментира повече дали има политическа или икономическа намеса там, а и не би могъл, тъй като не е запознат в детайли с този случай.\r\nЦветана ТОНЧЕВА", "date": "2017.10.26", "title": "Вицепремиерът Валери Симеонов: Отказът на пилотите от авиобазата „Граф Игнатиево” да летят е национална измяна"}
{"url": "http://www.focus-news.net/news/2017/10/26/2450753/kmetat-na-sofiya-yordanka-fandakova-osnoven-prioritet-v-sledvashtiya-byudzhet-za-nas-e-ekologiyata.html", "text": "Основен приоритет в следващия бюджет за нас е екологията. Това каза кметът на София Йорданка Фандъкова по време на обсъждането на проектобюджета на Столична община за следващата година, предаде репортер на Агенция „Фокус“.\r\n„В момента коментираме с моя екип приоритетите ни за следващата година, както и инвестиционната програма и конкретните обекти. Все още е рано да говорим, но бих могла да кажа това, което за мен е важно. Най-важната тема за нас е екологията, чистотата на въздуха и чистотата на околната среда и всички останали приоритети се включват в изпълнение на тази задача – транспортът, образованието и т.н.“, обясни тя.\r\nОт думите й стана ясно, че по отношение на инвестиционната програма ще бъде обърнато внимание и на отделните квартали. „Районните кметове имат своите планове, които са свързани с отчуждителни процедури, изкупуване на имоти и изграждане на инфраструктура. Така че следващата година предвиждаме да отделим специално внимание на този въпрос“, каза кметът на София.\r\nПо отношение на транспорта Фандъкова обясни, че се очаква купуване на нови 120 автобуса на природен газ, както и е обявена процедура за закупуване на 20 електробуса. Ще бъде подменена и линията на трамвай 5 по бул. \"Цар Борис III\".\r\n„Продължаваме строителството и на детски години – предстои да довършим тези в кв. „Младост“ и кв. „Драгалевци“. Предстои да започнем изграждането на градини и в квартали, в които такива няма – кметовете са готови с проекти за кв. „Манастирски ливади“ и кв. „Кръстова вада“. Започнахме и строителство на нова училищна база – предстои да довършим разширението от първия етап на Първа езикова гимназия например, ще строим и физкултурни салони и спортни бази“, обясни тя, като уточни, че и темите за социалните дейности и културата няма да останат по-назад.\r\nПо темата за критиките на опозицията относно санирането, тя обясни, че на БСП им е работа да критикуват. „И ние слушаме внимателно критиката, за да може да коригираме, ако има основание“, каза Фандъкова.\r\nЦветилена СИМЕОНОВА", "date": "2017.10.26", "title": "Кметът на София Йорданка Фандъкова: Основен приоритет в следващия бюджет за нас е екологията"}
{"url": "http://www.focus-news.net/news/2017/10/26/2450754/kyustendil-obshtinata-shte-remontira-osnovno-rezervoar-za-mineralnata-voda.html", "text": "Община Кюстендил ще ремонтира основно резервоар за минералната вода, предаде репортер на Радио „Фокус“ – Кюстендил. В рамките на заседанието на Общинския съвет бяха одобрени вътрешни компенсирани промени по бюджета на Община Кюстендил за 2017 година. 30 000 лева се пренасочват за ремонт на резервоара за минерална вода при „Алай баня”. Причина е ограниченият му капацитет в момента и негодното конструктивно състояние да понесе по-голямо натоварване. Предвижда се цялостна реконструкция на съоръжението, нови ограждащи конструкции, хидро- и топлоизолация, допълнителни водовземни връзки за нови водопреносни мрежи, с които да бъдат захранвани нови обекти. \r\n2 200 лева се отпуска за закупуване на техника за Общинско предприятие „Обреден дом”, необходима за извършване на тъжните ритуали. Отпускат се 2 887 лева за съфинансиране на проект, реализиран от Община Кюстендил. Проектът е свързан с цялостно модернизиране на кухненския блок на Комплекса за социални услуги. Общата стойност на проекта е 28 873 лева. \r\n15 000 лева се насочват за разширяване на системата за видеонаблюдение. Това се прави с оглед опазване на обществения ред и сигурността на територията на общината и във връзка със зачестили нарушения в ромския квартал „Изток”. В квартала ще бъде изградено допълнително видеонаблюдение за превенция на престъпността. \r\n6 800 лева се отпускат за подобряване на състоянието на две електрически табла в сградата на обновената Детска градина „Първи юни”.\r\nВенцеслав ИЛЧЕВ", "date": "2017.10.26", "title": "Кюстендил: Общината ще ремонтира основно резервоар за минералната вода"}
{"url": "http://www.focus-news.net/news/2017/10/26/2450755/shumen-kmetat-lyubomir-hristov-pozdravi-raboteshtite-v-stroitelniya-sektor-po-povod-profesionalniya-im-praznik.html", "text": "Кметът на Шумен Любомир Христов поздрави работещите в строителния сектор по повод професионалния им празник 26 октомври, Димитровден. Това съобщиха от пресцентъра на Община Шумен. „Големият християнски празник, денят на Св. Димитър Солунски Чудотворец, не случайно е избран за празник на строителя. Защото с всичко сътворено за благото на другите човек се доближава духовно до своя създател!\r\nЗа мен е удоволствие да поздравя с професионалния им празник всички проектанти, архитекти, строителни инженери и работещите  в сферата на строителството. Приемете искрените пожелания за здраве, лично щастие и  трудови успехи. Бъдете здрави, влагайте душа и сърце в сътвореното и занапред. Нека Свети Димитър ви дава мъдрост, сила и вяра,  за да успеем, за по-добро бъдеще за всички нас“, се посочва в поздравителния адрес от името на кмета Любомир Христов.", "date": "2017.10.26", "title": "Шумен: Кметът Любомир Христов поздрави работещите в строителния сектор по повод професионалния им празник"}
{"url": "http://www.focus-news.net/news/2017/10/26/2450756/akad-hristo-grigorov-bchk-aktivirali-sme-sms-nomer-i-sme-otkrili-bankova-smetka-vav-vrazka-s-bedstvieto-v-burgaskite-sela.html", "text": "Българският Червен кръст (БЧК) е активирал SMS номер и е открита банкова сметка във връзка с бедствието в бургаските села. Това каза пред Радио „Фокус“ акад. Христо Григоров, председател на БЧК. В момента екипи извършват оценка на щетите и належащите нужди в засегнатите села заедно със социалните институции. „На базата на тази оценка ние ще подготвим това, което е необходимо и ще помогнем. Нашите складове са готови, но за голямо съжаление инфраструктурата ни е доста разбита и достъпът до селата, които най-много са пострадали, е тежък. Правим всичко възможно, за да бъдем своевременно там. Вече активирахме нашия SMS номер – 1466, това е 1 лев. Бихме желали да апелираме отново към българския народ да прояви своята съпричастност, защото в момента има възрастни хора, бременни жени, деца и семейства, които нямат абсолютно нищо и всичко е отнесено от водата. Тази банкова сметка, която открихме, е посочена във всички социални мрежи, в сайта на БЧК, за да можем действително да съберем финансов ресурс и да бъдем по-ефективни“, посочи акад. Христо Григоров. Той добави, че отново ще бъде сформиран обществен съвет и събраните средства ще бъдат изразходвани по прозрачен начин. \r\nОсвен чрез SMS дарения се приемат online на сайта на БЧК и в следната банкова сметка:\r\nBG29UNCR70001506750406\r\nUNCRBGSF\r\nБанка: УниКредит Булбанк \r\nАдрес: ул. \"Калоян\" 3, София 1000, България.", "date": "2017.10.26", "title": "Акад. Христо Григоров, БЧК : Активирали сме SMS номер и сме открили банкова сметка във връзка с бедствието в бургаските села"}
{"url": "http://www.focus-news.net/news/2017/10/26/2450757/manoil-manev-gerb-kam-georgi-svilenski-tsifrite-neshto-vi-kutsat-v-bsp-may-obyasnete-mi-razbiraemo-otkade-idvat-tezi-milioni-shteta-za-mvr.html", "text": "Цифрите нещо ви куцат в БСП май, обяснете ми разбираемо откъде идват тези милиони щета за МВР. Това каза народният представител от ПГ на ГЕРБ Маноил Манев по време на дебатите по Закона за движение по пътищата на първо четене в реплика към Георги Свиленски, предаде репортер на Агенция „Фокус“.  „Много интересно ми стана вашето изказване. Вие с тези цифри си играете, както ви дойде“, коментира Манев. Станислав Иванов от ГЕРБ заяви във втора реплика към Свиленски, че е трябвало да се концентрира върху предмета на закона. Той посочи, че законът се разделя на три, а не на 12. „Този закон в себе си обхваща водачите и тяхното обучение, автомобилите и пътните знаци, маркировка“, каза Иванов. Депутатът от ГЕРБ обясни, че обхватът на директивата е ясно упоменат и всеки може да го види, че от 13 точки в мотивите, по повече от 10 се изменя директивата.  „Първоначалният преглед какво означава - да се свери номера на двигателя, да се премерят спирачките и колата да бъде пусната в движение. Ако в една година тази кола бъде продадена в друго населено място, отново ще се случи това само да се свери номера и отново няма да мине тази кола на технически преглед. Докога? Четете първо и тогава влизайте чак в такива детайли. След като не сте го чели и ли не го разбирате, поне не ставайте“, коментира Станислав Иванов.  Във връзка с думите на Георги Свиленски, че от бездействието на Народното събрание загиват 800 души по пътищата, Пламен Манушев заяви, че много му идва тази тежест. По думите на Манушев има смисъл от дебатите по закона, за да се намалят жертвите.\r\nДеница КИТАНОВА", "date": "2017.10.26", "title": "Маноил Манев, ГЕРБ, към Георги Свиленски: Цифрите нещо ви куцат в БСП май, обяснете ми разбираемо откъде идват тези милиони щета за МВР"}
{"url": "http://www.focus-news.net/news/2017/10/26/2450758/tass-kremal-izrazi-samneniya-v-doklada-na-soufan-center-che-na-stranata-na-islyamska-darzhava-se-boryat-3500-ruski-grazhdani.html", "text": "Прессекретарят на Кремъл Дмитрий Песков заяви, че руските власти са склонни на съмнение в достоверността на доклада на американския изследователски институт Soufan Center за това, че в Сирия на страната на терористичните организации воюват близо 3500 руски граждани, предава  ТАСС.\r\n„В Кремъл са склонни да подложат на съмнение достоверността на тази информация“, заяви Песков, коментирайки изводите от доклада. Според него не е известно на каква основа е изготвен документът, какви данни са взети в него, а също с какви източници на информация разполагат авторите му. \r\nПесков напомни, че още в началото на операцията на Русия в Сирия президентът Путин е говорил, че Москва разглежда като една от целите си защитата на своята сигурност, защото „няколко хиляди граждани на Русия, включително от Северен Кавказ,  по данни на нашето разузнаване, са се намирали на териториите, контролирани тогава от „Ислямска държава“. Прессекретарят напомни, че в Москва на различни равнища е отбелязвала опасността, че руските граждани, воюващи заедно с терористите, ще започнат да се завръщат в родината си. „Противодействието на тази потенциална заплаха е приоритет“, добави Песков. \r\nПо-рано американският изследователски институт Soufan Center в свой доклад съобщи, че Русия е основен източник на чуждестранни бойци за „Ислямска държава“, изпреварвайки Саудитска Арабия и Йордания. Според експертите от института в редиците на „Ислямска държава“ воюват 3417 руски граждани.  Виктор Турмаков", "date": "2017.10.26", "title": "ТАСС: Кремъл изрази съмнения в доклада на Soufan Center, че на страната на „Ислямска държава“ се борят 3500 руски граждани"}
{"url": "http://www.focus-news.net/news/2017/10/26/2450759/ntv-savetnik-na-erdogan-oproverga-shokirashti-tvardeniya-germanski-banki-ne-otpuskat-zaemi-na-turtsiya.html", "text": "Един от главните съветници на турския президент Реджеп Тайип Ердоган – Джемил Ертем, опроверга упорито тиражираните твърдения за замразяване на отпусканите от германски банки заеми на Турция, съобщава телевизионния канал NTV. Според него, това е „фалшива новина”. Съветникът на Ердоган участва в предаване на живо и отговори на въпроси за нарастващото политическото напрежение, постоянно предизвикващо въздържане или отказ на „Дойче банк” и други германски финансови институции да финансират турски фирми.  Мнението му е, че подобни „внушения” се лансират в публичното пространство предвид предстоящото вземане на решение за основния лихвен процент в Турция. \r\nМеждувременно под влияние и на  въпросните твърдения курсът на щатския долар скочи на разменни нива от 1 $ = 3.81 турски лири, коментира още  NTV. Георги Димов", "date": "2017.10.26", "title": "NTV: Съветник на Ердоган опроверга шокиращи твърдения: Германски банки не отпускат заеми на Турция"}
{"url": "http://www.focus-news.net/news/2017/10/26/2450760/sliven-s-tarzhestvena-tseremoniya-na-ploshtad-hadzhi-dimitar-be-otbelyazan-praznikat-na-grada.html", "text": "С тържествена церемония на площад „Хаджи Димитър“ в Сливен бе отбелязан празникът на града, предаде репортер на Радио „Фокус“ – Сливен. Молебен за здраве и добруване бе отслужен от Негово Високопреосвещенство Сливенския митрополит Иоаникий. „На 26 октомври православната църква отбелязва деня на Св. Димитър Солунски – един от най-почитаните светци, носил сила и упование през вековете. Датата е приета и за празник на нашия град. От името на общинската администрация и лично от мое име поздравявам всички сливенски граждани с общия ни празник – Димитровден“, каза в приветствието си кметът на Сливен Стефан Радев.\r\nПо думите му, Сливен се изгражда като модерен център със съвременна инфраструктура и става все по-добро място за живеене, за развитие на бизнеса и туризма. Той е убеден, че всеки жител на града дава своя принос за европейското развитие на България. „От сърце пожелавам  щастливо посрещане на празника и успех във всички начинания! Бъдете живи и здрави, хора със самочувствие и увереност в силите си“, каза още Радев. \r\nПред паметника на Хаджи Димитър и сливенските възрожденци бяха поднесени венци и цветя. Програмата за празника продължи с концерт на орк. „Канарите“. Следобед в парк „Юнак“ ще се състои официално откриване на новопостроената спортна зала по борба на клуб „Станка Златева“. От 18.00 часа на открита сцена на пл. „Хаджи Димитър“ ще се състои празничен концерт на БГ-Дуетът. След концерта ще се състои празнична заря.\r\nЛюдмила ЙОРГОВА", "date": "2017.10.26", "title": "Сливен: С тържествена церемония на площад „Хаджи Димитър“ бе отбелязан празникът на града"}
{"url": "http://www.focus-news.net/news/2017/10/26/2450761/kmetat-na-sofiya-yordanka-fandakova-rabotim-usileno-po-problemite-na-zhitelite-na-kv-manastirski-livadi-veche-imame-i-chuvstvitelen-napredak.html", "text": "Работим усилено по проблемите на жителите на кв. „Манастирски ливади“, вече имаме и чувствителен напредък. Това каза кметът на София Йорданка Фандъкова по време на заседанието на Столичния общински съвет, предаде репортер на Агенция „Фокус“. „Заедно с районния кмет обсъдихме предприетите от него мерки по отношение на проблемите. Набелязахме няколко краткосрочни мерки, които да облекчат движението и най-вече излизането от квартала. Работим и по изкупуването на терени, за да може да продължим с инвестициите, защото специално за този квартал кметът на района е идентифицирал само два общински терена – на единия изгражда детска и спортна площадка, а за другия обсъдихме с хората те да предложат какви са нуждите на района“, обясни тя. По думите ѝ след влизането в сила на кадастралната карта ще продължи работата по придобиване имоти. „Предстои в \"Манастирски ливади\" да бъде изграден и нов парк през другата пролет, готов е и проектът за строителство на детска градина, а в момента кметът приключва процедури по изкупуване или дарение на части за изграждане на тротоари и улици, за да има по-добър достъп до квартала. Имаме вече и общински проект за училище. Предстои изграждане и на водопровод по ул. „Костенски водопад“, обясни Фандъкова.\r\nЦветилена СИМЕОНОВА", "date": "2017.10.26", "title": "Кметът на София Йорданка Фандъкова: Работим усилено по проблемите на жителите на кв. „Манастирски ливади“, вече имаме и чувствителен напредък"}
{"url": "http://www.focus-news.net/news/2017/10/26/2450762/d-r-atanas-byutyunev-odbh-pazardzhik-registriran-e-sluchay-na-nyukyasalska-bolest-po-ptitsite-v-v-kardzhaliyskoto-selo-fotinovo.html", "text": "Регистриран е случай на Нюкясълска болест по птиците в област Кърджали, съобщи на извънредното заседание на Областната епизоотична комисия в Пазарджик д-р Атанас Бютюнев от ОДБХ - Пазарджик, предаде репортер на Радио „Фокус“ – Пазарджик. Случаят е от вчера и е регистриран в село Фотиново, област Кърджали. Нюкясълската болест или псевдочума по птиците е остро вирусно заболяване, което засяга домашните и дивите птици. Причинява значителни икономически загуби в птицевъдството, обясни д-р Бютюнев. \r\nТой допълни, че освен това има регистрирани две огнища на птичи грип. Едното е в село Стефаново, област Добрич, във ферма за патици с яйценосно направление, която включва 10 465 птици. Има още едно регистрирано огнище в област Хасково, в заден двор, в село Узунджово. \r\nВаня НИКОЛОВА", "date": "2017.10.26", "title": "Д-р Атанас Бютюнев, ОДБХ – Пазарджик: Регистриран е случай на Нюкясълска болест по птиците в в кърджалийското село Фотиново"}
{"url": "http://www.focus-news.net/news/2017/10/26/2450763/kyustendil-obshtinata-otpusna-bezlihven-zaem-ot-5-500-lv-na-obshtinskoto-druzhestvo-higiya-za-srok-ot-7-mesetsa.html", "text": "Община Кюстендил отпусна безлихвен заем от 5 500 лв. на общинското дружество „Хигия” за срок от 7 месеца, предаде репортер на Радио „Фокс“ – Кюстендил. Сумата беше гласувана по време на заседанието на Общински съвет и е необходима за първото изплащане на работни заплати по проект „Обучения и заетост на млади хора” по ОП „Развитие на човешките ресурси”. По проекта се подготвят кадри в професии, които са дефицитни за пазара на труда в Кюстендил. Преминалото теоретично обучение се подкрепя със стажуване в реална работна среда. Съгласно програмата са назначени на работа от 1 октомври 10 души, от които 5 на длъжност „Озеленител” и 5 на длъжност „Водолечител”. Трудовите възнаграждения на наетите по проекта лица се изплащат авансово и след това се възстановяват от Оперативната програма. Месечният размер на средствата е 5 500 лв., с които дружеството не разполага. Заемът ще бъде възстановен на Община Кюстендил след приключване на проекта, не по-късно от месец юни 2018 година.\r\nОбщина Кюстендил отпуска 300 лева за провеждане на Първия фестивал на мераклиите в село Слокощица. Фестивалът ще бъде проведен в най- голямото кюстендилско село Слокощица на 28 октомври. Той е посветен на 95 години от основаването на читалище “Просвета” и 40 години от създаването на първия танцов състав в Слокощица от хореографа Симеон Васев. На сцената в двора на училището ще се даде шанс за изява на мераклиите в танцовото изкуство, в кулинарията, в печенето на домашна ракия.\r\nПо време на заседанието на Общинския съвет бе взето решение зам.-кмет да представлява Общината на общото събрание на ВиК асоциацията. Заседанието е насрочено за 21 ноември от 13.00 часа в залата на областната администрация. На него трябва да бъде определена вноската на държавата във ВиК асоциацията, предложението е сумата да бъде в размер на 17 000 лева. 35% е участието на държавата във водната асоциация. Община Кюстендил има 46,8%, а останалите проценти се разпределят между общините Бобов дол, Кочериниво, Трекляно, Невестино, Бобошево, Рила. Съветниците взеха решение да бъдат отпуснати допълнително 3 000 лева за закупуване на специализиран автомобил – вишка, с което общата стойност на покупката ще бъде в размер на 28 000 лева.\r\nВенцеслав ИЛЧЕВ", "date": "2017.10.26", "title": "Кюстендил: Общината отпусна безлихвен заем от 5 500 лв. на общинското дружество „Хигия” за срок от 7 месеца"}
{"url": "http://www.focus-news.net/news/2017/10/26/2450764/deputatite-prieha-na-parvo-chetene-i-motopedite-i-atraktsionnite-prevozni-sredstva-da-podlezhat-na-periodichen-tehnicheski-pregled.html", "text": "Депутатите приеха на първо четене промени в Закона за движение по пътищата, предаде репортер на Агенция „Фокус“. Народните представители гласуваха с 89 гласа „за“, 48 „против“ и 10 „въздържали се“. Предложените промени в Закона за движение по пътищата са във връзка с въвеждането в българското законодателство на изискванията на Директива 2014/45/ЕС на Европейския парламент и на Съвета от 3 април 2014 година относно периодичните прегледи за проверка на техническата изправност на моторните превозни средства и техните ремаркета и за отмяна на Директива 2009/40 ЕО. Основните изменения са свързани с взаимно признаване на удостоверенията за техническа изправност в рамките на Европейския съюз, със служебно прекратяване на регистрацията на превозно средство при техническа неизправност и с установяване на манипулации на километража на превозното средство. Освен това в законопроекта се предвижда и разширяване обхвата на превозните средства, които подлежат на периодични технически прегледи. Обхватът на проверяваните превозни средства се разширява до най-рисковите група участници в пътното движение – двуколесните и триколесните превозни средства и високоскоростните трактори. Техническите прегледи ще обхващат и мотопедите и превозните средства с атракционна цел. Със законопроекта се въвежда извършване на техническите прегледи не в зависимост от вида на превозното средство, а в зависимост от категорията му. Регламентира се и извършването на допълнителни технически прегледи в случай на временно спиране от движение на превозно средство, поради техническа неизправност възникнала след произшествие, при изменение в конструкцията на превозното средство, свързано с безопасността или опазването на околната среда или промяна в категорията му. Основна цел на въвежданата Директива и на законопроекта е да се осъществява ефективен контрол върху лицата, получили разрешение за извършване на периодични технически прегледи. За целта се предвижда създаването на специален орган по надзор, както и се предоставя възможност на контролните органи да извършват повторни проверки на техническата изправност. Обменът на информация между Министерството на вътрешните работи и Изпълнителната агенция „Автомобилна администрация” за регистрираните пътни превозни средства и за проведените периодични прегледи за техническа изправност ще се извършва по електронен път. Предвидена е и глоба на лице, което манипулира километража.\r\nПредвидени са и изменения, свързани с намаляване на регулаторната тежест върху бизнеса. Предлагат се изменения с оглед засилване на последващия контрол върху работата на контролно-техническите пунктове. Контролните органи ще имат възможност да извършват повторни проверки на техническата изправност на превозните средства. Срокът за промените между първо и второ четене бе удължен на 3 седмици. \r\nПо време на дебатите Халил Летифов от ДПС заяви, че няма да подкрепят този законопроект, защото за пореден път промените в Закона за движение по пътищата се правят на парче. „Половината от колелетата, които се продават, не отговарят на изискванията и са опасни участници. Властта безхаберства с един толкова важен закон. Няма я тази превенция против жертвите по пътищата. Липсва превенция и отговорно отношения. Явно стиковането в тази власт с тези националистически елементи са ви замъглили ума и не действате адекватно. Време е да се промени конструкцията на тази власт, за да се влезе в час“, каза още Летифов. \r\nСтанислав Иванов от ГЕРБ заяви в своя реплика, че благодарение на това, че разделят Закона за движение по пътищата на три отделни законопроекта, вече няма да се налага толкова често промяната му. „По този начин опозицията няма да ни обвинява, че променяме много често този закон. Велосипедите не са МПС и затова не могат да попаднат в обхвата на годишните технически прегледи. Ако бъде монтиран двигател на едно колело, тогава вече се задължава да минава годишен технически преглед“, обясни Иванов. \r\nЗаместник-председателят на ПГ на „БСП за България“ Георги Свиленски заяви, че приемането на промените в Закона за движение по пътищата за два месеца ще донесе щети за МВР в размер на 5 млн. 635 хил. лв. без ДДС. \r\nПламен Манушев от ГЕРБ посочи, че има смисъл от дебатите по Закона за движение по пътищата, за да се намалят жертвите на пътя. \r\nМаноил Манев от ГЕРБ се обърна към Георги Свиленски, като посочи, че цифрите нещо в БСП им куцат. „Цифрите нещо ви куцат в БСП май, обяснете ми разбираемо откъде идват тези милиони щета на МВР. Много интересно ми стана вашето изказване. Вие с тези цифри си играете, както ви дойде“, коментира Манев. \r\nЗам.-министърът на транспорта Ангел Попов обясни пред журналисти, че се засилва контролът върху годишните технически прегледи. „Прегледите ще бъдат така, че автомобилите, които се движат по пътищата на България да бъдат технически изправни. Съществуват два вида стикери – един, който поставя КАТ и един от ДАИ. В началото на другата година ще бъде единен стикер, съгласно европейските регламенти. Една организация ще поставя тези стикери“, обясни още Попов. \r\nЛюба АЛЕКСИЕВА", "date": "2017.10.26", "title": "Депутатите приеха на първо четене и мотопедите, и атракционните превозни средства да подлежат на периодичен технически преглед"}
{"url": "http://www.focus-news.net/news/2017/10/26/2450765/reuters-novoto-pravitelstvo-na-holandiya-vstapi-v-dlazhnost.html", "text": "Новото правителство на Холандия на министър-председателя Марк Рюте встъпи в длъжност, заклевайки се пред крал Вилем-Александър и слагайки край на най-дългите преговори за съставяне на правителство в историята на страната, предаде  Reuters.\r\nИзборите, провели се на 15 март 2017 г. подкопаха позициите на традиционните партии, което създаде нуждата за коалиционно споразумение между четири от тях: Народната партия за свобода и демокрация (VVD) на Рюте, центристката Д66, консервативния Християндемократически призив (CDA) и „Християнския съюз“. \r\nПреговорите за съставянето на третото правителство на Рюте, (който е министър-председател от 2010 г. насам), продължиха рекордните 225 дни, заради разминаването на позициите на партиите по чувствителни въпроси, вариращи от имиграцията, през евтаназията до размера на корпоративните данъци. \r\nНовото правителство бележи и края на правомощията на председателя на Еврогрупата и финансовия министър на Холандия Йерун Диселблум, който обяви, че напуска политическата сцена в страната си. Той ще бъде заменен с 42-годишния християндемократ Вопке Хокстра. \r\nВъншен министър на страната ще бъде бившия председател на парламентарната група на VVD Халбе Зийлстра.  Виктор Турмаков", "date": "2017.10.26", "title": "Reuters: Новото правителство на Холандия встъпи в длъжност"}
{"url": "http://www.focus-news.net/news/2017/10/26/2450766/premierat-boyko-borisov-razgovarya-s-evrokomisarite-dimitris-avramopulos-i-vera-yurova.html", "text": "Премиерът Бойко Борисов проведе среща с еврокомисаря по миграция, вътрешни работи и гражданство Димитрис Аврамопулос и с еврокомисаря по правосъдие Вера Юрова. Това съобщиха от правителствената информационна служба. Основна тема на разговора бяха приоритетите по време на Българското председателство в областта на правосъдието и вътрешните работи.\r\nРазгледани бяха въпросите за функционирането на новата европейската прокуратура, сигурността на външните граници, системата за убежище, пакета по Регламента от Дъблин, както и мерките за борбата с тероризма. По време на срещата беше анализирана геополитическата ситуация в Европа, като двамата еврокомисари изтъкнаха положителната роля на българския премиер за мира и сигурността в държавите от Западните Балкани. \r\nДимитрис Аврамопулос и Вера Юрова бяха категорични, че България ще бъде много успешен председател на Съвета на Европейския съюз.", "date": "2017.10.26", "title": "Премиерът Бойко Борисов разговаря с еврокомисарите Димитрис Аврамопулос и Вера Юрова"}
{"url": "http://www.focus-news.net/news/2017/10/26/2450767/parlamentat-vavede-maksimalna-dnevna-taksa-za-polzvane-na-patna-infrastruktura-za-tezhkotovarni-avtomobili-v-razmer-na-12-evro.html", "text": "Парламентът въведе максимална дневна такса за ползване на пътна инфраструктура за тежкотоварни автомобили в размер на 12 евро. Това се въведе чрез промените в Закона за пътищата, „за“  които на първо четене гласуваха 105 народни представители, „против“ – 0 и „въздържали се“ -0,  предаде репортер на Агенция „Фокус“.  Законопроектът бе приет и на второ четене от депутатите. Таксите ще се отнасят за пътни превозни средства, предназначени за превоз на товари, както и превозни средства с две и повече оси, които имат техническа допустима максимална маса 12 или повече тона. От таксите са засегнати и пътните превозни средства, предназначени за превоз на пътници с повече от осем места за сядане, без мястото на водача, и пътни превозни средства, предназначени за превоз на товари с 2 оси, както и тези, които имат максимално допустима маса, по-малка от 12 тона. Приемането на приложените изменения в Закона за пътищата е с цел осигуряване на съответствието на българското законодателство с европейските изисквания в областта на пътното таксуване. \r\nДеница КИТАНОВА", "date": "2017.10.26", "title": "Парламентът въведе максимална дневна такса за ползване на пътна инфраструктура за тежкотоварни автомобили в размер на 12 евро"}
{"url": "http://www.focus-news.net/news/2017/10/26/2450768/inzh-daniel-panov-kmet-na-veliko-tarnovo-tsarkvata-uspenie-bogorodichno-se-prevrana-v-edin-ot-vechnite-simvoli-na-borbata-za-svoboda-i-nezavisimost-na-balgarite.html", "text": "Във Велико Търново тържествено отбелязаха 832 години от въстанието на Петър и Асен и възобновяването на българската държава, предаде репортер на Радио „Фокус“ – Велико Търново. Честванията започнаха с отслужване на празнична Света литургия в църквата „Успение Богородично“. Литийно шествие с иконата на Св. Димитър премина от храма до църква музей „Св. Димитър Солунски“. В него участваха кметът на Велико Търново инж. Даниел Панов, областният управител проф. Любомира Попова, председателят на Общински съвет – Велико Търново Венцислав Спирдонов, общински съветници, обществени и ученици. Кметът на Велико Търново инж. Даниел Панов изнесе празнично слово в църквата „Св. Димитър Солунски“ – мястото, където е обявено въстанието за отхвърляне на византийското владичество през 1185 година, под ръководството на болярите Петър и Асен. \r\n„Преди 832 години тук, в църквата „Св. Димитър“, братята Петър и Асен се противопоставят на властите на византийския император, провъзгласяват въстание и възстановяват българската държавата, която е драматично и трагично потъпкана през 1018 година. Двамата братя възраждат българската държава и поставят началото на процес, който ще доведе до учредяването на Търновската епископия и по-късно до обявяването на Търново за столица на Второто българско царство. Този храм се превръща във важна част от историята не само на българската държавност, но и от духа на българския народ. Превръща се по непреходен начин в един от вечните символи на борбата за свобода и независимост на българите“, посочи в словото си инж. Даниел Панов. \r\nПриветствие по повод Деня на строителя отправи инж. Любомир Шербетов, председател на Областното представителство на Камарата на строителите в България. Отец Славно от служи благодарствен молебен и освети овчи курбан, който бе раздаден за здраве на десетки граждани, присъстващи в храма. Празникът завърши с фолклорна програма с участието на ПФА „Искра“. \r\nОт 20.00 часа на площад „Цар Асен I“ ще бъде представен аудио-визуалният спектакъл „Царевград Търнов – звук и светлина“.\r\nНадежда КРЪСТЕВА", "date": "2017.10.26", "title": "Инж. Даниел Панов, кмет на Велико Търново: Църквата „Успение Богородично“ се превърна в един от вечните символи на борбата за свобода и независимост на българите"}
{"url": "http://www.focus-news.net/news/2017/10/26/2450769/vitsepremierat-valeri-simeonov-horata-v-asenovgrad-se-kanyat-da-protestirat-ne-sreshtu-deystviyata-na-izpalnitelnata-vlast-a-sreshtu-reshenieto-na-sada.html", "text": "Хората в Асеновград се канят да протестират не срещу действията на изпълнителната власт, а срещу решението на съда. Това каза пред журналисти в Пловдив вицепремиерът Валери Симеонов във връзка с предстоящия протест в Асеновград тази неделя, предаде репортер на Радио „Фокус” - Пловдив. „Хората имат право. При това обществено напрежение, при доказани престъпници съдът да се върне на първоначално разследване и за мен е много озадачаващо”, подчерта вицепремиерът. Симеонов изтъкна, че е запознат с мотивите на съда, но не е редно да ги коментира. Очаква да види какво ще реши следващата инстанция. \r\n„Смятам, че прокуратурата си свърши перфектно работата, полицията също. Знаете, че в Асеновград няма абсолютно никакви проблеми след този случай”, каза още Симеонов. Според него Асеновград е един добър модел на съвместно действие на общинската и изпълнителната власт, защото този модел е дал резултат много бързо. „Ако ви върна в тези дни, когато стана събитието, положението беше изключително взривоопасно. Можеше да се развият едни процеси като в Катуница и това мен ме накара веднага да се ангажирам. И до момента се чувствам директно ангажиран с Асеновград и с този квартал там”, каза още Валери Симеонов.\r\nЦветана ТОНЧЕВА", "date": "2017.10.26", "title": "Вицепремиерът Валери Симеонов: Хората в Асеновград се канят да протестират не срещу действията на изпълнителната власт, а срещу решението на съда"}
{"url": "http://www.focus-news.net/news/2017/10/26/2450770/hristo-grigorov-bchk-organizatsiyata-ot-godini-apelira-da-bade-priet-zakon-za-dobrovolchestvoto-za-da-mozhe-da-se-pomaga-na-bedstvashti-kato-tezi-v-burgaskite-sela.html", "text": "Българският червен кръст (БЧК) от години апелира да бъде приет Закон за доброволчеството, за да може да се помага на бедстващи като тези в бургаските села. Това каза пред Радио „Фокус“ председателят на БЧК Христо Григоров. “Днес се опитахме да заведем нашите обучени хора в Бургаския регион да помагат, но за голямо съжаление работодателите казаха - не. Само двама човека бяха освободени от работа. Ние апелираме Законът за доброволчеството най-после да мине през Парламента и да регламентира правата и задълженията на всички. За съжаление този договор се прехвърли отново между правителствата. Хора загиват в момента, не може да им се помогне, защото някой работодател от някоя фирма казал на обучените хора, че не могат да излязат от работа. Не ние – Българският червен кръст, а държавните институции не са готови да подадат една голяма ръка за помощ, защото го няма този закон“, обясни той. \r\nСпоред акад. Христо Григоров вина за бедствието в Бургаско има не само природата. По думите му подобно на случаите в Хитрино и Аспарухово, безотговорността е фактор, който много е повлиял. Председателят на БЧК коментира още, че и този път вероятно няма да има виновни.", "date": "2017.10.26", "title": "Христо Григоров, БЧК: Организацията от години апелира да бъде приет Закон за доброволчеството, за да може да се помага на бедстващи като тези в бургаските села"}
{"url": "http://www.focus-news.net/news/2017/10/26/2450771/kyustendil-obshtinskiyat-savet-dade-saglasie-za-sashtestvuvane-na-paralelki-s-uchenitsi-pod-dopustimiya-minimum.html", "text": "Съветниците в Кюстендил дадоха съгласие за съществуване на паралелки с ученици под допустимия минимум, предаде репортер на Радио „Фокус“ – Кюстендил. Причината е намаляване на учениците в Община Кюстендил. В Спортно училище „Васил Левски” ще съществуват две такива паралелки. В пети клас – 13 деца и в 6 клас – 16 деца. Във второ основно училище „Даскал Димитри” ще има също две такива паралелки: в шести клас – 15 ученици и в седми клас – 15 ученици. При това решение няма да са необходими допълнителни средства извън тези, определени по единни разходни стандарти. \r\nБеше дадено съгласие да бъде поставена паметна плоча на Димитър Пешев в градинката между улиците „Цар Калоян” и „Хаджи Йоаким”. Второто предложение бе за поставяне на паметна плоча в село Политинци. Тя ще бъде в памет на загиналите жители на населеното място по време на войните. \r\nОбщинските съветниците отпуснаха 6 400 лева за подпомагане на жители на Община Кюстендил, имащи остри здравословни проблеми. Беше приет подробен устройствен план – план за регулация и план за застрояване за ромския квартал „Изток”. Този план е разработен за площ от 386 дка и е изготвен по силата на споразумение между Община Кюстендил и „Тръст за социална алтернатива”.\r\nВенцеслав ИЛЧЕВ", "date": "2017.10.26", "title": "Кюстендил: Общинският съвет даде съгласие за съществуване на паралелки с ученици под допустимия минимум"}
{"url": "http://www.focus-news.net/news/2017/10/26/2450772/afp-katalunskiyat-lider-obvini-ispaniya-v-narushenie-na-konstitutsiyata.html", "text": "Каталунският лидер Карлес Пучдемон обвини властите в Мадрид, че нарушават испанската конституция, заплашвайки да суспендират правомощията на регионалната автономия с цел да предотвратят обявяването на независимостта ѝ, предава  AFP.\r\nСамо ден преди испанските сенатори да приемат мерки за суспендиране на каталунските автономни правомощия, Пучдемон заяви, че това би „противоречало“ на испанската конституция.  Виктор Турмаков", "date": "2017.10.26", "title": "AFP: Каталунският лидер обвини Испания в нарушение на конституцията"}
{"url": "http://www.focus-news.net/news/2017/10/26/2450773/sliven-natsionalnata-hudozhestvena-gimnaziya-dimitar-dobrovich-otbelyazva-svoya-patronen-praznik.html", "text": "Националната художествена гимназия „Димитър Добрович“ отбелязва патронния си празник. Това съобщиха от пресцентъра на Община Сливен. Училището организира тържество, на което беше поднесен венец на паметника на Димитър Добрович, извърши се водосвет за здраве и официалните гости отправиха своите поздравления.\r\nОт името на кмета Стефан Радев приветствие отправи зам.-кметът Пепа Чиликова. В своя поздравителен адрес до ръководството, преподавателите и учениците, кметът подчертава, че гимназията опазва българските традиции и повишава нивото на изкуството и културата в Сливен.\r\n„Националната художествена гимназия “Димитър Добрович” – Сливен възпитава, обучава и създава творци, които с таланта си прославят нашия град по света.  Пожелавам никога да не губите своя плам, нестандартния поглед към живота и творческата свобода“, пише в поздравителния адрес от Стефан Радев.\r\nНачалникът на Регионалното управление по образование д-р Бисерка Михалева пожела успехи в областта на изкуството и в процеса на обучение през цялата учебна година.\r\nДиректорът на художествената гимназия Александър Дойчинов обяви, че е на път да се сбъдне една от мечтите на неговите колеги – да се създаде галерия, в която възпитаниците да показват в изложби своите творби. В двора на училището има сграда, която до два месеца ще бъде пригодена за целта и ще бъде наречена „Галерия нова“.\r\nПредседателят на „Обществен дарителски фонд“ Дора Куршумова връчи чек от 5 533 лева за професионално осветление и окачване на картините в галерията. Сумата е преведена по сметката на гимназията и е събрана по време на пленера на виното. Ицитиативата е съвместна с фонд „13 века България“ с представител Антон Кънчев и винарска изба „Афузов“ на общинския съветник Минчо Афузов, които присъстваха на събитието днес.\r\nНационалната художествена гимназия „Димитър Добрович“ е приемник на създаденото през 1981 година Средно професионално училище за приложни изкуства.", "date": "2017.10.26", "title": "Сливен: Националната художествена гимназия „Димитър Добрович“ отбелязва своя патронен празник"}
{"url": "http://www.focus-news.net/news/2017/10/26/2450774/vitsepremierat-valeri-simeonov-e-obzhalval-prisadata-na-burgaskiya-rayonen-sad-postanovena-zaradi-rech-na-omraza.html", "text": "Вицепремиерът Валери Симеонов е обжалвал присъдата на Бургаския районен съд, постановена заради реч на омраза. Това каза пред журналисти в Пловдив вицепремиерът Валери Симеонов, предаде репортер на Радио „Фокус” - Пловдив. Става дума за изявление, направено от трибуната на Народното събрание преди 3 години, отнасящо се до ромите. Чака се насрочване на дата за дело на втора инстанция. „Това решение не е новина” каза Симеонов като обясни, че то е от 31 юли тази година, но сега се изнася, може би заради посещението на еврокомисаря по правосъдие и права на човека у нас. \r\n„Това са схеми и активни мероприятия. По същата декларация, която съм изнесъл и не се отказвам от нито една дума в нея, аз изрично казвам, че това ще бъде извадено от контекста и ще се припише на цялата ромска общност, а не на отделни хора. Това са постоянни процеси на претенции по отношение на моето поведение”, каза още Валери Симеонов. По думите му решението на съда е извадено от Хелзинския комитет, при положение че не те го съдят, а две частни лица, които дори не са засегнати в декларацията.\r\nЦветана ТОНЧЕВА", "date": "2017.10.26", "title": "Вицепремиерът Валери Симеонов е обжалвал присъдата на Бургаския районен съд, постановена заради реч на омраза"}
{"url": "http://www.focus-news.net/news/2017/10/26/2450775/ministerski-savet-otpuska-1-mln-leva-na-obshtinite-burgas-i-kameno-za-preodolyavaneto-na-shtetite-ot-navodnenieto.html", "text": "Министър-председателят Бойко Борисов обсъди с вицепремиера Томислав Дончев и с министъра на финансите Владислав Горанов мерките за преодоляването на щетите от бедствието в Бургаска област и възможностите за подпомагане на засегнатите от него хора. Това съобщиха от правителствената информационна служба. Решено беше Министерският съвет да стартира процедурата по отпускане на 1 млн. лева на общините Бургас и Камено (400 хил. лв. за Бургас и 600 хил. лв. за Камено), с които да бъдат покрити разходите за аварийно-възстановителна дейност и подпомагане на пострадалите.\r\nВ момента няколко екипа на място описват щетите, основно на публичната инфраструктура. Очаква се работата им да приключи до понеделник следващата седмица, посочи вицепремиерът Дончев, който е председател на Междуведомствената комисия за възстановяване и подпомагане. Той съобщи, че заделеният резерв на Комисията до края на 2017 г. е над 2 млн. лева и че има готовност да бъде предоставен както за непосредствено справяне с бедствията, осигуряване на пътен достъп и достъп на хората до домовете им, така и за ремонтни работи, които да се осъществят до края на годината. Когато бъде изготвена точната справка за всички извършени дейности и необходими плащания, правителството ще вземе решение от коя бюджетна програма и какво допълнително финансиране ще бъде отпуснато.", "date": "2017.10.26", "title": "Министерски съвет отпуска 1 млн. лева на общините Бургас и Камено за преодоляването на щетите от наводнението"}
{"url": "http://www.focus-news.net/news/2017/10/26/2450776/kmetat-na-sofiya-yordanka-fandakova-iskame-da-privedem-stolichniya-zoopark-spored-iziskvaniyata-na-svetovnata-organizatsiya-za-da-pridobivame-novi-zhivotni.html", "text": "Искаме да приведем Столичния зоопарк според изискванията на световната организация, за да придобиваме нови животни. Това каза кметът на София Йорданка Фандъкова по време на 42-рото заседание на Столичния общински съвет, предаде репортер на Агенция „Фоксус“. Темата беше засегната след питане на общинския съветник Марта Георгиева относно използването на животни от Зоопарк София за филмови и/или рекламни снимки и инциденти с летален завършек.\r\n„В последните години направихме сериозни усилия за подобряване на условията в Софийския зоопарк и това се отчита от Световната организация на зоопарковете. Отчита се напредъка за подобряване - в отделенията за котки има разширение, което подобрява техния живот, а сега сме на път да направим и разширение за приматите. Искаме да приведем нашия зоопарк в изискванията на световната организация, за да можем да придобиваме и нови животни, тъй като много от тези в зоопарка в момента са на възраст. Гарантираме, че правим всичко възможно, за да може животните да се чувстват добре и полагаме максимални грижи за тях“, каза Фандъкова.\r\nЦветилена СИМЕОНОВА", "date": "2017.10.26", "title": "Кметът на София Йорданка Фандъкова: Искаме да приведем Столичния зоопарк според изискванията на световната организация, за да придобиваме нови животни"}
{"url": "http://www.focus-news.net/news/2017/10/26/2450777/blagoevgrad-muzey-na-vodata-otvori-vrati-za-yubileya-na-vodosnabdyavane-i-kanalizatsiya-eood.html", "text": "Музей на водата отвори врати за юбилея на ВиК - Благоевград, предаде репортер на Радио „Фокус“ - Пирин. Инициативата се състоя на професионални празник на строителя и по повод 60-ия юбилей на „Водоснабдяване и канализация“ ЕООД. От няколко месеца екипът на дружеството събира и реставрира ВиК части, инструменти и съоръжения използвани в работата през годините. Направен е и ремонт на сградата на централния склад на ВиК в Благоевград, където се представт експонатите. Десетки служители участват в подготовката на подредбата на Музея на водата. \r\nУправителят на „Водоснабдяване и канализация“ ЕООД – Благоевград инж. Росица Димитров официално откри Музея на водата. На събитието присъства областният управител Бисер Михайлов, кметове от Благоевградска област, партньори и приятели на ВиК - Благоевград. На официалния прием гостите отбелязаха юбилея и имаха възможност да разгледат музея. \r\nВ началото на декември всички граждани също ще могат да посетят Музея на водата и да го разгледат. Мястото ще бъде интересно за учениците, които могат да го посещават организирано и да се запознаят с пътя на водата и процесите, през които преминава, преди да дойде в домовете ни. Мястото е подходящо и за открити уроци заради изключително благоустроената среда около музея и условията, в които децата ще могат да прекарат там вълнуващи часове. За студенти, които изучават специалности свързани с водоснабдяване, канализация, пречистване, на водата или подобни, посещенията могат да бъдат полезни, защото на разположение ще има и специалисти работещи във водното дружество, които ще има помагат да разберат технологиите и естеството на дейностите, които изучават в момента.\r\nЛора КАЛЧЕВА", "date": "2017.10.26", "title": "Благоевград: Музей на водата отвори врати за юбилея на „Водоснабдяване и канализация“ ЕООД"}
{"url": "http://www.focus-news.net/news/2017/10/26/2450778/ministar-boil-banov-imam-nadezhda-che-parite-za-kultura-shte-se-uvelichat-oshte-malko-po-vreme-na-raziskvaniyata-na-byudzheta-v-plenarnata-zala.html", "text": "Министърът на културата Боил Банов говори тази сутрин за проекта за новия бюджет за култура в предаването „Денят започва с култура” на БНТ. В началото на разговора министър Банов изказа съболезнования към семействата на жертвите от природното бедствие в района на област Бургас, както и към близките на личности в областта на културата, с които се разделихме в изминалите дни – актьора Стефан Щерев-Чечо, археолога проф. Валентин Плетньов. \r\nМинистър Банов коментира проектозакона за държавния бюджет, според който държавата ще осигури 30 млн. лв. повече за култура през 2018 г. Според разчетите бюджетът на Министерството на културата се увеличава с близо 18 млн. лв. - от 157 до 175 млн. лв., като голямата част от повишението ще отиде за политиките в областта на съвременното изкуство и достъп до качествено образование. За опазване на културното наследство са предвидени с милион повече. Средствата, които държавата отпуска на общините за културни дейности, също се увеличават с 12 млн. лв. \r\nПо време на разговора в студиото министър Банов коментира добрите практики в страните членки на ЕС, някои от които също има обсъждания да бъдат прилагани и у нас – идеите да бъдат отделяни средства за култура от лотарии, както например във Великобритания, или по-ниско ДДС за книгите, както е в Чехия. \r\n„Много от тези модели биха могли да се прилагат тук, ние също имаме много добри практики. Реално отчисления от лотарията са описани в Закона за меценатството, работим за създаването на условия Законът да бъде прилаган, той трябва да работи”, подчерта Боил Банов по отношение на предстоящите промени в Закона за меценатството.\r\nТой изтъкна, че е изключително благодарен на финансовия министър Владислав Горанов за увеличението, което се планира, като изрази надежда, че при обсъждането в пленарната зала има възможност то да стане и още малко по-голямо. Като едно от ключовите увеличения министърът на културата определи това в Национален фонд „Култура”, като устойчив инструмент за подпомагане не само на събитията от предстоящата Културна програма на Председателството, но и след това. За първи път от много години ще има средства и за участие в Международното Венецианско биенале за съвременни изкуства – важен световен форум, както и за попълване фондовете на библиотеките и музеите с произведения на съвременни автори, които досега липсваха.\r\nМинистър Банов коментира и механизмите за получаване на качествено художествено образование, както и формирането на публики, което започва от училищата. Той изрази задоволството си, че в училищата по изкуствата и по културата към Министерството също има увеличение на средствата за заплати. Увеличението на средствата за култура за общините също ще допринесе за финансирането на различни важни дейности в институтите, които и сега се подпомагат и логиката е такава, че общините познават изключително добре културната си инфраструктура и знаят къде има нужда от финансиране. „В крайна сметка това са пари от данъците на всички ни, независимо дали се разпределят от държавата или от общината”, посочи министър Банов. \r\nСъвременните изкуства също като важен акцент ще бъдат подпомогнати във всички сфери, увери Банов. По думите му той има много добър диалог и с министър Владислав Горанов, и със синдикатите, с които работят много добре.  \r\nНа въпрос за готовността на Културната програма министър Банов съобщи, че към момента Министерството е на етап оценителни комисии. Постъпили са за разглеждане близо 500 проекта, което ще изисква сериозна работа по тяхното оценяване и след 20 ноември се очаква да има резултати.\r\nБоил Банов говори и за увеличението на средствата в сферата на опазването на движимото и недвижимото културно наследство. Той подчерта, че дебатът за саморазрушаващите се паметници на културата тече много активно и на преден план излиза проблемът със саморазрушаващите се къщи – паметници на културата, чиито собственици нямат достатъчно средства за тяхното поддържане. Според министър Банов не всичко е въпрос само на пари, трябва да се работи и пряко с хората – да им се обяснява какво трябва да се направи, как, да им се помага с решения. Боил Банов подчерта още веднъж, че големият ключ е общините да се задействат и да започнат да прилагат закона. Банов напомни, че сега по закон след като някой руши паметник на културата, общината има право да влезе, да го възстанови, да го ипотекира за сметка на собственика и ако той не може да плаща, да го придобие. \r\n„Едно нещо искам да кажа на всички – да знаят, че дали къщичката им ще се разруши, дали те ще я запалят, дали през нощта ще влязат уж случайно всякакви багери и ще преминат през нея, тя по нашия закон трябва да се възстанови във вида, в който е била. Преди 9 г. можеше, законът беше друг – ако къщата падне и се разруши, строй каквото искаш там. Сега не е така, те трябва да възстановят това, което е било”, бе категоричен министърът на културата.", "date": "2017.10.26", "title": "Министър Боил Банов: Имам надежда, че парите за култура ще се увеличат още малко по време на разискванията на бюджета в пленарната зала"}
{"url": "http://www.focus-news.net/news/2017/10/26/2450779/deputatite-ot-gerb-burgas-sazdadena-e-palna-mobilizatsiya-za-da-pomognem-na-postradalite-hora.html", "text": "Създадена е пълна мобилизация на всички институции. Видимо са положени много усилия за справяне със ситуацията. Сега е важно да се помогне на хората, засегнати от бедстието“, каза народният представител от ГЕРБ-Бургас Ивелина Василева на срещата, проведена тази сутрин при областния управител на Бургас Вълчо Чолаков. На нея депутатите от Бургаска област се информираха за цялостната ситуация и предприетите действия. Това съобщиха от пресцентъра на ПП ГЕРБ. Малко преди това те посетиха едно от най-засегнатите места – с. Равнец, където има повреден мост на р. Чакърлийка и залети с кал дворове и наводнени приземни етажи на къщи.\r\nСпоред областния управител основната причина за бедствието са извънредните количества валежи, но причините тепърва ще се изясняват. „Най-тъжно е че има човешки жертви“, каза областният лидер на партията Димитър Бойчев, но подчерта, че посочването на виновни трябва да стане след обективно изясняване на причините за бедствието.\r\n„През последните години бе направено много за създаване на единен орган, който да осъществява контрол върху техническото състояние на язовирите, като вменява регулярни проверки на областните управители.“, допълни още Ивелина Василева. Депутатите се обединиха около тезата, че за в бъдеще трябва да продължат усилията за ранно предупреждаване с оглед превенция на подобни ситуации. \r\nНа срещата при областния управител Вълчо Чолаков взеха участие още народните представители от ГЕРБ-Бургас Диана Саватева, Галя Василева и Ася Пеева, както и зам.-областните управители Севдалина Турманова и Владимир Крумов. \r\nВ момента всички депутати от ГЕРБ Бургас са на среща с кмета на община Камено – Жельо Варадунски и министъра на регионалното развитие Николай Нанков.", "date": "2017.10.26", "title": "Депутатите от ГЕРБ-Бургас: Създадена е пълна мобилизация, за да помогнем на пострадалите хора"}
{"url": "http://www.focus-news.net/news/2017/10/26/2450780/tass-irakskata-armiya-se-priblizhava-no-grad-el-kaim-razpolozhen-na-granitsata-sas-siriya.html", "text": "Иракските правителствени сили при поддръжката на шиитските милиции „Ал Хашд аш Шааби“ поеха под свой контрол пътя, водещ към разположения на границата със Сирия град Ел Каим, предава ТАСС, позовавайки се на местни медии.\r\nИракските части се приближават към Ел Каим, където се намира последният граничен пункт, който терористите от „Ислямска държава“ държат в свои ръце.  \r\nДнес, на 26 октомври, министър-председателят на Ирак Хайдер ал Абади обяви началото на настъплението срещу последните позиции на „Ислямска държава“ в Ирак. Той подчерта, че „терористите вече имат само един избор: смърт или капитулация“. Министър-председателят изрази увереност, че „бърлогата на „Ислямска държава“ в  Ел Каим в западната част на провинция Анбар ще бъде унищожена“.  Виктор Турмаков", "date": "2017.10.26", "title": "ТАСС: Иракската армия се приближава но град Ел Каим, разположен на границата със Сирия"}
{"url": "http://www.focus-news.net/news/2017/10/26/2450781/evrodeputati-s-priziv-kam-turtsiya-osvobodete-nezabavno-zadarzhanite-zhurnalisti.html", "text": "Петима депутати в Европейския парламент (ЕП) от различни парламентарни групи излязоха с общо изявление и поискаха от Турция незабавно да освободи задържаните журналисти, пише вестник „Джумхуриет”. \r\nПетимата евродепутати организираха пресконференция, на която дойдоха със снимките на петима от намиращите се с турски затвори журналисти. „Тези пет случая са само една малка част от многото подобни случаи в Турция. Днес призоваваме да се сложи край на мъките на тези журналисти, на техните семейства и на техните приятели.”, посочи депутатката на ЕНП от Чехия Михаела Сождрова, която носеше снимката на председателя на УС на „Джумхуриет” Акън Аталай. „Подкрепяме незабавното освобождаване на задържаните журналисти и изразяваме надежда те да продължат тяхната важна мисия за бъдещето на Турция.”, заяви от своя страна депутатката на „Зелените” от Германия Ребека Хармс, която носеше снимката на арестувания кореспондент на „Джумхуриет” Ахмет Шък. Георги Димов", "date": "2017.10.26", "title": "Евродепутати с призив към Турция: Освободете незабавно задържаните журналисти"}
{"url": "http://www.focus-news.net/news/2017/10/26/2450782/ministar-emil-karanikolov-v-rezultat-na-prolivnite-valezhi-na-24-i-25-oktomvri-v-oblast-burgas-sa-ustanoveni-7-yazovira-sas-skasani-steni.html", "text": "През 2017 г. на територията на област Бургас са извършени 195 проверки на язовири. Това каза министърът на икономиката Емил Караниколов, който пристигна по искане на БСП, за да даде информация за състоянието на язовирите в страната, предаде репортер на Агенция „Фокус“. „Искам да изразя моите съболезнования за трагичния инцидент към семействата и близките на загиналите вчера граждани на Р България. От 1 януари 2016 г. до настоящия момент са проверени 5661 язовира. Най-често констатираните нарушения са липса на техническа документация, въздушен откос, частични свлачища, обрасли с дървесина и храстова растителност, ерозия, затлачвания или разрушаване на преливници. На собствениците на язовирите са дадени предписания по техническа документация за осъществяване на безопасна техническа експлоатация“, заяви Караниколов. По думите му от началото на февруари 2017 г. са идентифицирани общо 2005 язовира с констатирани много неизправности по язовирните стени и съоръженията към тях. „След извършените проверки през 2017 г. са създадени предписания за отстраняване на констатирани технически нередности на 61 язовира. Има изпълнение на дадените предписания. От 205 – 61 са изпълнени. При констатирани нарушения на техническата конструкция са дадени предписания за контролно пълно изпразване на 89 броя от язовирите. Най-много такива язовири има в Благоевград, Враца, Бургас и Хасково. Контролът, който се осъществява е целогодишен“, допълни той и уточни, че само от началото на тази година контрол върху язовири са извършени на над 3630 язовира. „Независимо от резултатите на прегледите на язовирните стени, трябва да се има предвид, че дори при язовирите, които не са пред аварийно техническо състояние не са изключени възможности за настъпване на аварийни ситуации. Липсата на финансови средства, предимно на общините в Р България, е един от основните проблеми, тъй като актът не може да реши проблема. През 2017 г. на територията на област Бургас са извършени 195 проверки на язовири. В резултат на проливни валежи на 24 и 25 октомври са установени 7 броя язовири със скъсани стени“, каза още Емил Караниколов. \r\nЛюба АЛЕКСИЕВА", "date": "2017.10.26", "title": "Министър Емил Караниколов: В резултат на проливните валежи на 24 и 25 октомври в област Бургас са установени 7 язовира със скъсани стени"}
{"url": "http://www.focus-news.net/news/2017/10/26/2450783/yordan-yordanov-kmet-na-dobrich-zhelanieto-na-obshtinata-e-da-stimulira-po-aktivna-grazhdanska-pozitsiya-v-dialoga-s-mestnata-vlast.html", "text": "Желанието на Общината е да стимулира по-активна гражданска позиция в диалога с местната власт. По този повод на 9 ноември ще бъде организирана среща на кметския екип с граждани на Добрич, за да бъде направен отчет на работата през двете години мандат и да бъдат потърсени позициите на жителите на добруджанския град – от какво са доволни, от какво не са и какво биха искали да бъде направено занапред. Това съобщи кметът Йордан Йорданов, предаде кореспондент на Радио „Фокус” – Варна. „На първо място трябва да отчетем, че активността на гражданите е по-малка от необходимата. Важен фактор, когато си говорим за прозрачност и работа с граждани. Не искаме само ние да сме активните и да даваме идеите. Имаме желание нещата да се правят заедно с гражданите. Това представих и по време на Годишната среща в Албена. Там споменах, че до момента не съм разочарован, но бих желал гражданите да бъдат малко повече активни. Ние винаги сме давали възможност по всякакъв начин да провокираме тази активност. Но като че ли по една или друга причина хората през годините, дали са били лъгани, дали са били заблуждавани, не откликват с готовност да бъдат партньори“, каза кметът. \r\nСпоред него местната власт и гражданите трябва да бъдат партньори. Това е и причината отчетът за двете години от кметския мандат да бъде представен на градско събрание. „По този начин ще отчетем нашите две години. Отново искаме да ангажираме гражданите. Да, ние сме наясно, че ще има хора, които не ни харесват, ще има хора, които не ни подкрепят и такива, които ни подкрепят. Много важно е да се чуе, да се говори и в крайна сметка да се стигне до някакво общо решение. Всички ние живеем в този град и трябва да сме активни с гражданска позиция. Само може би това ще ни измъкне от дупката. Срещата е запланувана на 9 ноември, поканени са всички граждани, сдружения, НПО-та. Ще бъде в Органова зала, но не в самата зала, а във фоайето, което е с голяма площ. Очакваме да дойдат много хора и ние ще бъдем заедно с тях. Отново казвам, искаме да стимулираме по-активната гражданска позиция. Ще обсъждаме какво се случва и какво не се случва в общината и ще обогатим с малко повече знание хората“, допълни Йордан Йорданов.\r\nЖулиета НИКОЛОВА", "date": "2017.10.26", "title": "Йордан Йорданов, кмет на Добрич: Желанието на Общината е да стимулира по-активна гражданска позиция в диалога с местната власт"}
{"url": "http://www.focus-news.net/news/2017/10/26/2450784/bdzh-preminavaneto-ot-lyatno-kam-zimno-chasovo-vreme-v-noshtta-sreshtu-nedelya-shte-zasegne-vremepatuvaneto-na-13-patnicheski-vlaka.html", "text": "Предстоящата смяна на часовото време, в нощта срещу неделя, ще наложи промени във времепътуването на 13 пътнически влака, съобщиха от пресцентъра на БДЖ. При преминаването от лятно към зимно часово време е необходимо някои пътнически влакове да престоят в различни железопътни гари в нощта между 28 октомври и 29 октомври. Това се налага, за да не бъде нарушен Графикът за движение на влаковете. \r\nВ железопътните превози е наложена европейската практика, влаковете да спрат в първата железопътна гара по маршрута си при наближаване на 04:00 часа и да изчакат 60 минути. (Например, ако влакът по разписание трябва да тръгне от дадена гара в 05:00 часа, пътниците го очакват съответно в този час, така че той няма как да мине с един час по-рано и затова изчаква).  По този начин не се засяга Графикът за движение на влакове и не се получават закъснения.\r\nЕвропейският подход, който се ползва в тази ситуация с изчакване в най-близката жп гара, тази година ще засегне следните влакове, както и гарите, в които ще престоят са:\r\n•\tМеждународният бърз влак №492, пътуващ по маршрута Истанбул–София ще престои в гара Свиленград;\r\n•\tБързият влак №2626, пътуващ по маршрута Варна–София (през Горна Оряховица) ще престои в гара Телиш;\r\n•\tБързият влак №2627, пътуващ по маршрута София–Варна (през Горна Оряховица) ще престои в гара Попово;\r\n•\tБързият влак №3636, пътуващ по маршрута Варна–София (през Карлово) ще престои в гара Тъжа;\r\n•\tБързият влак №3637, пътуващ по маршрута София–Варна (през Карлово) ще престои в гара Желю войвода;\r\n•\tБързият влак №8626, пътуващ по маршрута Бургас–София (през Пловдив) ще престои в гара Костенец;\r\n•\tБързият влак №8627, пътуващ по маршрута София–Бургас (през Пловдив) ще престои в гара Стара Загора;\r\n•\tБързият влак №8636, пътуващ по маршрута Варна–Пловдив ще престои в гара Меричлери;\r\n•\tБързият влак №8637, пътуващ по маршрута Пловдив–Варна ще престои в гара Завет;\r\n•\tБързият влак №9647, пътуващ по маршрута София–Силистра ще престои в гара Самуил;\r\n•\tПътническият влак №16101, пътуващ по маршрута Септември–Велинград ще престои в гара Цветино;\r\n•\tПътническият влак №30151, пътуващ по маршрута Карнобат–Варна ще престои в гара Завет;\r\n•\tКрайградският пътнически вкал №20200, пътуващ по маршрута Мездра–София ще престои в гара Лакатник;\r\nПодробна информация за разписанията на влаковете клиентите на националния железопътен превозвач могат да получат на телефон 0700 10 200.", "date": "2017.10.26", "title": "БДЖ: Преминаването от лятно към зимно часово време в нощта срещу неделя ще засегне времепътуването на 13 пътнически влака"}
{"url": "http://www.focus-news.net/news/2017/10/26/2450785/dimitris-avramopolus-es-ostava-angazhiran-kam-migrantskoto-sporazumenie-s-turtsiya.html", "text": "Европейският комисар по миграцията Димитрис Аврамополус заяви, че ЕС остава ангажиран към ключовото гранично споразумение с Турция, което доведе до намаляване на мигрантските потоци към Европа, предава  AFP.\r\n„Договорът между ЕС и Турция работи: пристиганията през източната част на Средиземно море са силно намалели, откакто то влезе в сила“, заяви Аврамополус. „ЕС се нуждае от Турция и Турция се нуждае от ЕС, ако искаме наистина да се справим заедно с това предизвикателство“, заяви той,  добавяйки, че „е необходима работа с ключови трети страни, включително с тези от Северна Африка и от Сомалийския полуостров.  \r\n„До момента през 2017 г. имаме около 146 хил. пристигания по море в Европа, в сравнение с два пъти повече миналата година“, заяви европейският комисар преди среща с министри от ЕС и от Балканския полуостров, която се провежда в София. Той добави, че през октомври тази година близо 8300 мигранти са пристигнали по море в Европа, в сравнение с повече от 31 хил. през октомври 2016 г. и повече от 2210 хил. през октомври 2015 г. „Това показва общо намаляване с почти 75% за една година и повече от 95% в сравнение със същия период през 2015 г.“, заяви Аврамополус. \r\nСтраните членки на ЕС са поели ангажимент да разпределят помежду си 160 хил. сирийски и други бежанци от Гърция и Италия, но европейският комисар посочи, че до септември тази година  едва 30 хил. от тях са били приети.  „Други 23 хил. мигранти от бежанските лагери в Турция и Йордания междувременно са преселени според споразумението с Турция като процесът ще продължи“, добави той.\r\nБългария също е свидетел на рязък спад на мигрантските  потоци след затварянето на т.нар. „Балкански маршрут“ в началото на 2016 г. и с изграждането на граничната си ограда по своята граница с Турция. По-рано тази седмица Стоян Иванов, зам.-директор на ГД „Гранична полиция“ заяви, че броят на мигрантите е спаднал от 98 хил. през 2015 г.  до 40 хил. през 2016 г. и до едва 5900 от началото на 2017 г.  Виктор Турмаков", "date": "2017.10.26", "title": "Димитрис Аврамополус: ЕС остава ангажиран към мигрантското споразумение с Турция"}
{"url": "http://www.focus-news.net/news/2017/10/26/2450786/gerb-burgas-organizira-kampaniya-v-pomosht-za-postradalite-v-bedstvieto-v-oblastta.html", "text": "Във връзка с бедственото положение в областта, ГЕРБ-Бургас започва дарителска кампания за набиране на завивки и топли дрехи за нуждаещите се. Това съобщиха от пресцентъра на ПП ГЕРБ. Акцията започва днес и ще продължи до обяд на 28 октомври 2017 г. /събота/. Даренията ще се събират в офиса на ГЕРБ в гр. Бургас, ул. Конт Андрованти 5, ет. 1.\r\n\"Молим всеки, който има възможност да се отзове!\", посочват още от партията.", "date": "2017.10.26", "title": "ГЕРБ-Бургас организира кампания в помощ за пострадалите в бедствието в областта"}
{"url": "http://www.focus-news.net/news/2017/10/26/2450787/ministar-emil-karanikolov-problemniyat-yazovir-chotorata-ot-koyto-e-tragnalo-prelivaneto-v-burgasko-e-sobstvenost-na-yuridichesko-litse.html", "text": "Проблемният язовир „Чотората“, от който е тръгнало преливането в Бургаско, е собственост на юридическо лице. Това каза министърът на икономиката Емил Караниколов по време на изслушването си в Народното събрание по искане на БСП за бедствието в Бургаско, предаде репортер на Агенция „Фокус“.  Според него най-вероятната причина за преливането на водоемите в Бургаско са падналите валежи като основно това са около 200 л/кв.м. Министър Караниколов поясни, че е прелял язовир „Чотората“, а по първоначална информация около 2.00 часа през нощта вода от язовир „Чанджик“ 3 и 4 се е вляла в язовир „Чотората“.  По думите му „Чотората“ е бил с отворен изпусквател, но приливната вълна е носила почва и растителност, която го е запушила. „Това е довело до повишаване на нивото и преливане на язовирната стена“, коментира Караниколов. Министърът уточни, че 7 са  язовирите на територията на Бургас със скъсани язоврни стени. Той обясни, че това са  каскадни язовири, като четири от тях са на територията на община Бургас, а три са в община Камено. „Всички те са с под 50 хил. кубични метра, с изключение  на язовир „Чотората“, който е с обем 100 хил. Нито един от тях не е включен в списъка на потенциално опасните язовири и не би следвало да създаде приливна вълна“, коментира министър Караниколов. „Важното е да се отбележи, че под тези язовири няма населени места и воден отток към тях не е причина за човешки жертви“, каза той.  Министърът на икономиката поясни какви действия е предприело ръководеното от него ведомство. „Разпоредено е командироване на допълнителни служители на ДАМТН в областите Бургас и осигуряване на 24-часово дежурство на проблемните язовири. Екипите на Държавната агениця обхождат водоемите в региона още от миналата нощ. Сформиран е кризисен щаб в ДАМТН. Язовир „Трояново“, за който по-рано се появиха информации в медиите, е изправен, като в този момент има свободен дебит и обем“, каза Караниколов.  \r\nДеница КИТАНОВА", "date": "2017.10.26", "title": "Министър Емил Караниколов: Проблемният язовир  „Чотората“, от който е тръгнало преливането в Бургаско, е собственост на юридическо лице"}
{"url": "http://www.focus-news.net/news/2017/10/26/2450788/miliet-nay-golyamata-antinarkotichna-operatsiya-v-istoriyata-na-turtsiya.html", "text": "Полицията в Истанбул извърши най-голямата в досегашната история на Турция операция срещу наркотрафика, пише вестник „Милиет”. \r\nНаведнъж са иззети са 2 милиона и 550 хиляди хапчета „Екстази”. Задържани са петима куриери с общо 181 килограма наркотици и 770 килограма различни опиати. Наркополицаите са установили преди 2 месеца престъпна група, извършваща международен трафик на наркотици. След техническо и физическо проследяване е установено, че в Турция ще бъдат вкарани с един ТИР хапчета „Екстази” от Холандия, а докараните от източните държави хероин и опиати ще бъдат пласирани в Европа, пише още „Милиет”.", "date": "2017.10.26", "title": "„Милиет”: Най-голямата антинаркотична операция в историята на Турция"}
{"url": "http://www.focus-news.net/news/2017/10/26/2450789/burgas-shtetite-ot-navodnenieto-v-grada-vazlizat-na-poveche-ot-4-mln-leva-ostava-v-sila-chastichnoto-bedstveno-polozhenie.html", "text": "Кметът на Община Бургас Димитър Николов и министърът на регионалното развитие и благоустройството Николай Нанков посетиха най-пострадалите от поройния дъжд и последвалото наводнение места в община Бургас. На всяко от тях се работи активно по разчистване и неотложни възстановителни дейности. Това съобщиха от пресцентъра на Община Бургас. \r\nЧастичното бедствено положение остава в сила и днес. Училището в Равнец е отворено за децата, но занятията продължават да са отменени в детската градина на селото, както и в училището на „Горно Езерово“. Утре обаче и на трите места учениците трябва да са в час.\r\n„Пострадахме зле, но няма екологична опасност за населението“, заяви кметът Николов. С разрешението и съдействието на МОСВ и РИОСВ е обособена временна площадка за депониране на отпадъци на територията на старото депо в Братово. Временно боклукът не само на Бургас, но и на още осем близко разположени общини ще се разтоварва там. Това се налага, тъй като е нужно време за почистване клетката на новото регионално депо и възстановяване на нормалния транспортен достъп до нея. Днес на терен пристига проектант, който да предложи оптимално решение за спешните възстановителните дейности, чието предварително изпълнение вече стартира. Когато задачата бъде изпълнена, отпадъците от временната площадка ще бъдат преместени в новото депо.\r\nВ нощта срещу 25 октомври водата заля и пречиствателната станция в квартал „Горно Езерово“. Един от операторите е трябвало да се измъква през прозореца, тъй като не е можел да отвори вратата на помещението, в което е дежурял. Впрегнати са много хора, техника и усилия, за да може скоро тя да заработи отново на пълни обороти.\r\nПо първоначални изчисления щетите след бедствието възлизат за община Бургас на над четири милиона лева, съобщи кметът Николов. Повече от половината са нужни за неотложни възстановителни дейности, тъй като са увредени или напълно разрушени междуселищни и вътрешни улици, мостове и други пътни съоръжения. Общината впрегна всички свои ресурси, но разчита много и на солидарната държавна помощ от Междуведомствената комисия за възстановяване и подпомагане към Министерски съвет, за да има по-бърз и качествен резултат.\r\nЗа съжаление, при наводнението пострадаха много частни имоти, основно в село Равнец, кварталите „Горно Езерово“ и „Долно Езерово“, село Братово. Със съдействието на Общината навсякъде са раздадени необходимите бланки, с които може да се кандидатства за еднократна държавна парична помощ от 326 лева, за възстановяване след наводнението.\r\n„На най-пострадалите семейства ще помогнем с предоставяне на строителни материали за ремонт на домовете им, а при доказана повреда на битова техника заради бедствието ще им бъде закупена нова“, каза кметът Николов.\r\nНай-сериозно засегнатите райони посетиха днес още зам.-министърът на енергетиката Жечо Станков, бургаски депутати и общински съветници, директорите на ВиК и РИОСВ – Бургас – Ганчо Тенев и Тонка Атанасова.", "date": "2017.10.26", "title": "Бургас: Щетите от наводнението в града възлизат на повече от 4 млн. лева, остава в сила частичното бедствено положение"}
{"url": "http://www.focus-news.net/news/2017/10/26/2450790/dobrich-folklorni-izpalneniya-zaradvaha-posetitelite-na-praznichnoto-izdanie-na-fermerski-pazar-v-aemo-stariyat-dobrich.html", "text": "Фолклорни изпълнения зарадваха посетителите на празничното издание на Фермерски пазар в Архитектурно-етнографския комплекс на открито (АЕМО) „Старият Добрич“, предаде кореспондент на Радио „Фокус” – Варна. На мегдана пред Часовниковата кула фолклорни групи поздравиха именниците на Димитровден и всички, които са избрали да посетят ежеседмичното издание на фермерския пазар. Фолклорните носии внесоха допълнителен колорит в атмосферата. \r\nДнес пазарът предлага още по-голямо разнообразие от стоки и е много оживен. Новите неща са сладки изкушения от шоколадова работилница в страната, хляб със семена от чия, биволска моцарела, печена тиква и дори пресни ягоди за почитателите на летните плодове. До 15.00 часа всеки посетител може да намери интересни и вкусни стоки, да се порадва на слънчевия ден в добруджанския град и да се наслади на неповторимата атмосфера в есенни багри на етнографския комплекс. \r\nЖулиета НИКОЛОВА", "date": "2017.10.26", "title": "Добрич: Фолклорни изпълнения зарадваха посетителите на празничното издание на Фермерски пазар в АЕМО „Старият Добрич“"}
{"url": "http://www.focus-news.net/news/2017/10/26/2450791/deyvid-deyvis-britanskiyat-parlament-shte-glasuva-sporazumenieto-za-brekzit-v-kraya-na-2018-ili-v-nachaloto-na-2019-godina.html", "text": "Британският министър за въпросите, свързани с Брекзит, Дейвид Дейвис съобщи, че парламентът на страната ще гласува дали да приеме споразумението за излизането от ЕС или през декември 2018 г. или през януари 2019 г., ако преговорите с Брюксел протекат по план, предава  Reuters.\r\n„Ако всичко мине според предвидения от главния преговарящ на ЕС Мишел Барние график, което е октомври 2018 г.,  най-вероятно Европейският парламент ще гласува през декември или януари. Ние несъмнено трябва да представим споразумението пред британския парламент преди това“, заяви Дейвис по време на обръщение пред законодателния орган на Великобритания.  Виктор Турмаков", "date": "2017.10.26", "title": "Дейвид Дейвис: Британският парламент ще гласува споразумението за Брекзит в края на 2018 или в началото на 2019 година"}
{"url": "http://www.focus-news.net/news/2017/10/26/2450792/aktsenti-v-predavaneto-sas-slavnata-2-ra-trakiyska-diviziya-za-chestta-na-balgariya-na-radio-fokus-plovdiv.html", "text": "Предаването „Със славната 2-ра Тракийска дивизия – За честта на България“ на Радио „Фокус” – Пловдив днес е посветено на Трети конен полк на Н. Императорско Величество Велика княгиня Мария Павловна, гарнизон в Пловдив. За бойните подвизи на конния полк ще ни разкаже военният историк Петър Ненков. Формиран в края на 1885 г. Трети конен полк има щастието да има за пръв командир ротмистър Кирил Ботев, брат на Христо Ботев, а сред редиците на офицерите-третоконци блестят имената на легендите Борис Дрангов и Иван Колев. С помощта на Ася Николова, директор на Национален музей Христо Ботев, ще ви разкажем повече за генерал-лейтенант Кирил Ботев.\r\nВ Рубриката „Календар“ ще си припомним някои от боевете на 28-ми пехотен Стремски полк, взел участие в Балканската (1913), Междусъюзническата (1913) и Първата световна война (1915 – 1918).\r\nПредаването „Със славната 2-ра Тракийска дивизия – За честта на България“ се излъчва всеки четвъртък от 15.00 до 16.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2017.10.26", "title": "Акценти в предаването „Със славната 2-ра Тракийска дивизия – За честта на България“ на Радио „Фокус” – Пловдив"}
{"url": "http://www.focus-news.net/news/2017/10/26/2450793/rakovoditelyat-na-otdel-kohezionna-politika-i-ekootsenki-v-gd-okolna-sreda-na-ek-dzhordzh-kremlis-shte-inspektira-rabotata-na-instalatsiyata-za-tretirane-na-bitovite-otpadatsi-na-sofiya.html", "text": "Ръководителят на отдел „Кохезионна политика и екооценки” в ГД „Околна среда” на Европейската комисия Джордж Кремлис ще инспектира на 27 октомври работата на Инсталацията за механично-биологично третиране на битовите отпадъци на София. Това съобщиха от пресцентъра на Столична община. Джордж Кремлис и кметът на София Йорданка Фандъкова ще бъдат в Завода за отпадъци в с. Яна в 10.00 часа.  Заводът работи от септември 2015 година.", "date": "2017.10.26", "title": "Ръководителят на отдел „Кохезионна политика и екооценки” в ГД „Околна среда” на ЕК Джордж Кремлис ще инспектира работата на инсталацията за третиране на битовите отпадъци на София"}
{"url": "http://www.focus-news.net/news/2017/10/26/2450794/ministar-valentin-radev-dokraya-na-denya-se-otvarya-patyat-burgas-sredets.html", "text": "До края на деня се отваря пътят Бургас – Средец. Това каза министърът на вътрешните работи Валентин Радев по време на изслушването си в Народното събрание по искане на БСП за бедствието в Бургаско, предаде репортер на Агенция „Фокус“.  По думите му продължава отремонтирането на мостовете на село Черни връх и Горно Езерово.  Той поясни, че от момента на бедствието от МВР са известени и са изпратили пет екипа в Полски извор, Черни връх и село Камено. По думите му са изпратени над 100 служители от МВР, 64 пожарникари. Той поясни, че са мобилизирани пожарни автомобили, техника, водолази, амфибия. „Мобилизирани са групи от цивилни структури, които помагат на силите на МВР“, каза Радев. Министърът на вътрешните работи поясни, че районът е облетен с вертолет да се види състоянието на язовирите и дали има пострадали хора. „На 23 ноември е обявено свикване на Съвета за намаляване риска от бедствия, на който съм председател с две точки – приемане на стратегия в близките 10 години какво се прави в тази посока и указания до областните общини, планиране, готовност и възстановяване. Такова нещо е предвидено преди да се случи това събитие. МВР, полиция, жандармерия, в момента са по пътищата и в районите на бедстващите села в общината“, каза Валентин Радев. \r\nТой поясни, че е имал задачата да съгласува действията на ангажираните министерства. \r\nДеница КИТАНОВА", "date": "2017.10.26", "title": "Министър Валентин Радев: Докрая на деня се отваря пътят Бургас - Средец"}
{"url": "http://www.focus-news.net/news/2017/10/26/2450795/inzh-daniel-panov-kmet-na-veliko-tarnovo-dnes-otdavame-pochit-ne-samo-kam-asenevtsi-no-i-kam-vsichki-predtsi-postavili-tarnovo-sred-nay-uvazhavanite-gradove-v-sveta.html", "text": "Днес отдаваме дължимата почит не само на смелите и достойни наши царе Петър и Асен, но и на династията Асеневци, на всички наши предци, които с цената на огромни жертви, но и на духовно извисяване поставиха Търново сред най-значимите и уважавани градове в света. Това каза в празничното си слово по повод отбелязването на 832 години от въстанието на Петър и Асен и възобновяването на българската държава, предаде репортер на Радио „Фокус“ – Велико Търново. „Димитровден е част не само от славната история на България, но и част то нашата хилядолетна идентичност. Преди 832 години тук, в църквата „Св. Димитър“, братята Петър и Асен се противопоставят на властите на византийския император, провъзгласяват въстание и възстановяват българската държавата, която е драматично и трагично потъпкана през 1018 година. Двамата братя възраждат българската държава и поставят началото на процес, който ще доведе до учредяването на Търновската епископия и по-късно до обявяването на Търново за столица на Второто българско царство“, посочи инж. Панов. Той подчерта, че Димитровден е един от най-величавите примери за това как единството на българския народ може да устои против всякаква Велика сила. „Единството между нашия народ, църквата, войската и хората, упражняващи властта за значими национални каузи, винаги в историята ни е доказвало, че ние сме малък, но храбър народ. Димитровден е символ на това как българският народ е в състояние да възкреси пепелта и да се превърне в един от най-значимите военни, политически, но и културни, духовни фактори в европейския югоизток през средните векове“, допълни Даниел Панов. \r\nТой поздрави всички именници, както и строителите по повод техния професионален празник. „Благодаря на Строителната камара за успешната и ползотворна съвместна работа в годините. Благодаря им не само, че са част от организацията на този празник, но и за значимите обществени ангажименти, които традиционно поемат и с чест и достойнство изпълняват пред нашата общественост. Благодаря им за това, че достойно продължават традициите на славното и безсмъртно дело на Уста Колю Фичето. Пожелавам на архитектите, инженерите, конструкторите и на всички ангажирани в строителството и на техните семейства много здраве, удовлетвореност от работата и много поводи за гордост от онова, което са съградили, не само с ума и с ръцете си, но и с душите си, посочи кметът, като пожела благоденствие и мир във домове им“, каза още Даниел Панов.\r\nНадежда КРЪСТЕВА", "date": "2017.10.26", "title": "Инж. Даниел Панов, кмет на Велико Търново: Днес отдаваме почит не само към Асеневци, но и към всички предци, поставили Търново сред най-уважаваните градове в света"}
{"url": "http://www.focus-news.net/news/2017/10/26/2450796/stara-zagora-diskusiya-obshtata-selskostopanska-politika-na-evropeyskiya-sayuz-sled-2020-g-i-razvitieto-na-balgarskoto-zemedelie-se-provede-v-kazanlak.html", "text": "Дискусия „Общата селскостопанска политика на Европейския съюз след 2020 г. и развитието на българското земеделие“ се проведе в Казанлък, предаде кореспондент на Радио „Фокус“. Инициатор на срещата е Петя Ставрева председател на ПП „ Обединени земеделци“. Срещата бе организирана от Община Казанлък и Министерство на земеделието в лицето на Областна служба земеделие и Общинска служба земеделие. Форумът бе открит от кмета на община Казанлък Галина Стоянова, която каза, че срещата е фокусирана в по-голямата си част към етерично-маслените култури и това не е случайно. „Благодаря, че именно Казанлък бе избран да събере всички вас, производителите от един доста голям регион, който е в сърцето на България и е основен, и специфичен за българското производство“, посочи Стоянова.\r\nВ срещата взеха участие земеделски производители от почти целия регион на Долината, включително и розопроизводители и розотърговци, представители на Министерството на земеделието, храните и горите, ПП„Обединени земеделци“ на национално и местно ниво, Националния клонов съюз на производителите на етерично-маслени култури, фермерски асоциации, институти, земеделски производители, представители на местната власт и граждани.\r\nПо време на дискусията бе обърнато внимание на промените в Общата селскостопанска политика на ЕС и развитието на българското земеделие и малките населени места. Част от дискусията бе и доклад на директора на Института по розата доц. Ганка Баева, която обърна внимание на това, каква е 2017 година за етерично-маслените култури, за розопроизводителите и розотърговците. \r\nЛектор на дискусията бе и Зара Клисурова председател на Националния клонов съюз на производителите на етерично-маслени култури. Тя запозна присъстващите с възможностите за подпомагане на производството и пазарната реализация на етерично-маслените култури.\r\nСлавяна ГАЙДАРОВА", "date": "2017.10.26", "title": "Стара Загора: Дискусия „Общата селскостопанска политика на Европейския съюз след 2020 г. и развитието на българското земеделие“ се проведе в Казанлък"}
{"url": "http://www.focus-news.net/news/2017/10/26/2450797/pazardzhik-politsai-izzeha-tsigari-i-tyutyun-bez-banderol-ot-panagyurishte-i-bratsigovo.html", "text": "Полицаи иззеха цигари и тютюн без бандерол от Панагюрище и Брацигово, съобщиха за Радио „Фокус“ – Пазарджик от Областната дирекция на МВР – Пазарджик. Това е станало по време на планирани проверки за установяване на нелегална търговия с акцизни стоки. На един адрес в Панагюрище и на други три в Брацигово органите на реда са открили общо около 1000 къса саморъчно направени цигари и 8.5 килограма сух нарязан тютюн, всичките без бандерол. Акцизните стоки са иззети, а спрямо две жени и двама мъже са образувани бързи полицейски производства.", "date": "2017.10.26", "title": "Пазарджик: Полицаи иззеха цигари и тютюн без бандерол от Панагюрище и Брацигово"}
{"url": "http://www.focus-news.net/news/2017/10/26/2450798/nadzorniyat-savet-na-nzok-prie-ramkata-na-byudzheta-na-institutsiyata-za-2018-g.html", "text": "На свое заседание на 25 октомври Надзорният съвет на Националната здравноосигурителна каса (НС на НЗОК) прие рамката на Бюджета на институцията за 2018 г., след като в голямата си част се съобрази със становището на Министерството на здравеопазването. Това съобщиха от пресцентъра на НЗОК.\r\nПредвидени са 3 859 978 000 лв. от здравноосигурителни приходи и трансфери от други институции. Чрез преразпределение на проектобюджета за 2018 г. са осигурени 7 млн. лв. повече към определените 200 млн.200 хил. лв. за първична извънболнична помощ. \r\nЗа дентална помощ се отпуска още 1 млн. лв., като общата сума, с която НЗОК ще закупи дентални дейности в полза на здравноосигурените, е 157 млн. лв. Увеличението на средствата спрямо 2017 г. е с 10 млн. лв. С тези средства НЗОК ще стартира програмата за зъбно протезиране, като заплати на денталните лекари дейностите, необходими за подготовка на пациентите за изработване и поставяне на зъбни протези. НЗОК няма правно основание да заплаща работата на зъботехниците за изработването на самите зъбни протези. \r\nЗа специализирана извънболнична медицинска помощ средствата са 222 300 000 лв.\r\nЗа закупуване на дейности в болничната медицинска помощ планираните средства са 1 824 560 700 лв.\r\nЗа лекарства за домашно лечение, медицински изделия и медицински храни за специални цели, напълно или частично заплащани от НЗОК,  са заложени 1 млрд. лв. \r\nСъс свое Решение НС на НЗОК освободи от „Резерв, включително за непредвидени и неотложни разходи” средства в размер на 38 840 000 лв., с които да се извършат здравноосигурителни плащания за лекарства и медицински изделия, прилагани в болничната помощ.", "date": "2017.10.26", "title": "Надзорният съвет на НЗОК прие рамката на бюджета на институцията за 2018 г."}
{"url": "http://www.focus-news.net/news/2017/10/26/2450799/plovdiv-kulturniyat-kalendar-na-asenovgrad-za-2018-godina-shte-e-posveten-na-pet-golemi-natsionalni-godishnini-i-yubileya-na-chitalishte-rodolyubie.html", "text": "Културният календар на Асеновград за 2018 година ще е посветен на пет големи национални годишнини и юбилея на читалище „Родолюбие”. Това съобщиха за Радио „Фокус“ – Пловдив от отдел „Връзки с обществеността“ на Общината. През 2018 година в Асеновград ще бъдат отбелязани пет годишнини на значими от българската история дати и личности: 140 години от Освобождението на България от Османско робство, 150 години от рождението на поета и революционер Христо Ботев, 155 години от рождението на Алеко Константинов, 140 години от рождението Пейо Яворов и 145 години от смъртта на Апостола на българската свобода Васил Левски. В културния календар на Асеновград за следващата година ще бъде отделено и специално място за 145-годишнината на най-голямото и старо читалище в Общината – „Родолюбие-1873 г.”.\r\nНа публичното обсъждане за културните събития за 2018 година в Асеновград са постъпили и предложения за организиране на фолклорен фестивал за народни песни с конкурсен характер, провеждане на художествен пленер по живопис, както и поставяне на статични пана на центъра за мобилни изложби.\r\nПо решение на Европейския парламент 2018 година ще бъде година на културното наследство. Всички събития на Община Асеновград ще бъдат под слогана на инициативата като знак на съпричастност към идеята за опазване на културните ценности по места.\r\nТони МИХАЙЛОВ", "date": "2017.10.26", "title": "Пловдив: Културният календар на Асеновград за 2018 година ще е посветен на пет големи национални годишнини и юбилея на читалище „Родолюбие”"}
{"url": "http://www.focus-news.net/news/2017/10/26/2450800/ministar-valentin-radev-oblastniyat-upravitel-na-burgas-valcho-cholakov-shte-vnese-signal-v-prokuraturata-za-izyasnyavane-na-prichinite-za-bedstvieto.html", "text": "Областният управител на Бургас Вълчо Чолаков ще внесе сигнал в прокуратурата за изясняване на причините за бедствието. Това каза министърът на вътрешните работи Валентин Радев по време на изслушването си в Народното събрание по искане на БСП за бедствието в Бургаско, предаде репортер на Агенция „Фокус“. Министър Валентин Радев заяви, че най-вероятната причина за бедствието са дъждовете. „МВР продължава да помага с всички сили и средства не само със силите на ПБЗН, но и за това хората да не се притесняват и нощно време“, каза той и уточни, че в засегнатите от бедствието райони има екипи на полиция и жандармерия. \r\nДеница КИТАНОВА", "date": "2017.10.26", "title": "Министър Валентин Радев: Областният управител на Бургас Вълчо Чолаков ще внесе сигнал в прокуратурата за изясняване на причините за бедствието"}
{"url": "http://www.focus-news.net/news/2017/10/26/2450801/shumen-grobishtniyat-park-v-grada-shte-bade-razshiren-s-plosht-ot-nad-113-000-kvm.html", "text": "Гробищният парк в Шумен ще бъде разширен с площ от над 113 000 кв.м, предаде репортер на Радио „Фокус“ – Шумен. Предложението беше прието с 38 гласа „за“ на заседанието на Общинския съвет. Към съществуващия терен на гробищата ще бъде прибавена и площта на 18 частни земеделски имота. Разширението е в посока на северозапад и изток под формата буквата Г. Предвижда се ново застрояване за урнови стени, костница и бъдеща сграда за обслужване, предвидени са терени за разполагане на перголи, места за почивка, химически тоалетни и др, както и съответно развиване на алейната мрежа. Новообразуваните парцели са 36, като в тях са разположени 7 372 гробни места.\r\nИвелина ИВАНОВА", "date": "2017.10.26", "title": "Шумен: Гробищният парк в града ще бъде разширен с площ от над 113 000 кв.м."}
{"url": "http://www.focus-news.net/news/2017/10/26/2450802/vladimir-putin-poveche-ot-90-ot-teritoriyata-na-siriya-sa-osvobodeni-ot-teroristite.html", "text": "Президентът на Русия Владимир Путин съобщи, че от терористите до момента са освободени повече от 90% от територията на Сирия, предава ТАСС.\r\n„Бих желал отново да благодаря на нашите военнослужещи, които участваха в провеждането на антитерористичната операция в Сирия. Благодарение на тяхното мъжество, твърди и професионални действия, ситуацията се измени коренно. От терористите вече са освободени повече от 90% от сирийската територия“, заяви Путин по време на среща с военни. Виктор Турмаков", "date": "2017.10.26", "title": "Владимир Путин: Повече от 90% от територията на Сирия са освободени от терористите"}
{"url": "http://www.focus-news.net/news/2017/10/26/2450804/burgas-prodalzhava-izdirvaneto-na-izcheznalata-zhena-ot-selo-cherni-vrah.html", "text": "Продължава издирването на изчезналата жена от село Черни връх, съобщи за Радио „Фокус“ - Бургас областният управител Вълчо Чолаков. В операция участват над 50 души: полицаи, пожарникари, от администрацията на Община Камено, както и доброволци. Изпратен е втори верижен багер, за да подпомага разчистването и претърсването. Пострадалият мъж, който е настанен в бургаската болница, остава в тежко състояние. Той е претърпял инсулт преди наводнението от вчера. Бил е трудно подвижен. „Има малко подобрение, но все още състоянието е критично“, каза още Чолаков. Той добави, че причината за смъртта на жената от село Равнец е инфаркт.\r\nЕкипите на Общините Бургас и Камено работят по отстраняването на последиците от наводненията. Сформирани са комисии, които описват имуществото и вредите, които са претърпели гражданите. Ток и вода има навсякъде. Няма бедстващи хора. През последните 24 часа е постъпил 1 сигнал на спешния номер 112 за отводняване на частен дом. Отводнителните дейности в двете общини чрез пожарната продължават. Областният управител е провел разговор с министъра на регионалното развитие и благоустройството Николай Нанков, който е поел задължението от името на Министерски съвет, че ще бъдат осигурени приоритетно средства за бедстващите две общини, като ще бъдат овъзмездени пострадалите и съответно ще бъдат възстановени щетите на публичната инфраструктура. \r\nОт вчера е започнало изплащането на социалната помощ на пострадалите хора от наводнението в Община Бургас от 325 лв. Днес ще продължи изплащането и на тези от Община Камено.\r\nКъм момента не вали дъжд. Времето е слънчево и водата се оттича.\r\nМария РУСЕВА", "date": "2017.10.26", "title": "Бургас: Продължава издирването на изчезналата жена от село Черни връх"}
{"url": "http://www.focus-news.net/news/2017/10/26/2450805/rakovoditelyat-na-razkopkite-na-krepostta-kokalyanski-urvich-filip-petrunov-predstavi-na-preskonferentsiya-rezultatite-ot-zavarshilite-razkopki-na-krepostta-i-prilezhashtiya-manastir.html", "text": "Ръководителят на разкопките на крепостта „Кокалянски Урвич” Филип Петрунов представи на пресконференция резултатите от завършилите разкопки на крепостта и прилежащия манастир и църква „Св. Илия”. Това съобщиха от пресцентъра на Националния исторически музей. В античността укреплението е наричано още Железният кастел „Ескумане” и е било известно като пазител на антична Сердика. \r\nПредставена бе първата идейна възстановка на късно–средновековния манастир и прилежащата към него църква „Св.Илия”. До края на годината индикативният макет ще бъде изложен в Детския образователен център към НИМ, където най-малките ще могат да научат интересни неща за живота на монасите, за „История Славянобългарска” и за нейния автор Паисий Хилендарски, ще имат възможност да оцветяват тематични илюстрации. \r\nОт 2008 до 2015 г. разкопките бяха финансирани от Дирекция „Култура“ на Столичната община и бяха ръководени от екипи на доц. д–р Бони Петрунова и на доц. дин Николай Овчаров. \r\nРазкопките през 2017 г. са финансирани от Министерството на културата и съфинансирани от Националнен исторически музей.\r\nПри първоначалното разчистване на терена, е било установена активна иманярска дейност през последните две години, след края на проучванията през 2015 г.\r\nРазкрит е късно–средновековен манастир на площ от 1300 кв. м. с трапезария, магерница, с производствено и жилищно крило, разположени от юг и запад от църквата „Св. Илия“, проучвана от проф. Димитър Овчаров през 70–те години на миналия век. Документирани бяха и множество паметници от по–ранните периоди на обитаване на хълма.\r\nТака например са регистрирани нови 4 гроба, като два от тях са с оформени гробни камери с плочести камъни. Започнато е премахването на каменен разсип с хоросанови буци, фрагменти стенопис и керемиди. Голяма част от тях са фрагменти от покрива на късната църква и върху тях се открива монограм „Ш“, оформен преди изпичането на керамиката. Открити са няколко османски, както и преотложени антични монети.\r\nПочистени са деструкции от църквата и е започнато проучването на пласт от късната античност с камъни и кирпичи, между които се откриват множество монети с малък номинал от IV-VI век.\r\nПри проучването през 2017 година са събрани 115 предмета от бронз, желязо и керамика, които ще бъдат инвентирани в Национален исторически музей.", "date": "2017.10.26", "title": "Ръководителят на разкопките на крепостта „Кокалянски Урвич” Филип Петрунов представи на пресконференция резултатите от завършилите разкопки на крепостта и прилежащия манастир"}
{"url": "http://www.focus-news.net/news/2017/10/26/2450806/stara-zagora-obshtinata-pokazva-dobri-praktiki-za-sotsialni-i-zdravni-uslugi.html", "text": "Община Стара Загора е домакин на Първата Национална среща на експертите по социални дейности и здравеопазване от общините в България. Форумът, който се провежда днес и утре в хотел „Верея“, е организиран от Националното сдружение на общините в България (НСОРБ) в партньорство с Национален алианс за социална отговорност. Това съобщиха от пресцентъра на Община Стара Загора.\r\nЩе бъдат обсъдени идеи за промени в нормативната уредба за предоставянето на интегрирани социално-здравни услуги, както и възможности за подобряване качеството на здравните грижи в детските градини и ясли и обезпечаване с ресурси на здравните кабинети в училищата. \r\nОбщината домакин Стара Загора ще представи добри практики за социални и здравни услуги.  Участниците в срещата ще посетят Център за ранно детско развитие, Центъра за настаняване от семеен тип за деца и младежи, Център за социална рехабилитация и интеграция на възрастни с психични разстройства и Дом за пълнолетни лица с физически увреждания.\r\nПреди началото на дискусиите с едноминутно мълчание участниците почетоха паметта на загиналите при наводненията в Бургаско.\r\n„Нашата мисия да бъдем заедно тук днес е много важна. Пожелавам ползотворна среща, защото зная колко натрупани мълчания има, сега в работна атмосфера имате възможност да постигнете добри решения. Община Стара Загора предоставя повече от 36 социални и здравни услуги и то добре, затова получихме наградата на Националното сдружение на общините, затова и ни предложиха да бъдем домакини на тази първа среща“, каза при откриването ресорният зам.-кмет Иванка Сотирова. Тя призова на терен да бъдат намерени възможности за решения на казусите в работата на социалните и здравни експерти. Призова ги към човещина и да не забравят, че всички сме хора.\r\nВ срещата участват: Гинка Чавдарова, изпълнителен директор на НСОРБ, Росица Димитрова, зам.-министър на труда и социалната политика; Валентин Димитров, заместник-председател на Държавната агенция за закрила на детето; експерти от Министерството на труда и социалната политика, Агенцията за социално подпомагане, Министерството на здравеопазването и Управляващите органи на оперативни програми „Развитие на човешките ресурси 2014-2020“ и „Региони в растеж 2014-2020“.\r\nНад 140 пък са експертите, началник-отдели, директор дирекции и ресорни заместник-кметове от общинските администрации; председатели и членове на комисии в общинските съвети, както и доставчици на услуги и представители на неправителствени организации от цялата страна. Участниците ще дискутират по проблемите на превенцията на бедността и социалното изключване, как да осигурим ефективни социални и здравни услуги, балансиране на ангажиментите и отговорностите между различните институции.\r\nЩе бъдат обсъдени и идеи за промени в нормативната уредба за предоставянето на интегрирани социално-здравни услуги, както и възможности за подобряване качеството на здравните грижи в детските градини и ясли и обезпечаване с ресурси на здравните кабинети в училищата. \r\nФорумът си поставя за цел да подкрепи общините в усилията им да предоставят качествени социални и здравни услуги, като насърчи споделянето на добри практики и диалога с централната власт.", "date": "2017.10.26", "title": "Стара Загора: Общината показва добри практики за социални и здравни услуги"}
{"url": "http://www.focus-news.net/news/2017/10/26/2450807/ministar-valentin-radev-vseki-mozhe-da-napravi-spekulatsii-che-ima-preleli-yazoviri.html", "text": "Всеки може да направи спекулации, че има прелели язовири. Това каза министърът на вътрешните работи Валентин Радев пред журналисти  за бедствието в Бургаско, предаде репортер на Агенция „Фокус“.  „Щом има жертви, нещо някъде държавата, всички ние, общините не сме направили. Това е нормалният извод, който всеки ще си направи. Ние внимаваме и вадим поуки“, каза министър Радев. Той подкрепи идеята за създаването на единен орган, който да отговаря за състоянието на язовирите. „Очевидно имаме още много неща в държавата да свършим. Освен това дъжд не вали само в България. Ще погледнем какво става в другите държави. Те как са го решили този въпрос, където е решен и доколкото е решен. Това се прави постоянно“, посочи Радев. Министърът на вътрешните работи поясни, че управляващите ще се вглеждат във всичко, което може да помогне, за да не се случват жертви. По думите му може да има материални загуби, но човешки жертви не бива да има“, коментира вътрешният министър. \r\nВъв връзка с промените в Закона за движение пътищата и съмненията на БСП, че МВР ще загуби милиони заради подмяната на вече готовите бройки от т. нар. единен стикер за преглед на техническа годност, министър Радев заяви: „Правим правилните неща. Това е правилното. Ако трябва и ще загубим пари, но трябва да го направим по начина, по който са го направили експертите. Надявам се, че няма да загубим пари“, посочи Радев. \r\nДеница КИТАНОВА", "date": "2017.10.26", "title": "Министър Валентин Радев: Всеки може да направи спекулации, че има прелели язовири"}
{"url": "http://www.focus-news.net/news/2017/10/26/2450808/ministar-neno-dimov-depoto-za-tvardi-bitovi-otpadatsi-v-burgas-ne-raboti-zaradi-seriozno-svlachishte-koeto-tryabva-se-ukrepi.html", "text": "Депото за твърди битови отпадъци в Бургас не работи заради сериозно свлачище, което трябва се укрепи. Това каза от парламентарната трибуна министърът на околната среда и водите Нено Димов във връзка с проливите дъждове в област Бургас, предаде репортер на Агенция „Фокус“. „НИМХ е издал оранжев код за значителни валежи в 16 области от Централна и Източна България за 24 октомври 2017 г. Там се казва, че се очакват валежи с количество от 35 до 50 л/кв. м за 24 часа, като локално е възможно да достигнат до 60 л кв./м. В останалите 12 области предупреждението е за жълт код с количество от 15 до 30 л кв./м с локална възможност да се достигне до 40 л кв./м на денонощие. В община Бургас Басейнова дирекция е направила поредица от проверки и предписания за почистване на корита на реки. За община Камено в река Айтоска срокът за почистване е 1 март 2018 г.“, коментира Димов. По думите му най-сериозният проблем, който съществува в момента, е с депото за твърди битови отпадъци в Бургас, което обслужва 9 общини. „В момента то не работи. Има частично компрометирана дренажна система. Не се наблюдава изтичане, но има сериозно свлачище, което трябва да бъде укрепено. В момента там отива зам.-министър, в събота заминавам и аз, за да видим необходимите действия, които трябва да бъдат предприети. С кмета сме в постоянна връзка с оглед на това да решим проблема за отварянето на временни площадки за съхраняването на отпадъците в различните райони, така че да има къде да се извозват до момента, до който депото ще започне да работи отново и те ще бъдат трайно депонирани там“, допълни той. Според него тепърва трябва да бъде оценено времето, в което ще може депото да започне да работи отново. „Другият проблем, който в момента бързо се разрешава, е пречиствателната станция в Горно Езерово, която беше наводнена. Предполагам, че в рамките на днешния и в следващите 2-3 дни ще възстанови работата си. Там при всички положения щетите са по-малки“, каза още Нено Димов. \r\nЛюба АЛЕКСИЕВА", "date": "2017.10.26", "title": "Министър Нено Димов: Депото за твърди битови отпадъци в Бургас не работи заради сериозно свлачище, което трябва се укрепи"}
{"url": "http://www.focus-news.net/news/2017/10/26/2450809/todor-baychev-bsp-za-navodneniyata-v-burgasko-darzhavata-da-si-vleze-vav-funktsiite.html", "text": "Народните представители от ПГ на „БСП за България” Николай Тишев, Тодор Байчев и Димитър Стоянов проведоха среща с областния управител на Бургас Вълчо Чолаков по повод бедственото положение в региона. Те обсъдиха множество въпроси, свързани с поемането на конкретни действия и мерки, чрез които биха могли да се избегнат бъдещи нежелани инциденти. Това съобщиха от пресцентъра на БСП.\r\nУчастниците в срещата се обединиха около тезата, че трябва да се работи по подобряването на превенцията.\r\n„Не смятате ли, че е неуместно общините да се грижат за язовирите и да им се вменява собственост? Настоящата практика е следната – общината отдава на концесия един язовир на един концесионер, който пък ангажира един оператор да се грижи и да проверява стените. Всичко става на хартия. И ако сега се е разминало и скъсаните язовири не са залели едно село, не дай си боже след известно време да се получи точно обратното. Това са бомби със закъснител. Не би ли било по-правилно държавата да си влезе във функциите, тъй като все пак тя е строила тези язовири, а не общините”, попита Тодор Байчев.\r\nДимитър Стоянов от своя страна посочи, че проблемът е сериозен и той засяга цялото общество. „Почистването на язовирите е хубаво нещо, но това няма да ни помогне, когато в рамките на няколко минути или час се излее вода за още два - три язовира. Държавата няма готовност. Всички трябва да мислим ефективно. Тук става въпрос за комплекс от мерки” – каза Стоянов.\r\nПо време на срещата областният управител заяви, че трябва да има категоризация на язовирите. Той се ангажира да гони докрай контролните органи, за да се установи нарушител. Чолаков добави, че системата за ранно предупреждение не действа навсякъде и тя трябва да се разшири с уреди, които да предупреждават населението навреме и да не се стига до сериозни последствия.\r\nНародният представител Николай Тишев коментира, че непременно трябва да се види какви са причините, довели Бургаска област до това бедствено положение, както и дали има виновни. „Едно и също бедствие, за съжаление, се повтаря почти всяка година. Трябва да се види какви са причините. Трябва все пак да тръгнем отнякъде. Всеки път се оправдаваме с лошо време.  Много е важно да си извлечем поуки и да се установи нещо, да се поставят някакви мерки, за да не се събираме отново следващата година и да говорим пак за същия проблем” – заяви Тишев. Той предложи след около месец, например, отново да се проведе подобна среща, за да се разбере какво е свършено и какво предстои.", "date": "2017.10.26", "title": "Тодор Байчев, БСП, за наводненията в Бургаско: Държавата да си влезе във функциите"}
{"url": "http://www.focus-news.net/news/2017/10/26/2450810/reuters-karles-puchdemon-shte-obyavi-predsrochni-izbori-v-kataluniya.html", "text": "Каталунският лидер Карлес Пучдемон ще свика предсрочни регионални избори на 20 декември. Това решение може да помогне за излизането от продължилата месец политическа безизходица между централните власти в Мадрид и каталунските сепаратисти, предава  Reuters, позовавайки се на местни медии.\r\nСпоред издавания в Барселона вестник „Ла Вангардия“ Пучдемон е взел решението в опит да убеди испанския министър-председател Мариано Рахой да не налага пряка власт над региона.  Провеждането на изборите може или да засили позициите на каталунския лидер, ако партиите, искащи независимост, спечелят, или да му позволи да се оттегли с чест в противен случай. Но същевременно изборите могат да засилят разделенията в лагера на сецесионистите.\r\nСпоред социологическо проучване, проведено от вестник „Ел Периодико“, предсрочните избори биха имали същите резултати като тези от 2015 г., когато коалиция от партии, привърженици на независимостта, формира правителство на малцинството в региона.  Виктор Турмаков", "date": "2017.10.26", "title": "Reuters: Карлес Пучдемон ще обяви предсрочни избори в Каталуния"}
{"url": "http://www.focus-news.net/news/2017/10/26/2450811/inzh-rositsa-dimitrova-upravitel-na-vik-blagoevgrad-vsichkite-ni-usiliya-sa-nasocheni-kam-predostavyane-na-po-dobra-usluga.html", "text": "Всички наши усилия, и то не само през тази година, са насочени към предоставяне на по-добра услуга. Това каза по време на откриването на Музея на водата управителят на „Водоснабдяване и канализация“ ЕООД – Благоевград инж. Росица Димитров, предаде репортер на Радио „Фокус“ - Пирин. „С огромни притеснения и топли чувства искам да благодаря на колектива, защото ВиК - Благоевград доказа, че е едно най-добрите дружества в сектора. Показваме го ежедневно въпреки критиките и проблемите доказахме, че когато сме единни може да постигаме целите си“, каза инж. Димитрова. \r\nПоводът да бъде открит този Музей на водата е посветен на 60-годишнината на дружеството. „Идеята се възроди по повод това, че ние трябва да информираме хората за нашата дейност. Въпреки всички проблеми и ежедневни аварии, ние даваме най-ценното на хората, на нашите потребители - доставяме вода. Този ценен ресурс трябва да го пазим, а за да го пазим, трябва да възпитаваме подрастващото поколение. Този музей ще го надграждаме с годините, но днес поставяме неговата основа. Насочен е към подрастващите дечица, ученици, студенти, защото е много важно да ценим и да пазим водата. Всеки един от вас се сблъсква в ежедневието с хиляди проблеми. Днес на този празник нека да поставим старт да градим. Всички нека да бъдем живи и здрави, да бъдем сплотени и да продължаваме да работим и да бъде единни“, каза инж. Димитрова.\r\nЛора КАЛЧЕВА", "date": "2017.10.26", "title": "Инж. Росица Димитрова, управител на ВиК - Благоевград: Всичките ни усилия са насочени към предоставяне на по-добра услуга"}
{"url": "http://www.focus-news.net/news/2017/10/26/2450812/ruse-odbh-shte-bade-privedena-v-sastoyanie-na-povishena-epizootichna-gotovnost-s-tsel-nedopuskane-razprostranenie-na-zabolyavaniyata-influentsa-po-ptitsite-i-afrikanska-chuma-po-svinete-v-oblastta.html", "text": "Проведе се заседание на постоянно действащата междуведомствена областна епизоотична комисия в Русе. То беше водено от Свилен Иванов, заместник областен управител на област Русе. Това съобщиха от пресцентъра на Областна администрация - Русе. Повод за свикване на заседанието беше влошената епизоотична обстановка в страната по отношение на болестта Инфлуенца по птиците (грип) и спешната необходимост от предприемане на мерки за предотвратяване разпространението на заболяването на територията на цялата страна. По време на заседанието бяха обсъдени и мерки за предотвратяване разпространението на болестта Африканска чума по свинете. С цел предпазване и недопускане възникване и разпространение на заболяванията Инфлуенца по птиците и Африканска чума по свинете на територията на област Русе, Областна дирекция по безопасност на храните в Русе ще бъде приведена в състояние на повишена епизоотична готовност. Също така ще се извършва постоянен ветеринарномедицински контрол за спазване на мерките за биосигурност в птицевъдните и свиневъдните обекти, като кметовете по населени места и собствениците на птицевъдни и свиневъдни обекти ще бъдат перманентно информирани за актуалната епизоотична обстановка.\r\nНа заседанието бяха набелязани и специфични мерки относно превенцията на инфлуенцата по птиците и африканската чума по свинете.\r\nВъв връзка с неразпространение на грипа по птиците се реши да се извършват  проверки с представителите на орнитоложките, ловно-рибарските дружества и държавните лесничейства за наличие на болни и умрели диви мигриращи птици. Предвижда се недопускане излизането на птици извън дворовете на стопаните и контакт между домашни и диви птици, съхраняване на фуража в закрити помещения и да се извършва засилен контрол при транспортирането и предвижването на птиците, както и предприемането на засилени мерки за проследяване движението на птиците.\r\nОтносно предотвратяване разпространението на африканската чума по свинете беше взето решение за незабавно информиране на официален ветеринарен лекар за всички намерени умрели диви свине, промяна на здравния статус, поведение и изменения, открити по вътрешните органи при първична обработка на отсреляните диви свине. Освен това ще се извършва перманентен контрол по отношение на обезвреждането на остатъчни количества хранителни отпадъци от кетъринг на плавателните съдове, идващи от страни, в които е установено заболяването. На заседанието беше гласувано още да бъдат предприети засилени мерки за проследяване движението на домашни свине и по-строг контрол на личния багаж на пътници, идващи от страни с установена африканска чума.\r\nПредвид изострената епизоотична обстановка в страната кметовете на общините на територията на област Русе незабавно трябва да организират свикването на общински епизоотични комисии.\r\nОт Областна дирекция по безопасност на храните представиха подробни презентации относно начина на разпространение и рисковете от птичи грип и африканска чума по свините.", "date": "2017.10.26", "title": "Русе : ОДБХ ще бъде приведена в състояние на повишена епизоотична готовност с цел недопускане разпространение на заболяванията Инфлуенца по птиците и Африканска чума по свинете в областта"}
{"url": "http://www.focus-news.net/news/2017/10/26/2450813/pazardzhik-okrazhniyat-sad-zasedava-po-deloto-sreshtu-advokat-luka-belyov-i-bivshiya-zamestnik-kmet-na-obshtina-rakitovo-momchil-arnaudov.html", "text": "Окръжният съд в Пазарджик заседава по делото срещу адвокат Лука Бельов и бившия заместник-кмет на Община Ракитово Момчил Арнаудов, съобщи за Радио „Фокус“ – Пазарджик. Делото е образувано по обвинителен акт на Окръжна прокуратура. Обвинението срещу тях е, че са присвоили общо над 220 000 лева – пари на общината. Адвокат Лука Бельов е обвинен, че от 3 декември 2009 до 8 април 2010 година е присвоил 144 550 лева. Бившият заместник-кмет на Ообщина Ракитово Момчил Арнаудов е с обвинение за сключване на договор за правна помощ с Бельов, в който е предвидено месечно възнаграждение от 1030 лева, а отделно от него са изплащани различни по размер хонорари. Така са нанесени щети на общинския бюджет за 76 454 лева. Съдия-докладчик по делото е Ивета Парпулова.\r\nВаня НИКОЛОВА", "date": "2017.10.26", "title": "Пазарджик: Окръжният съд заседава по делото срещу адвокат Лука Бельов и бившия заместник-кмет на община Ракитово Момчил Арнаудов"}
{"url": "http://www.focus-news.net/news/2017/10/26/2450814/aktsenti-v-predavaneto-asenovgrad-bogoizbran-pred-portite-na-rodopite-na-radio-fokus-plovdiv.html", "text": "В предаването „Асеновград – Богоизбран пред портите на Родопите“ на Радио „Фокус“ – Пловдив тази седмица отново ще насочим вниманието си към важните и актуални теми за Асеновград и региона. Община Асеновград ще кандидатства за финансиране на компостираща инсталация. Кметът д-р Емил Караиванов заяви пред журналисти амбициите на общинското ръководство в тази насока. Ще ги чуете в първите минути на седмичното предаване. Около 50 000 туристи са посетили НПК „Асенова крепост“ за първото деветмесечие на 2017 година. Приходите са малко над 220 000 лева. Данните показват, че се отчита 5% ръст спрямо приходите през същия отчетен период на миналата година. Защо Асеновата крепост остава притегателен център за българските и чуждестранни туристи? Превръща ли се Асеновград в привлекателна и атрактивна туристическа дестинация за културен и пешеходен туризъм? Отговори на тези въпроси ще получим от Ивайло Мирчев, експерт в ОП „Туризъм“ в Асеновград. С него ще коментираме и състоянието на туристическата инфраструктура в Асеновград и региона.\r\nДруга тема в предаването „Асеновград – Богоизбран пред портите на Родопите“ е отбелязването на 1 ноември. По случай Деня на народните будители Община Асеновград организира редица интересни прояви за жителите и гостите на града. Програмата ще продължи седмица, а детайли за нея ще ни предостави Даниела Костова, експерт в отдел „Култура“ на Общината.\r\nДнес ще обърнем внимание и на един от бележитите асеновградчани – композиторът и акордеонист Димитър Ангелов – Цампи, който се включва пряко в честванията за Деня на народните будители. Той е почетен гражданин на Асеновград и готви голям концерт за 1 ноември, за да отбележи своя 75-годишен юбилей. В организираното събитие ще участват десетки музикални звезди. Самият Димитър Ангелов – Цампи ще ни разкаже повече за това как ще отбележи своя юбилей, за началото на дълбоката му връзка с музиката, за историята на прякора му, ще сподели и мнението си за нотите на съвремието.\r\nПредаването „Асеновград – Богоизбран пред портите на Родопите“ се излъчва всеки четвъртък от 16.00 до 17.00 часа. Телефонът за връзка с нас е 032/65 25 65. Водещ на предаването е Тони Михайлов.", "date": "2017.10.26", "title": "Акценти в предаването „Асеновград – Богоизбран пред портите на Родопите“ на Радио „Фокус” – Пловдив"}
{"url": "http://www.focus-news.net/news/2017/10/26/2450815/razkrita-e-mashtabna-organizirana-prestapna-grupa-za-nelegalno-prevezhdane-na-migranti.html", "text": "Разкрита е мащабна организирана престъпна група за нелегално превеждане на мигранти. Това съобщиха от пресцентъра на Прокуратурата на Р България. Днес на територията на България, Белгия, Франция, Холандия и Великобритания се провежда мащабна операция за неутрализиране на организирана престъпна група, действаща на територията на петте държави и незаконно превеждаща чужди граждани от страните Афганистан и Пакистан в страни от Европейския съюз. \r\nМежду България, Белгия, Франция, Холандия и Великобритания през март 2017 г., с участие на Евроджаст и Европол, бе сключен съвместен екип за разследване /СЕР/. Съдебните власти в петте държави извършват координирано и съгласувано действия на територията на собствените си страни, с подкрепата на Евроджаст и Европол. \r\nТази група транспортира незаконните мигранти чрез автомобили, в които имало изградени специални тайници за превозваните лица, с цел да не бъдат установени при извършване на проверки от граничните власти. \r\nВ държавите от СЕР се събират доказателства и за извършване на престъплението „пране на пари“ от организираната престъпна група. \r\nРазследването срещу тази група е започнало през 2016 г. във Великобритания и Холандия, които са установили, че дейността на групата се осъществява и на територията на други три държави в ЕС. В България разследването срещу групата е започнало в началото на месец март 2017 г. от Специализираната прокуратура. \r\nОперацията е логистично подпомогната от Европол, която е предоставила информация за особеностите при разследването в различните правни системи. Европол участва в днешната операция чрез предоставяне на анализ за провеждане на операцията. Беше анализирана и обменена в реално време информацията, което доведе до координирани действия на територията на петте държави. \r\nНа територията на България, под ръководството на Специализираната прокуратура, се провеждат процесуално-следствени действия на територията на гр. София, гр. Ловеч и гр. Враца. До момента са извършени 24 претърсвания, 17 от които с предварително разрешение на Специализирания наказателен съд, а 7 при условията на неотложност. \r\nДо момента са задържани общо 42 лица. \r\nВ България са задържани 7 лица, в изпълнение на издадени европейски заповеди за арест по искане на Белгия и Франция. В Белгия са задържани 13 лица, а във Великобритания задържаните лица са 22. \r\nСъздаден е координационен център в рамките на Евроджаст с участие на всички национални бюра на заинтересованите държави и аналитичния отдел на Евроджаст, който продължава да работи в момента и координира действията на територията на България, Белгия, Франция, Холандия и Великобритания. \r\nДействията продължават.", "date": "2017.10.26", "title": "Разкрита е мащабна организирана престъпна група за нелегално превеждане на мигранти"}
{"url": "http://www.focus-news.net/news/2017/10/26/2450816/burgas-obshtinata-nastoyava-za-opolzotvoryavane-na-neizpolzvaemi-sega-podpokrivni-prostranstva-na-pmg-gre-gsrakovski.html", "text": "Във връзка с разпространено мнение на група архитекти относно това как точно да бъдат въведени мерки за енергийна ефективност в сградата на ППМГ „Акад. Никола Обрешков“/Профилираната гимназия по романски езици „Г.С. Раковски“) от Община Бургас заявява, по инициатива на Училищните настоятелства бе изготвен доклад за енергийна ефективност. Той констатира очевидното, че радиаторите в сградата, която не е регистрирана официално като архитектурен паметник, са стари, тръбите амортизирани, отоплителната система недостатъчно икономична и ефективна. Покривът също има нужда от сериозен ремонт и топлоизолиране.\r\nВъз основа на енергийното обследване двамата училищни директори заедно възложиха изготвянето на проект за обновяване. Той се изработва в момента. В него се разглеждат две хипотези. Първа – да се постави върху фасадата външна изолация, като тази на разположените в близост и ансамблово свързани Спортен корпус и ОУ „Коджакафалията“. Втора – при която се поставя вътрешна топлоизолация.\r\nКогато проектирането даде двете решения, ръководствата на двете училища и специалисти в тази област ще преценят и изберат най-доброто.\r\nНастояване на Община Бургас е в разработката да се заложи и оползотворяване на неизползваеми сега подпокривни пространства, в които могат да бъдат настанени кабинет по астрономия и други специализирани такива.\r\nДо края на тази година се очаква да завърши проектирането, а след това тепърва може да се кандидатства с готовия проект, с надеждата да се осигури външно финансиране.\r\nОбщина Бургас вече се погрижи за превръщането на близкото старо сиропиталище в най-модерното основно училище в България и построи нов спортен корпус на три етажа. Тя заявява, че ще подкрепи най-доброто решение за сградата, предложено от ръководствата на двете училища и проектанта.", "date": "2017.10.26", "title": "Бургас: Общината настоява за оползотворяване на неизползваеми сега подпокривни пространства на ПМГ/ ГРЕ „Г.С.Раковски“"}
{"url": "http://www.focus-news.net/news/2017/10/26/2450817/kyustendil-zaradi-proyaven-investitorski-interes-kam-bivshi-kazarmeni-tereni-obshtinata-iska-pridobivaneto-im-ot-darzhavata.html", "text": "Заради проявен инвеститорски интерес към бивши казармени терени Община Кюстендил иска придобиването им от държавата. Това стана ясно по време на заседанието на Общински съвет – Кюстендил, предаде репортер на Радио „Фокус” – Кюстендил. В тази връзка беше внесена извънредна докладна записка, чрез която Община Кюстендил да придобие безвъзмездно правото на собственост върху държавен недвижим имот – бившето поделение в града. В докладната записка е записано, че чрез областния управител на Кюстендил е постъпило уведомление за инвестиционно намерение от международна компания за инвестиции и развитие, касаещо изграждането на мултифункционален спортно-туристически и балнеоложки комплекс с работно име „Пауталия спорт и СПА ризорт”, а локацията му е бившият казармен имот. \r\nИнвестицията е разделена на пет зони, в които се планира да бъдат изградени мултифункционална спортна зала с помещения за конференции, открит паркинг с 500 места, тенискортове, игрища за минифутбол, съблекални, хотелска част, СПА и улнес зони, зони за балнеология, открит и закрит плувен басейн, еднофамилни къщи, търговски комплекс, паркова зона. В тази връзка Община Кюстендил е заявила готовност активно да се включи в реализирането на проекта като гарант за защита на обществения интерес. Към момента теренът с площ от близо 111 дка е собственост на Министерство на отбраната, но Общински съвет даде съгласие да се поиска безвъзмездно прехвърляне на собствеността към Община Кюстендил.\r\nВенцеслав ИЛЧЕВ", "date": "2017.10.26", "title": "Кюстендил: Заради проявен инвеститорски интерес към бивши казармени терени Общината иска придобиването им от държавата"}
{"url": "http://www.focus-news.net/news/2017/10/26/2450818/afp-italiya-prie-nov-izbiratelen-zakon.html", "text": "Италианското правителство прие нов избирателен закон, който ще даде преимущество на основните партии пред популисткото „Движение Пет звезди“ на предстоящите следващата година парламентарния избори, предава  AFP.\r\nНовият закон, който най-вероятно ще доведе страната до ново коалиционно правителство, е приет от Сената с 214 срещу 61 гласа.  \r\nВ момента на индивидуално равнище управляващата лявоцентристка Демократическа партия и „Движение Пет звезди“ бележат приблизително равни резултати в  социологическите проучвания, следвани от десноцентристката „Италия напред“ и антимигрантската „Северна лига“.  Проучванията сочат, че според новите правила нито една партия няма да получи достатъчно гласове, за да формира еднолично правителство. Това означава, че „Движение Пет звезди“, която обещава да не влиза в коалиция с традиционни партии, ще остане в опозиция. \r\nНовата система е получила подкрепата на депутатите от Демократическата партия, от „Италия напред“ и от  „Северната лига“. Виктор Турмаков", "date": "2017.10.26", "title": "AFP: Италия прие нов избирателен закон"}
{"url": "http://www.focus-news.net/news/2017/10/26/2450819/bryuksel-shte-razchita-na-balgarskata-ekspertiza-za-zapadnite-balkani.html", "text": "Заместник министър-председателят по правосъдната реформа и министър на външните работи Екатерина Захариева разговаря с европейския комисар за правосъдие, потребители и равнопоставеност между половете Вера Йоурова, която е на посещение в София. Това съобщиха от пресцентъра на МВнР.\r\nДвете обсъдиха правосъдната реформа, напредъка по Механизма за сътрудничество и оценка, както и предстоящото Българско председателство на Съвета на Европейския съюз. \r\nЙоурова оцени положително поставянето на въпроса за европейската перспектива пред държавите от Западните Балкани от страна на предстоящото Българско председателство. \r\n„Нашето мнение е, че трябва да им подадем ръка, така че усилията ни да стигнат до обикновените хора – и в областта на инвестициите, но и на политическия напредък. Иначе ще загубим Западните Балкани за европейското семейство”, предупреди министър Захариева. Тя допълни, че шестте кандидатки от региона за членство в ЕС трябва да бъдат разглеждани според индивидуалните си заслуги, а не в пакет. „Обратното демотивира напредналите и няма полза за изоставащите”, подчерта тя. \r\n„В Съвета предстои политически дебат по Западните Балкани и затова специфичните познания, които България притежава по въпроса, са изключително важни за нас. Имате уверенията ми, че ще предам вашето послание в Брюксел”, обобщи комисар Йоурова.", "date": "2017.10.26", "title": "Брюксел ще разчита на българската експертиза за Западните Балкани"}
{"url": "http://www.focus-news.net/news/2017/10/26/2450820/vidin-72-godishna-zhena-ot-selo-pokrayna-e-stanala-zhertva-na-telefonna-izmama-s-15-000-leva.html", "text": "72-годишна жена от село Покрайна е станала жертва на телефонна измама, по случая е образувано досъдебно производство по чл.209, ал.1 от Наказателния кодекс. Това съобщиха от пресцентъра на МВР. Вчера сутринта жената дошла в районното управление в областния град и съобщила за случилото се. Във вторник към 19.00 часа на домашния й телефон позвънил мъж, представил се като следовател. В разговора успял да я убеди да помогне на полицаите за залавяне на телефонни измамници. За целта в ранните часове вчера тя  оставила 15 000 лева пред вратата на дома си. През цялото време подържала връзка по телефона с мнимия следовател. Той я уверил, че измамниците са заловени, а парите ще си получи на следващия ден от районното управление във Видин.", "date": "2017.10.26", "title": "Видин: 72-годишна жена от село Покрайна е станала жертва на телефонна измама с 15 000 лева"}
{"url": "http://www.focus-news.net/news/2017/10/26/2450821/pleven-78-godishna-zhena-ot-grada-e-stanala-zhertva-na-telefonna-izmama-s-7000-lv-i-2000-evro.html", "text": "78-годишна жена от Плевен е станала жертва на телефонна измама под предлог, че трябва да помогне на полицията за залавяне на телефонни измамници. Това съобщиха от пресцентъра на МВР. След като повярвала на мнимия полицай, събрала в плик наличните 7000 лв., 2000 евро, златни и сребърни дамски накити, хвърлила ги през терасата и следвайки указанията му веднага се прибрала в дома си. Местопроизшествието е посетено от полицейски служители. Уведомен е прокурор от РП-Плевен за престъпление по чл.209, ал.1 от НК. Продължава работа по случая.", "date": "2017.10.26", "title": "Плевен: 78-годишна жена от града е станала жертва на телефонна измама с 7000 лв. и 2000 евро"}
{"url": "http://www.focus-news.net/news/2017/10/26/2450822/inzh-lyubomir-sherbetov-kamara-na-stroitelite-veliko-tarnovo-prez-2018-godina-shte-se-izpravim-pred-problema-s-nedostig-na-kvalifitsirani-kadri.html", "text": "Наред с другите проблеми в строителния бранш – сивата икономика, вътрешната задлъжнялост и взаимоотношенията главен изпълнител – подизпълнител, през 2018 година ще се изправим и пред проблема с недостига на квалифицирани кадри. Това каза по повод професионалния празник на строителите инж. Любомир Шербетов, председател на Областното представителство на Камарата на строителите в България, предаде репортер на Радио „Фокус“ – Велико Търново. През следващата година чрез европейските проекти в България ще влязат минимум 1 млрд. лева, посочи инж. Шербетов. „Тогава наистина ще се сблъскаме с проблема за кадрите, който ние виждаме, че е налице и сега“, посочи той. По думите му кризата в бранша не е отминала. „Липсата на достатъчно средства по европейските проекти доведе до това много от фирмите да освобождават работници, да фалират фирми или да се преструктурират. Много от кадрите заминаха за чужбина, за да могат да изхранват себе си и своите семейства. И тази година ние не можем да се похвалим с кой знае какви резултати и успехи, но за мен е особено радостно, че и тази година ние не допуснахме тежки трудови злополуки. За мен пари се печелят, но човешкият живот не се връща. Аз съм оптимист и вярвам, че всички ние ще успеем да се справим с предизвикателствата пред нас и ще докажем, че можем да градим и ще изградим всичко, което се постави пред нас“, заяви инж. Любомир Шербетов. \r\nТой припомни, че празникът на строителите е възобновен преди 21 години. Тази година се навършват 10 години от основаването на Камарата на строителите в България, като за това време тя е доказала, че може да бъде партньор и коректив на държавата, на общината и на всички институции, с които работи.\r\nНадежда КРЪСТЕВА", "date": "2017.10.26", "title": "Инж. Любомир Шербетов, Камара на строителите – Велико Търново: През 2018 година ще се изправим пред проблема с недостиг на квалифицирани кадри"}
{"url": "http://www.focus-news.net/news/2017/10/26/2450823/ministar-emil-karanikolov-na-yaz-chotorata-ima-videonablyudenie-i-mnogo-lesno-shte-se-ustanovi-kakvo-se-e-sluchilo.html", "text": "На яз. „Чотората“ има видеонаблюдение и много лесно ще се установи какво се е случило. Това каза пред журналисти в парламента министърът на икономиката Емил Караниколов, предаде репортер на Агенция „Фокус“. „Няма нарушение на стените, просто е имало голяма приливна вълна, тъй като става въпрос за каскади от язовири. Тръгвайки отгоре, запушвайки изходите на един от язовирите, има приливна вълна. В момента екипите на ДАМТН са там, нека да констатират дали има нарушения на собственика на яз. „Чотората“. Не съм споменал, че има нарушения от собственика, това трябва да се констатира. Вчера дори нямаше достъп до някои места. На този частен язовир има видеонаблюдение. Вчера са иззети записите, нека колегите от ДАМТН приключат днес проверката и ще бъдете информирани“, коментира Караниколов. По думите му там има видео запис и много лесно може да се види какво се е случило. „Поддръжката на язовирни стени и съоръжения изисква много средства. Към момента агенцията, която представлява Министерството на икономиката, не е собственик. Тя само отива и констатира съответни неспазвания или дава предписания. Разбирам общините, те нямат пари да извършат тези ремонти. Много сериозно трябва да се замислим върху това дали трябва да се направи анализ дали язовирите трябва да имат различни собствености, защото все пак водата е важен ресурс. Днес има проблеми с многото ѝ наличие, но сами знаете, че след години може да има обратен ефект“, каза още Емил Караниколов. \r\nЛюба АЛЕКСИЕВА", "date": "2017.10.26", "title": "Министър Емил Караниколов: На яз. „Чотората“ има видеонаблюдение и много лесно ще се установи какво се е случило"}
{"url": "http://www.focus-news.net/news/2017/10/26/2450824/pernik-radomir-otbelyaza-praznika-na-grada-dimitrovden.html", "text": "Радомир отбеляза на тържествена церемония празника на града – Димитровден. Под звуците на националния химн бяха издигнати българският трибагреник, флагът на Европа и знамето на Радомир. По традиция беше отслужен водосвет за здраве и благоденствие в центъра на града. Това съобщиха от пресцентъра на ПП ГЕРБ.\r\nОфициални гости на събитието бяха кметът на Перник и областен координатор на партията Вяра Церовска, зам.-кметовете на Община Перник, общински съветници от ГЕРБ, представители на общинското ръководство на партията в Радомир.\r\nВ празничното си приветствие кметът на Община Радомир Пламен Алексиев пожела на всички жители и гости здраве. „Желая на всички вас да бъдете благословени, радостни, успешни. Нека се прославя нашият град, така както го правят нашите ученици, които завършват с отличие. Вие сте нашата гордост и аз благодаря искрено“, сподели с вълнение кметът на Радомир Пламен Алексиев. Той изрази благодарност към строителите, учителите и всички дейци, дали своя принос за развитието на Общината.\r\n„Благодаря за възможността да изкажа своето уважение към труда, упоритостта и постигнатите резултати от общинското ръководство на Радомир, за да бъде градът различен, но и да запази своята история, да утвърждава и развива традициите на своя край. Нека вашият патрон св. Димитър ви защитава и закриля“, сподели пред стотиците събрали се гости кметът на Община Перник Вяра Церовска. Тя отправи пожелание за един незабравим празник.\r\nПоздравителни адреси бяха прочетени от името на народните представители от ГЕРБ-Перник Красимир Велчев и д-р Александър Александров и областния управител Ирена Соколова.\r\nОт сцената кметът Алексиев и председателят на общинския съвет Светослав Кирилов връчиха знака на града на почетния гражданин на град Радомир за 2017 година Сашо Борисов. Денят на града продължи със с богата празнична програма.", "date": "2017.10.26", "title": "Перник: Радомир отбеляза празника на града – Димитровден"}
{"url": "http://www.focus-news.net/news/2017/10/26/2450825/plenumat-na-vss-izrazi-nesaglasie-s-izgotveniya-ot-ministerstvoto-na-finansite-proekt-na-byudzhet-na-sadebnata-vlast-za-2018-g-v-chastta-na-razhodite.html", "text": "Пленумът на Висшия съдебен съвет (ВСС) изрази несъгласие с изготвения от Министерството на финансите проект на бюджет на съдебната власт за 2018 г., в частта на разходите. Това съобщиха от ВСС. Изготвеният от Министерството на финансите (МФ) проект предвижда разходи по бюджета на съдебната власт в размер на 590,4 млн. лв. Разходите за 2018 г. бележат ръст спрямо утвърдените със Закона за държавния бюджет на Република България за 2017 г. с 25,4 млн. лв., в т. ч. текущите разходи се увеличават с 28 млн. лв., а капиталовите разходи се намаляват с 2,6 млн. лв.\r\nПредложените параметри от Министерството на финансите, не са съобразени с необходимостта от финансово осигуряване на основните функции и дейности. Недостиг в размер на  4 млн. лв. има за изплащане на допълнителни възнаграждения на магистратите и съдебните служители от Апелативния специализиран наказателен съд, Специализирания наказателен съд, Апелативната специализирана прокуратура и Специализираната прокуратура, съгласно законопроекта за изменение и допълнение на Закона за съдебната власт. Не е съобразено предвиденото увеличение на средната работна заплата, което ще повиши необходимия ресурс за възнаграждения в съдебната система. За възнаграждения на съдебните заседатели се очертава недостиг за 2018 г. спрямо 2017 г. от 0,5 млн. лв. Не са обезпечени финансово предвидени промени в Гражданско-процесуални кодекс, заплащането дейността по чл. 360 от Закона за съдебната власт, във връзка с Наредбата за извършване на процесуални действия и удостоверителни изявления в електронна форма,  плащане на местни данъци и такси, консумативи и издръжка на новопридобитата сграда на Софийския районен съд и на Софийската районна прокуратура и други.\r\nПредвид посоченият недостиг в изготвения от МФ проект на бюджет за 2018 г., съдебната власт ще бъде затруднена да изпълнява законоустановените си задължения.", "date": "2017.10.26", "title": "Пленумът на ВСС изрази несъгласие с изготвения от Министерството на финансите проект на бюджет на съдебната власт за 2018 г., в частта на разходитe"}
{"url": "http://www.focus-news.net/news/2017/10/26/2450826/shumen-mezhdunarodna-konferentsiya-posvetena-na-1100-godini-ot-bitkata-pri-reka-aheloy-shte-se-provede-vav-veliki-preslav-na-9-i-10-noemvri.html", "text": "Международна конференция, посветена на 1100 години от битката при река Ахелой ще се проведе във Велики Преслав, предаде репортер на Радио „Фокус“ - Шумен. Програмата на научния форум „Войната и мирът в Средновековна България“ беше представена на пресконференция с участието на Пламен Славов, директор на Археологическия музей във Велики Преслав, доц. д-р Стойчо Бонев от НАИМ - Филиал Шумен и Александър Горчев, кмет на Велики Преслав. Конференцията ще се проведе на 9 и 10 ноември. Официалното откриването ще бъде от 10.00 часа на 9 ноември в Археологически музей - Велики Преслав. Предвидена е панихида в памет на загиналите войници и изложба „Въоръжение и снаряжение през Ранното българско средновековие“. Очаква се в рамките на пленарните заседания да бъдат представени над 30 доклада, по-голямата част от тях с археологическа насоченост. В работата на форума ще участват научни специалсти от НАИМ при БАН, от шуменския филиал на институт, проучватели на Плиска и Преслав, музейни работници от Североизточна България и др. Международното участие е от Румъния, Сърбия и Катар. Конференцията ще завърши със заседание, посветено на средновековното стъкло. \r\n„Това е изследователски проект на Научния колеж в Лондон, съвместно с НАИМ към БАН и АМ - Велики Преслав, който проследява пътя на стъклото от Балканският полуостров до Арабския залив. Проби от стъкло са взети и от няколко обекта от Преслав и Плиска. Изследванията са правени в Доха, Катар и в лаборатория във Франция. Очаква се да бъдат представени резултатите, а това допълнително обогатява програмата на конференцията“, каза Пламен Славов. „В битката при река Ахелой през 917 година се срещат двете най-мощни армии в този период: българската и византийската или на Източната Римска империя. Тази битка обуславя и част от нашата история. 1100-годишнината от това събитие трябва да бъде отбелязана подобаващо. През август организирахме възстановка на битката, а сега предстои и научната част“, каза Пламен Славов. \r\nДокладите от конференцията ще бъдат издадени том 8 на сборник „Преслав“. Той ще излезе през следващата година. През 2018 година поредицата навърша 50 години. Първият том е бил издаден през 1968 година.\r\nИвелина  ИВАНОВА", "date": "2017.10.26", "title": "Шумен: Международна конференция, посветена на 1100 години от битката при река Ахелой, ще се проведе във Велики Преслав на 9 и 10 ноември"}
{"url": "http://www.focus-news.net/news/2017/10/26/2450827/chrez-zhrebiy-shte-se-opredelyat-pet-npo-ta-za-uchastie-v-saveta-po-sadebna-reforma.html", "text": "Утре, 27 октомври, от 14.00 часа в заседателната зала на Министерството на правосъдието, чрез жребий и в присъствието на представители на неправителствените организации и на медиите, ще бъдат определени пет НПО-та, които ще участват в дейността на Съвета по прилагане на Актуализираната стратегия за продължаване на реформата в съдебната система, считано от 1 януари 2018 г. Това съобщиха от пресцентъра на министерството.\r\nДо жребия се стигна, след като в началото на август т.г. Секретариатът на Съвета за съдебна реформа публикува на интернет страницата на МП покана за участие към неправителствени организации - юридически лица с нестопанска цел, регистрирани за осъществяване на дейност в обществена полза, които са работили най-малко 5 години в областта на съдебната реформа и са реализирали през последните 5 години конкретни инициативи в тази сфера. В посочения срок 30 септември 2017 г. за петте места кандидатстваха 7 неправителствени организации.\r\nДнес комисия в състав: председател - Десислава Ахладова, заместник-министър на правосъдието и членове Жасмин Попова, съветник в политическия кабинет на министъра и Мариана Маринкова, държавен експерт в дирекция „Стратегическо развитие и програми“ разгледа подадените формуляри и реши, че всички седем кандидата отговарят на обявените критерии за членство. \r\nСъветът по прилагане на Актуализираната стратегия за продължаване на реформата в съдебната система е създаден с Постановление №3/13.01.2016 г. на Министерския съвет и се председателства от министъра на правосъдието. Като членове участват представители на съдебната и изпълнителната власт, на други институции, представители на професионалните организации на съдиите, прокурорите, следователите, както и на неправителствени организации и на академичната общност.", "date": "2017.10.26", "title": "Чрез жребий ще се определят пет НПО-та за участие в Съвета по съдебна реформа"}
{"url": "http://www.focus-news.net/news/2017/10/26/2450828/ministar-emil-karanikolov-tryabva-da-se-napravi-kategorizatsiya-na-yazovirite-da-se-misli-za-edna-upravlyavashta-struktura-i-finansov-resurs.html", "text": "Първо трябва да се направи категоризация на язовирите. Това каза пред журналисти в парламента министърът на икономиката Емил Караниколов, предаде репортер на Агенция „Фокус“. „Това е нещо, което не е правено. Много от язовирите не са язовири, както ние си представяме със стени. Те са с едни насипи. Трябва точно и ясно да се формулира какво е язовир по смисъла на закона и може би да се мисли за една структура, която да ги управлява. Някои язовири, продавайки вода за електричество, концесии, генерират печалби, а други са на загуби. Трябва да се помисли за финансов ресурс за язовирите. Основният проблем са финансовите средства за общините“, коментира Караниколов. Според него при такъв валеж трудно би се предотвратило преливането в Бургас. „Може би пък е трябвало да се почистят храстите и дървесната растителност, която е довела до натрупване и невъзможност водата да мине естествено през преливника“, каза още Емил Караниколов. \r\nЛюба АЛЕКСИЕВА", "date": "2017.10.26", "title": "Министър Емил Караниколов: Трябва да се направи категоризация на язовирите, да се мисли за една управляваща структура и финансов ресурс"}
{"url": "http://www.focus-news.net/news/2017/10/26/2450829/gd-granichna-politsiya-na-gkpp-kapitan-andreevo-ima-5-km-a-na-gkpp-lesovo-3-km-kolona-ot-tovarni-avtomobili-na-izhod.html", "text": "На българо-турската граница трафикът е интензивен на изход. На ГКПП \"Капитан Андреево\" има 5 км, а на ГКПП \"Лесово\" - 3 км колона от товарни автомобили. Това сочат данни на ГД \"Гранична полиция\" към 13.30 часа, съобщиха от пресцентъра на МВР.\r\nНа българо-сръбската, на  българо-македонската, българо-гръцката и на българо-румънската граница трафикът е нормален на всички контролно-пропускателни пунктове.", "date": "2017.10.26", "title": "ГД \"Гранична полиция\": На ГКПП \"Капитан Андреево\" има 5 км, а на ГКПП \"Лесово\" - 3 км колона от товарни автомобили на изход"}
{"url": "http://www.focus-news.net/news/2017/10/26/2450830/plenumat-na-vss-izrazi-polozhitelno-stanovishta-po-zakonoproekta-za-izmenenie-i-dopalnenie-na-zakona-za-sadebnata-vlast-sas-zabelezhki.html", "text": "Пленумът на Висшия съдебен съвет (ВСС) на основание чл. 30, ал. 2, т. 13 от ЗСВ изрази положително становища по Законопроекта за изменение и допълнение на Закона за съдебната власт със забележки. Това съобщиха от ВСС. Пленумът не подкрепя предложеното с § 12 изменение, с което се създава привилегия по отношение на магистратите и съдебните служители, работещи в специализираните органи на съдебната власт. Членовете на ВСС намират, че стимули следва да се дават за постигнати резултати,  като брой приключили и неприключили съдебни производства, брой постановени актове, натовареност и други, а не за естеството на работата, което е еднакво за всички органи.\r\nНе се подкрепя създаването на § 13, § 14 и § 16, с които се възстановява правната уредба, относно статута на съдиите по вписванията и на държавните съдебни изпълнители. В мотивите се посочва, че в бюджета на съдебната власт за следващата година не са предвидени средства за съдиите по вписванията и за държавните съдебни изпълнители, тъй като ЗСВ предвижда разходите за тяхната издръжка да се извършват от 1 януари 2018 г. за сметка на бюджета на Министерството на правосъдието. Те не са включени и в предмета на обществената поръчка за избор на изпълнител за задължителното обществено и здравно осигуряване на магистратите и съдебните служители, което е за сметка на бюджета на съдебната власт.\r\nПленумът на ВСС отбеляза положителния ефект, който предвидените промени в командироването на магистрати ще окажат върху органите на съдебната власт.", "date": "2017.10.26", "title": "Пленумът на ВСС изрази положително становища по Законопроекта за изменение и допълнение на Закона за съдебната власт със забележки"}
{"url": "http://www.focus-news.net/news/2017/10/26/2450831/dha-ayatolah-ali-hameney-predupredi-irakskiya-premier-hayder-al-abadi-da-vnimava-sas-sasht.html", "text": "След контактите си в Турция премиерът на Ирак Хайдер ал Абади е на посещение в Иран и се срещна с иранския върховен лидер Аятолах Али Хаменей, предаде информационната агенция Догу хабер ажансъ (ДХА). По време на разговора Али Хаменей е предупредил премиера на Ирак „да внимава много със САЩ, никога да не им се доверява, защото именно те са създали ДАЕШ”. Двамата лидери са подчертали ангажиментите си за  „развитие на добросъседските отношения и за запазване на териториалната цялост на Ирак”, посочва още ДХА. Георги Димов", "date": "2017.10.26", "title": "ДХА: Аятолах Али Хаменей предупреди иракския премиер Хайдер ал Абади „да внимава със САЩ”"}
{"url": "http://www.focus-news.net/news/2017/10/26/2450832/ognyan-tsenkov-kmet-na-vidin-v-nashata-istoriyata-otkrivame-stotitsi-primeri-na-zhertvogotovnost-i-neprimirimost-v-imeto-na-spasenieto-na-grada.html", "text": "С издигането на националния флаг и знамето на Видин на площад „Бдинци“ тържествено бе отбелязан празникът на града, предаде репортер на Радио „Фокус“ – Видин. След Светата литургия, отслужена в катедралния храм „Свети Димитър“, литийно шествие, предвождано от кмета на града Огнян Ценков,  народните представители Владимир Тошев от ГЕРБ, Филип Попов и д-р Цветан Топчиев от БСП, областния управител Албена Георгиева и Врачанския митрополит Григорий, както и други официални гости на празника, стигна от църквата до градския площад. Тук под звуците на националния химн бе издигнат флагът на България и знамето на Видин. Кметът на Община Видин се обърна към събралите се граждани и им честити празника на града.\r\n„В хилядолетната история на нашия град откриваме стотици примери на жертвоготовност и непримиримост в името на една единствена кауза – спасението на Видин. Наш дълг е да покажем истинската стойност на делата от миналото и на хората, живели преди нас. Защото тяхна е заслугата да имаме днес това прекрасно наследство, което наричаме – Видин“, каза Огнян Ценков. Той посочи, че желанието на видинчани е техният град да получи полагащия му се статут на старопрестолен град, да развие своя икономически социален и културен потенциал.\r\nКъм видинските граждани се обърна и Врачанският митрополит Григорий, който е и наместник на овдовялата Видинска епархия. „Днес ние възпяваме този, който разкри любовта си чрез страданието и стана приятел на Христа – свети Димитър, чудотворецът от Солун. Радвай се, мъченико Христов, и чрез пламенната си молитва измоли от нашия Господ благоденствието на този град. Изпепели страданията, лошотата и завистта. Дай на жителите на град Видин успехи във всички техни начинания, радостно бъдеще и силна вяра Изпроси небесна обич за тях и благополучие в бъднините им. Покрий с мъдрост и сила управляващите, дай търпение на учителите и наставниците, умение на лекарите и учените. Дай на този град със славна история, героично минало и светло мирно бъдеще, увенчано с любовта на Господа и Исуса Христа“, каза митрополит Григорий. \r\nСлед официалната церемония на площад „Бдинци“ се проведе и тържествена сесия, на която свои приветствия поднесоха народните представители и гости на града. Прочетени бяха поздравителните адреси от президента на страната Румен Радев, председателя на Народното събрание Димитър Главчев, премиера Бойко Борисов и други представители на правителството. Връчени бяха отличия на почетни граждани. \r\nАнна ЛОЗАНОВА", "date": "2017.10.26", "title": "Огнян Ценков, кмет на Видин: В нашата историята откриваме стотици примери на жертвоготовност и непримиримост в името на спасението на града"}
{"url": "http://www.focus-news.net/news/2017/10/26/2450833/evrodeputatat-emil-radev-prizova-za-poveche-merki-za-finansova-garantsiya-na-izpadnali-v-nesastoyatelnost-predpriyatiya-zamarsyavashti-okolnata-sreda.html", "text": "Европейският парламент прие с голямо мнозинство доклад за прилагането на Директива 2004/35/EО относно екологичната отговорност по отношение на предотвратяването и отстраняването на екологичните щети. Това съобщиха от пресцентъра на ПП ГЕРБ. По време на провелия се дебат тази сутрин, българският евродепутат от ЕНП/ГЕРБ Емил Радев, който е наблюдаващ докладчик от страна на ЕНП, призова да се използват повече мерки за финансова гаранция в случай на несъстоятелност на предприятия, които причиняват щети на околната среда. Според него по този начин ще се гарантира покриване на щетите, дори и в случай на неплатежоспособност на икономическите оператори. \r\nДирективата за екологичната отговорност влезе в сила през 2004 г., а транспонирането й в държавите членки приключи през 2010 г. Целта на директивата, беше да  се създаде обща рамка за предотвратяване и отстраняване на екологичните щети въз основа на принципа \"замърсителят плаща\". Тя се прилага строго за всички оператори, които чрез своята дейност причиняват или биха могли да причинят екологични щети въз основа на строг списък. От приемането й до сега директивата е изменяна вече три пъти. В доклада на Европейския парламент се призовава за нова промяна, свързана с разширяване на обхвата и налагане на отговорност за вреди, нанесени върху човешкото здраве и околната среда, включително вредите на въздуха. \r\nСпоред Емил Радев, едно такова евентуално разширяване на приложното поле на директивата, трябва да стане само след задълбочени проучвания и оценки на въздействието. По този начин ще се създаде ефективна обща рамка за предотвратяване и отстраняване на екологичните щети на разумна цена за обществото.\r\nБългарският евродепутат призова Европейската комисия да приеме насоки, които да помогнат за правилното транспониране на директивата в националните законодателства, като така ще се постигне по-ефективното й прилагане. Той обърна внимание на факта, че засилване на обучението на специалисти и юристи в областта на екологичната отговорност също ще допринесе за по-добра защита на правата на лицата, засегнати от екологични щети.", "date": "2017.10.26", "title": "Евродепутатът Емил Радев призова за повече мерки за финансова гаранция на изпаднали в несъстоятелност предприятия, замърсяващи околната среда"}
{"url": "http://www.focus-news.net/news/2017/10/26/2450834/burgas-kmetat-dimitar-nikolov-pozdravi-stroitelite-po-povod-profesionalniya-im-praznik.html", "text": "Кметът на Бургас Димитър Николов поздрави строителите по повод професионалния им празник 26 октомври – Димитровден, съобщиха от пресцентъра на Община Бургас. „Използвам този повод, за да изразя своето уважение към вашия труд и професионализъм, с които съграждате съвременния облик на нашия град.\r\nПрофесията на строителя е символ на съзиданието, развитието и просперитета. Чарът на Бургас в голяма степен се дължи на неговите красиви сгради и уникална архитектура. Днес нашият град продължава да затвърждава своя авторитет с новите си модерни сгради. С общи усилия изградихме важни инфраструктурни проекти, които подобряват качеството на живот на нашите съграждани.\r\nПожелавам Ви да бъдете здрави и конкурентно способни, като устоявате на изпитанията и предизвикателствата, пред които се изправяте във всекидневната си работа. Честит празник“, се казва в поздравителния адрес на Димитър Николов.", "date": "2017.10.26", "title": "Бургас: Кметът Димитър Николов поздрави строителите по повод професионалния им празник"}
{"url": "http://www.focus-news.net/news/2017/10/26/2450835/pazardzhik-s-lektoriya-pavel-bobekov-poznatiyat-i-nepoznatiyat-prodalzhavat-dnite-na-duhovnostta-v-panagyurishte.html", "text": "С лектория „Павел Бобеков – познатият и непознатият“ продължават Дните на духовността, посветени на будителството, организирани от Община Панагюрище. Това каза за Радио „Фокус“ – Пазарджик Радка Костуркова от Община Панагюрище. Лектория ще започне в 15.00 часа в информационната зала на Историческия музей - Панагюрище. Събитието е и по повод 165 години от рождението и 140 години от смъртта на Павел Бобеков. Лекторията ще бъде изнесена от доц. д-р Атанас Шопов, директор на Исторически музей – Панагюрище.  \r\n„Дните на духовността са организирани за четвърта поредна година от Община Панагюрище. Те са наситени с множество събития, посветени на светли личности – книжовници, просветители, духовници, творци, общественици, борци за свобода, отдали живота си на свещената цел – да видят народа си събуден и свободен“, обясни Костуркова. Дните на духовността продължават до 1 ноември – Денят на народните будители.\r\nВаня НИКОЛОВА", "date": "2017.10.26", "title": "Пазарджик: С лектория „Павел Бобеков – познатият и непознатият“ продължават Дните на духовността в Панагюрище"}
{"url": "http://www.focus-news.net/news/2017/10/26/2450836/ministar-temenuzhka-petkova-darzhavata-kategorichno-nyama-resurs-da-zavarshi-sama-aets-belene-tarsim-nay-dobriya-variant.html", "text": "Държавата категорично няма ресурс, за да завърши сама един такъв проект и съответно трябва да търсим инвеститор, заедно с който да се опитаме да реализираме това оборудване. Това каза пред журналисти министърът на енергетиката Теменужка Петкова във връзка с оборудването за АЕЦ \"Белене\", предаде репортер на Агенция „Фокус“. „Установи се, че оборудването за АЕЦ „Белене“ се съхранява съгласно всички изисквания на заводите-производители, определени в инструкциите за доставка, съхранение, консервация и пресконсервация. Така че няма никакви нови обстоятелства“, посочи министър Петкова. „Очаквам до края на тази година да пристигне и следващата част от оборудването. Когато това стане факт, ще ви поканим и всички заедно  ще отидем, за да видите как се съхранява“, допълни тя. По думите й междувременно е в ход и обществена поръчка, свързана с изграждането на конструкции, които гарантират съхранението на оборудването по указание заводите-производители. „Тази част от него, която трябва да бъде в закрито помещение, е в закрито помещение. Другата част, на която е имало нарушение на опаковка, във връзка с транспортирането сме направили преопаковане на оборудването. С доставката на останалата част ще направим вече и съответните конструкции, за които в момента е в ход обществена поръчка“, обясни министър Петкова. Във връзка със заявената готовност от страна на „Росатом“ да построят АЕЦ „Белене“, тя коментира: „Ние винаги сме казвали, че за нас е важно това оборудване, този ресурс, който българските данъкоплатци са вложили в този проект, да се използва по възможно най-добрия начин. В стремежа си да реализираме това оборудване по най-добрия за България начин, ние не изключваме нито един вариант. Предстои да се проведе процедура, която ще бъде свързана с това да се направи опит за приватизация на тази проектна компания или ще търсим стратегически инвеститор, който ще може да участва в реализацията на този проект. Но държавата категорично няма ресурс, за да завърши сама един такъв проект и съответно трябва да търсим инвеститор, заедно с който да се опитаме да реализираме това оборудване“. Министър Петкова отбеляза също и, че според междинния доклад, изготвен от БАН, през 2030-2035 година в целия регион ще има дефицит на мощности. „Така че всички предпоставки са на лице. Дано да бъде успешна процедурата, не изключваме нито един вариант. Търсим най-доброто за България“, каза тя, като уточни, че до края на месеца окончателният доклад на БАН ще бъде факт и ще бъдат представени резултатите от него. \r\nЛюба АЛЕКСИЕВА", "date": "2017.10.26", "title": "Министър Теменужка Петкова: Държавата категорично няма ресурс да завърши сама АЕЦ „Белене“, търсим най-добрия вариант"}
{"url": "http://www.focus-news.net/news/2017/10/26/2450837/atanas-zafirov-bsp-za-bsp-sigurnostta-na-horata-e-nay-vazhna-za-gerb-yavno-ne-e.html", "text": "За БСП сигурността на хората е най-важна, за ГЕРБ обаче явно не е. Фактите показват, че в Алтернативния ни бюджет ние сме заложили за сигурността 1,40% от БВП, докато ГЕРБ предлагат по-малко от 1,20%, за разлика от миналата година, когато бе постигната 1,28%. Съдете сами за кого сигурността на хората в държавата ни е по-важна – за нас или за тях? Това заяви съпредседателят на Съвета по външна политика и международна дейност, сигурност и отбрана към НС на БСП Атанас Зафиров по време на дискусия по Алтернативния бюджет на левицата в областта на сигурността и отбраната, съобщиха от пресцентъра на БСП. Според Атанас Зафиров в сферата на сигурността вече става въпрос за оцеляване. \r\n„С Алтернативния ни бюджет ние искаме да покажем на обществото, че човекът е сложен в центъра на вниманието”, обясни Зафиров. По думите му обвиненията, че БСП едва ли не били милитаристи, са абсолютно несъстоятелни, защото животът и здравето на военнослужещите са от ключово значение за левицата. „За кое сме милитаристи? За това, че искаме нашите момчета като летят, да не се страхуват за живота си, че искаме нашите парашутисти, когато скочат, да бъдат сигурни, че ще кацнат и запазят здравето и живота си или за това, че искаме моряците ни да са сигурни, че ще се върнат обратно на брега невредими?”, попита Зафиров.\r\n„За БСП всички сектори в държавата са важни - и образованието, и здравеопазването, и всички останали. Който обаче не успява да се справи с проблемите, като управляващ държавата – да си ходи”, категоричен бе той.\r\n„В Държавна агенция „Разузнаване” има много по-голям недокомплект от този в армията ни, а средствата са крайно недостатъчни. Хората, работещи там основно работят зад граница. Един нов служител в агенцията постъпва със заплата, която е толкова недостатъчна, че няма да я коментирам, а при това за него има големи изисквания за заемане на длъжност. А ако той замине зад граница, автоматично заплатата му се намалява с малко под 50%”. Това заяви народният представител от „БСП за България” и зам.-председател на Комисията по сигурността и член на Комисията по отбрана в НС Славчо Велков по време на дискусията. По думите му никой не иска да ходи в агенцията, особено в т.нар. „горещи точки” по света. „На тези хора през декември им се дават един-два милиона, те оцеляват до към март месец и после продължават същите мъки”, обясни още той и допълни, че именно тези хора работят  в областта на антитероризма. „В бюджета на правителството капиталовите разходи за агенцията са едва 800 000 лв.”, посочи също той.\r\n„Основният проблем в системата на сигурността е недофинансирането, както на МВР, така и на армията ни и това е от 2010 г. насам. В основата на всичко е човешкият фактор и нашите усилия са насочени първо към него. Ние предлагаме увеличение на заплатите им. Предлагаме също и гарантиране на нормални условия за функциониране на системата за сигурността”, заяви по време на дискусията народният представител от „БСП за България” и зам.-председател на Комисията по отбрана към НС Николай Цонков. \r\nВ дискусията участваха и народни представители от „БСП за България”, експерти по сигурност, експерти по отбрана, командири на различни части в Българската армия, експерти, участвали в изготвянето на Алтернативния бюджет в частта за сигурността и отбраната.", "date": "2017.10.26", "title": "Атанас Зафиров, БСП: За БСП сигурността на хората е най-важна, за ГЕРБ явно не е"}
{"url": "http://www.focus-news.net/news/2017/10/26/2450838/faz-gerhard-shryoder-e-izigral-klyuchova-rolya-v-osvobozhdavaneto-ot-turtsiya-na-peter-shtoytner.html", "text": "Бившият германски канцлер Герхард Шрьодер (ГСДП) е изиграл ключова роля в освобождаването на задържания в Турция активист за човешките  права Петер Щойтнер, съобщава националният ежедневник Die Frankfurter Allgemeine Zeitung.\r\nШьодер е разговарял с турския президент Реджеп Тайип Ердоган и е настоял за освобождаването на Щойтнер. Информацията, разпространена първоначално в редакционната мрежа на Германия, бе официално потвърдена от външния министър на ФРГ Зигмар Габриел. Първият дипломат на Берлин изказа благодарности на Шьодер за посредничеството му.  Тереза Герова", "date": "2017.10.26", "title": "FAZ: Герхард Шрьодер е изиграл ключова роля в освобождаването от Турция на Петер Щойтнер"}
{"url": "http://www.focus-news.net/news/2017/10/26/2450839/stara-zagora-kmetat-zhivko-todorov-razporedi-speshni-merki-za-podobryavane-na-administrativnite-uslugi-v-obshtinata.html", "text": "Със заповед на кмета Живко Тодоров до края на ноември ръководителите на всички структурни звена на Общинска администрация Стара Загора ще извършат преглед и анализ на всички предоставяни административни услуги. Това съобщиха от пресцентъра на Община Стара Загора. Целта е тяхното усъвършенстване, облекчаване на документооборота, съкращаване на сроковете за предоставяне на административни услуги и повишаване удовлетвореността на гражданите и организациите. \r\nЩе бъде извършен анализ на приложимата нормативна уредба на административните услуги и процедури, режимите и съществуващите работни процеси, с цел коригиращи действия във връзка с несъответствията и измененията в нормативните документи, касаещи дейността на съответното структурно звено.\r\nАко при извършването на прегледа на административните услуги се установи, че за извършването на съответната услуга са необходими документи, които се издават от Общинска администрация Стара Загора, те ще се изискват и прилагат по служебен път към заявлението от съответното структурно звено, отговорно за нейното извършване. \r\nПо служебен път към заявлението за извършване на услуга от съответното структурно звено, ще се прилагат и документи, част от публичните регистри.", "date": "2017.10.26", "title": "Стара Загора: Кметът Живко Тодоров разпореди спешни мерки за подобряване на административните услуги в Общината"}
{"url": "http://www.focus-news.net/news/2017/10/26/2450840/vatan-turtsiya-novi-zadarzhaniya-na-14-deystvashti-voennosluzheshti-tozi-pat-operatsiyata-se-rakovodi-ot-trabzon.html", "text": "Днес са извършени нови допълнителни задържания на действащи военнослужещи от турската армия, пише вестник „Ватан”. Този път операцията срещу предполагаеми членове на т.нар. „Терористична организация на гюленистите/Паралелна държавна структура” (ФЕТО/ПДС) се ръководи от черноморския град Трабзон. При извършените едновременни акции на екипи от Отдела за борба с тероризма са задържани 14 военнослужещи в 12 различни турски провинции – Трабзон, Анкара, Истанбул, Шърнак, Кахраманмараш, Кайсери, Маниса, Коджаели, Балъкесир, Одрин, Измир, дори и в т.нар. Северно-кипърска турска република (СКТР), посочва още „Ватан”.. Георги Димов", "date": "2017.10.26", "title": "„Ватан”: Турция: Нови задържания на 14 действащи военнослужещи, този път операцията се ръководи от Трабзон"}
{"url": "http://www.focus-news.net/news/2017/10/26/2450841/varna-samostoyatelna-sestrinska-i-akusherska-praktika-shte-bade-razkrita-v-grada.html", "text": "Самостоятелна сестринска и самостоятелна акушерска практика предстои да бъде разкрита във Варна. Това каза в интервю за Радио „Фокус“ – Варна Райна Бояджиева, председател на Регионалната колегия на Българската асоциация на професионалистите по здравни грижи във Варна. „Това в България, доколкото ми е известно, не е правено. Това е един вид мотивация на колегите и законът го позволява. Подготвихме необходимите документи, внесохме ги в Регионалната здравна инспекция, преминахме всички контроли и очакваме официално разрешение. Можем да се похвалим, че разкриваме самостоятелни звена за дейността“, посочи Райна Бояджиева. \r\nТя допълни, че пациентите имат нужда от грижите на медицинските сестри било в домашни или амбулаторни условия. Обикновено клиничната пътека ограничава болничния престой, но често пациентът не е напълно излекуван. „Затова са тези звена, за да може да поемат грижите за пациента, естествено под ръководството на лекарите“, заяви Райна Бояджиева.\r\nМарияна ВАЛЕНТИНОВА", "date": "2017.10.26", "title": "Варна: Самостоятелна сестринска и акушерска практика ще бъде разкрита в града"}
{"url": "http://www.focus-news.net/news/2017/10/26/2450842/prezidentat-rumen-radev-navremennata-reaktsiya-pri-migratsionni-krizi-i-sigurnostta-na-evropeyskite-grazhdani-tryabva-da-badat-vodeshti-prioriteti-za-es.html", "text": "Ясното дефиниране и утвърждаване на принципа на солидарността в Европейския съюз и подобряването на общата европейска политика в областта на предоставяне на убежище ще бъдат ключови теми по време на Българското председателство на Съвета на Европейския съюз. Това заяви президентът Румен Радев, който днес на „Дондуков“ 2 проведе среща с европейския комисар по въпросите на миграцията, вътрешните работи и гражданството Димитрис Аврамопулос, съобщиха от прессекретариата на държавния глава.   \r\nАкценти в разговора бяха създаването на механизми за реакция при внезапен миграционен наплив към европейските граници и мерките на общоевропейско ниво, които следва да бъдат предприети за гарантиране на сигурността на гражданите на Съюза, без да се нарушават техните права.   \r\nДимитрис Аврамопулос заяви, че Европейската комисия възлага високи надежди на страна ни в ръководенето на преговори в областта на предоставянето на убежище и гарантирането на сигурността по време на председателството ни. „България има опит в защитата на границите, тя е една от страните на „фронтовата линия“ на миграционните потоци към Европа и беше подложена на сериозен миграционен натиск през последните години. Европейската комисия ще предостави на българските власти техническа подкрепа и експертиза. Уверен съм, че в ключово време за Европа, България ще бъде запомнена като страна, изпълнила дълга си да утвърждава европейските ценности“, заяви комисар Аврамопулос. Той предупреди, че всяка държава членка трябва да поеме отговорност за предотвратяването на нови кризи, тъй като миграционният проблем не би могъл да бъде разрешен окончателно и завинаги.   \r\nКомисар Аврамопулос потвърди, че България покрива техническите критерии за присъединяване към Шенгенското пространство и изрази надежда, че и в рамките на Съвета на ЕС в кратки срокове ще бъде постигнат консенсус за пристъпване към пълноправно членство на страната ни в безвизовото пространство.   \r\n„Съществуването на неписани критерии за присъединяване към Шенгенското пространство не е честно спрямо европейските граждани“, категоричен беше държавният глава Румен Радев. Президентът заяви, че за България присъединяването към Шенген не е само въпрос на подобряване на сигурността, но и е обвързано с подобряване на инвестиционната среда в региона и гарантиране на оптимални условия за бизнеса.", "date": "2017.10.26", "title": "Президентът Румен Радев: Навременната реакция при миграционни кризи и сигурността на европейските граждани трябва да бъдат водещи приоритети за ЕС"}
{"url": "http://www.focus-news.net/news/2017/10/26/2450843/vratsa-priklyuchi-planoviyat-godishen-remont-na-shesti-blok-na-aets-kozloduy.html", "text": "Завърши плановият годишен ремонт на шести блок на АЕЦ “Козлодуй”. В 14 часа и 06 мин. 1000-мегаватовата мощност бе включена в електроенергийната система на страната след проверка и издадено одобрение от Агенцията за ядрено регулиране. Това съобщиха от пресцентъра  на АЕЦ “Козлодуй”. В рамките на кампанията, започнала на 16 септември, успешно бяха изпълнени планираните дейности по ремонт и профилактика на оборудването и системите на блока. Реакторът бе презареден със свежо ядрено гориво за следващата горивна кампания. Във връзка с реализирането на проекта за продължаване на срока на експлоатация на шести блок по график бяха извършени комплексно обследване и подмяна на предвиденото оборудване и компоненти.\r\nПети енергоблок на АЕЦ “Козлодуй” – другият 1000-мегаватов блок на централата, работи със 100% натоварване на мощността.", "date": "2017.10.26", "title": "Враца: Приключи плановият годишен ремонт на шести блок на АЕЦ “Козлодуй”"}
{"url": "http://www.focus-news.net/news/2017/10/26/2450844/chast-ot-preslavskoto-zlatno-sakrovishte-veche-e-restavrirana.html", "text": "Част от Преславското златно съкровище вече е реставрирана, стана ясно на пресконференция с участието на Александър Горчев, кмет на Велики Преслав, Пламен Славов, директор на Археологическия музей и доц. д-р Стойчо Бонев от НАИМ - Филиал Шумен, предаде репортер на Радио „Фокус“ - Шумен. Експонатите, които през месец февруари са били изпратени в Германия за консервация и реставрация, вече са в Археологическия музей във Велики Преслав. Преди месец за Майнц е изпратена и втората част, с акцент върху златната огърлица. Очаква се находките да бъдат върнати в началото на пролетта на следващата година. „И втората част от експонатите ще бъдат реставрирани, почистени от кислородните смеси и през пролетта догодина ще се върнат във  Велики Преслав, съкровището ще бъде представено в музея, след това на базата на вече подписан договор голяма част от находките ще отпътуват за Франция за участие в изложбата в Лувъра“, заяви Александър Горчев. \r\nПламен Славов, директор на Археологическия музей във Велики Преслав каза, че предвиждат, когато се върне през април догодина и втората част от златното съкровище да бъде цялостно експонирано в музея. Идеята е то да бъде показано в нови витрини, по-високи от досегашните, със специални стойки, което ще позволи представянето на реставрираните вече находки в най-пълен вид. „Настоящите витрини също имат своя история и стойност, защото са  дарени на Преслав от цар Фердинанд“, каза още Славов.\r\nИвелина ИВАНОВА", "date": "2017.10.26", "title": "Част от Преславското златно съкровище вече е реставрирана"}
{"url": "http://www.focus-news.net/news/2017/10/26/2450845/reuters-karles-puchdemon-shte-napravi-ofitsialno-obrashtenie-po-kasno-v-chetvartak.html", "text": "Лидерът на испанския автономен регион Каталуния Карлес Пучдемон ще направи официално обръщение по-късно в четвъртък, предава Reuters, като се позовава на съобщение от правителството в Барселона. \r\nПо-рано вестник La Vanguardia публикува статия, в която твърди, че Пучдемон обмисля свикването на избори на регионален парламент на 20 декември. Тереза Герова", "date": "2017.10.26", "title": "Reuters: Карлес Пучдемон ще направи официално обръщение по-късно в четвъртък"}
{"url": "http://www.focus-news.net/news/2017/10/26/2450846/aktsenti-v-predavaneto-dupnitsa-klyuchat-kam-rila-na-radio-fokus-pirin.html", "text": "В предаването „Дупница – ключът към Рила“ на Радио „Фокус“ – Пирин ще ви срещнем с зам.-кмета на Община Дупница Красимир Георгиев. С него ще разговаряме за инициативата „Разгадай магията на дупнишкия край“, която изгря на автобусните спирки в града. Това е продължение и втора кампания на Община Дупница след реализацията на историческия си проект „Дупница помни“, който представя на дупничани някои от най-значимите личности от региона. \r\nВъв втората част на предаването наш събеседник ще бъде началникът на планинския спасител отряд в Дупница Кирил Чолаков. Дупнишките планински спасители вече ще бъдат по-бързи и мобилни при своите акции в планината. От ПСС към Българския червен кръст предоставиха модерен автомобил на дупнишкия отряд №9 за изпълнение на спасителните акции. Кирил Чолаков ще ни даде и ценни съвети как да се подготвим при посещението си в планината и кои са най- опасните участъци.\r\nВие, нашите слушатели, също може да се свържете с нас на телефоните в студиото – 0885 303 373 и 073/ 88-55-81 или на е-майл: pirin@focus-news.net, за да коментирате всякакви теми и въпроси, които са свързани с Община Дупница.\r\nПредаването „Дупница – ключът към Рила“ се излъчва на честотите на Радио „Фокус“ – Пирин всеки четвъртък от 16.00 до 17.00 часа с водещ Лора Калчева.", "date": "2017.10.26", "title": "Акценти в предаването „Дупница – ключът към Рила“ на Радио „Фокус“ – Пирин"}
{"url": "http://www.focus-news.net/news/2017/10/26/2450847/sofiyska-rayonna-prokuratura-srp-povdigna-obvinenie-na-angel-bonchev-za-tova-che-e-zaplashil-s-ubiystvo-sina-si-kato-zaredil-i-nasochil-kam-nego-pistolet.html", "text": "Софийска районна прокуратура (СРП) повдигна обвинение на Ангел Бончев за това, че на 25 октомври 2017 г., около 17.00 ч. в хидропарк „Казичане“ в София се заканил с убийство на сина си Бончо Аврамов като заредил законнопритежаван пистолет „Глок“ и го насочил към него с думите „Ей сега ще те гръмна като куче!“, съобщиха от пресцентъра на Прокуратурата. Това заканване е причинило у Бончо Аврамов основателен страх за осъществяването му – престъпление по чл.144 ал.3, вр. ал.1 от НК. Спрямо Ангел Бончев е наложена мярка за неотклонение „Парична гаранция“ в размер на 500 лв.", "date": "2017.10.26", "title": "Софийска районна прокуратура (СРП) повдигна обвинение на Ангел Бончев за това, че е заплашил с убийство сина си, като заредил и насочил към него пистолет"}
{"url": "http://www.focus-news.net/news/2017/10/26/2450848/plovdiv-zapochna-stroitelstvoto-na-priemna-na-treto-rayonno-upravlenie-politsiya-v-romskata-sheker-mahala.html", "text": "Започна строителството на приемна на Трето Районно управление „Полиция” – Пловдив в ромската „Шекер махала”, предаде репортер на Радио „Фокус” – Пловдив. На официалната церемония за старта на строителството присъстваха вицепремиерът Валери Симеонов, кметът на Община Пловдив Иван Тотев, областният управител Здравко Димитров, омбудсманът на Общината Борислав Стаматов, директорът на Областна дирекция на МВР – Пловдив старши комисар Атанас Илков и началникът на Трето Районно управление „Полиция” – Пловдив главен инспектор Никола Симов. \r\nОще през месец август тази година вицепремиерът Валери Симеонов и кметът на район „Северен“ Ральо Ралев се срещнаха с граждани от Пловдив, с които обсъдиха поставени от тях проблеми с ромското население в квартала за незаконното строителство, шума и битовата престъпност. Тогава се стигна до решение, че трябва да бъде възстановена приемната на полицията, която е съществувала на ул. „Дилянка” № 15 до 2012 г. „Тук съм, за да продължим това, което сме поели като ангажимент към жителите на квартала”, каза Валери Симеонов. Той припомни, че хората от квартала са го търсили за съдействие заради безредиците и големия шум. Симеонов каза още, че процедурите за разрешение за строителството са били по-дълги от самото изпълнение, което ще трае най-много месец. „Което сме поели като ангажимент, се стремим да го изпълняваме”, каза още вицепремиерът.\r\nКметът на Пловдив Иван Тотев каза, че за преустройството и ремонта на приемната са отпуснати 35 000 лева. В нея ще работят пет служители на областната дирекция, каза старши комисар Атанас Илков, директор на Областна дирекция на МВР – Пловдив.\r\nЦветана ТОНЧЕВА", "date": "2017.10.26", "title": "Пловдив: Започна строителството на приемна на Трето Районно управление „Полиция” в ромската „Шекер махала”"}
{"url": "http://www.focus-news.net/news/2017/10/26/2450849/stara-zagora-nad-250-uchastnitsi-idvat-na-turnir-po-taekuon-do-v-grada.html", "text": "На 28 и 29 октомври ще се проведе Петнадесети Национален Открит Турнир по Таекуон-до за купа \"Багатур - Стара Загора\", под егидата на Община Стара Загора. Това съобщиха от пресцентъра на Общината. За разлика от всички останали турнири, тук ще участват всички действащи клубове в България, а не само тези от двете федерации - съорганизатори (Българска Федерация по Таекуон-до ИТФ и Българска Федерация по Традиционно Таекуон-до). Броят на участниците вероятно ще надхвърли 250 човека. Не случайно мотото на състезанието е: \"Силата на единството!\". Турнирът ще се проведе в общинската спортна зала \"Иван Вазов\". Програмата включва дисциплините форма и спаринг за деца, юноши и девойки, мъже и жени.\r\nКлубът домакин - Таекуон-до клуб \"Багатур\" ще изправи срещу своите конкуренти  15 свои състезатели.\r\nТурнирът стартира в събота от 9.00 ч., а официалното откриване ще бъде от 14.00 часа. На него ще присъстват вицепрезидентът на Международната Таекуон-до Федерация - Гранд майстор Ким Унг Чол - 9 дан, членът на Борда на директорите на Международната Таекуон-до федерация - Марио Богданов - 7 дан. Очакват се и официални гости от Община Стара Загора, както и представители на спонсорите на турнира.", "date": "2017.10.26", "title": "Стара Загора: Над 250 участници идват на турнир по Таекуон-до в града"}
{"url": "http://www.focus-news.net/news/2017/10/26/2450850/razgrad-pochistvat-rechnoto-korito-na-reka-topchiyska.html", "text": "Почиства се речното корито на река Топчийска, а процесът по изпълнението е проверен на място от кмета на Разград д-р Валентин Василев. Това съобщиха от пресцентъра на Община Разград. Действията се наложиха, тъй като речното корито е обрасло с храстова и тревна растителност и е затлачено от отложени наноси. Това създава предпоставки за намаляване проводимостта, повишаване на водното ниво при преливни води и причиняване на наводнение на къщи и селскостопански постройки в заливните зони. \r\nСредствата за изпълнение са от общинския бюджет, планирани за превантивни дейности за недопускане на аварийни ситуации. Река Топчийска е с обща дължина на корекцията 10.175 км. Стопанисва се от „Напоителни системи“ ЕАД - клон „Долен Дунав“ извън регулация, а участъците в регулация в село Топчии се стопанисват и поддържат от община Разград.", "date": "2017.10.26", "title": "Разград: Почистват речното корито на река Топчийска"}
{"url": "http://www.focus-news.net/news/2017/10/26/2450851/pazardzhik-zabravena-cheshma-ili-spukana-traba-navodni-koridori-i-kabineti-v-ezikovata-gimnaziya-bertold-breht.html", "text": "Най-вероятно забравена чешма или спукана тръба е довела до наводняване на коридори и кабинети в Езиковата гимназия „Бертолд Брехт“ в Пазарджик. Това съобщи за Радио „Фокус“ – Пазарджик директорът на училището Велка Недялкова. Тя обясни, че въпреки проблема е създадена необходимата организация за провеждане на нормален учебен процес. „Ситуацията е овладяна, няма пострадали хора, защото още от сутринта са предприети всички мерки за безопасност. Във връзка сме с Общината и ако се налага допълнителна помощ, те ще ни съдействат. Налага се да изсъхнат наводнените коридори и кабинети. Най-вероятно ще се наложи подмяна на някое от паната на окачените тавани, ако пожълтеят“, обясни Недялкова. \r\nТя каза още, че предстои да се установи каква е точната причината за наводнението, а учебните занятия ще продължат по график за първа и втора смяна.\r\nВаня НИКОЛОВА", "date": "2017.10.26", "title": "Пазарджик: Забравена чешма или спукана тръба наводни коридори и кабинети в Езиковата гимназия „Бертолд Брехт“"}
{"url": "http://www.focus-news.net/news/2017/10/26/2450852/burgas-vazstanoveno-e-dvizhenieto-po-pat-iii-9008-dolno-ezerovo-bratovo.html", "text": "Възстановено е движението по път III-9008 Долно Езерово - Братово, от км 11 до км 13. Това съобщиха от пресцентъра на Агенция \"Пътна инфраструктура\".\r\nТрафикът беше временно ограничен, поради наводнен участък.", "date": "2017.10.26", "title": "Бургас: Възстановено е движението по път III-9008 Долно Езерово - Братово"}
{"url": "http://www.focus-news.net/news/2017/10/26/2450853/ep-parlamentat-prisazhda-nagradata-saharov-za-2017-g-na-opozitsiyata-vav-venetsuela.html", "text": "Демократичната опозиция във Венецуела печели наградата „Сахаров“ за свобода на мисълта на ЕП. Церемонията по награждаването ще се състои на 13 декември, се казва в съобщение от пресслужбата на ЕП.\r\nЛидерите на политическите групи в Парламента и председателят на ЕП Антонио Таяни решиха на 26 октомври да присъдят наградата на Националното събрание на Венецуела и на неговия председател Хулио Борхес, както и на всички политически затворници, изброени в списъка на неправителствената организация „Foro Penal Venezolano“, представлявани от Леополдо Лопес, Антонио Ледесма, Даниел Себайос, Йон Гойкоечея, Лорен Салех, Алфредо Рамос и Андреа Гонсалес. Решението бе обявено в пленарната зала от г-н Таяни. \r\n„Ние искаме да потвърдим нашата непоколебима подкрепа за демократично избраното Национално събрание на Венецуела. Ние също така се обявяваме за мирен преход към демокрация, за който хората във Венецуела отчаяно призовават“, заяви г-н Таяни в пленарната зала. \r\n„Наградата е не само признание за смелата борба на демократичната опозиция във Венецуела, но и израз на близостта и уважението на Европейския парламент към хората във Венецуела: към всички онези, които са несправедливо хвърлени в затвора, защото са изразили мнението си; към всички онези, които се борят ежедневно да оцелеят заради един брутален режим; към всички семейства, които жалеят, защото за загубили близките си през месеците на непрекъснати протести за свобода“, добави председателят на Парламента. \r\nДемократичната опозиция във Венецуела \r\nПрез последните години Венецуела се намира в състояние на политическа криза. Управляващата партия непрекъснато налага ограничения на принципите на правовата държава и на конституционния ред, а през март 2017 г. Върховният съд отне законодателните правомощия на демократично избраното Национално събрание. \r\nМеждувременно броят на политическите затворници възлиза на над 600 по данни от последния доклад на „Foro Penal Venezolano\" (Венецуелски наказателен форум), известна венецуелска организация за права на човека. Списъкът на политическите затворници включва известните опозиционни лидери Леополдо Лопес, Антонио Ледесма, Даниел Себайос, Йон Гойкоечеа, Лорент Сале, Алфредо Рамос и Андреа Гонсалес. \r\nВенецуелският опозиционен лидер Леополдо Лопес прекарва повече от три години в затвора. През юли 2017 г. той е изкаран временно и поставен под домашен арест, но през август 2017 г. отново е върнат зад решетките. Друг известен опозиционен политик, бившият кмет на Каракас Антонио Ледесма е под домашен арест от 2015 г. насам, а бившите кметове на Ирибарен и на Сан Кристобал, Алфредо Рамос и Даниел Себальос, както и студентският активист Лорент Сале също са лишени от свобода. Сред политическите затворници са и двама испански граждани - Андреа Гонсалес и Йон Гойкоечеа. \r\nОт началото на 2017 г. са убити повече от 130 души по време на улични протести, повечето при демонстрации срещу правителството. Други над 500 души са хвърлени в затвора без редовен процес. \r\nЦеремония по награждаване \r\nНаградата, включваща диплома и парична сума от 50 000 евро, ще бъде връчена на тържествена церемония в Европейския парламент в Страсбург на 13 декември 2017 г. \r\nДемократичната опозиция във Венецуела бе един от финалистите за наградата „Сахаров“, избрани от парламентарните комисии по външни работи и развитие. Научете повече за другите двама финалисти Аура Лолита Чавес и Давит Исак. \r\nНаградата „Сахаров“ \r\nНаградата „Сахаров“ за свобода на мисълта се присъжда всяка година от Европейския парламент. Тя е учредена през 1988 г., за да почете усилията на личности и организации, борещи се за права на човека и за основните свободи, и носи името на съветския физик и дисидент Андрей Сахаров. През 2016 г. нейни носители станаха Надя Мурад и Ламия Башар от езидската общност в Ирак, подложена на гонения и насилие от терористите от ИДИЛ.", "date": "2017.10.26", "title": "ЕП: Парламентът присъжда наградата „Сахаров“ за 2017 г. на опозицията във Венецуела"}
{"url": "http://www.focus-news.net/news/2017/10/26/2450854/veliko-tarnovo-80-godini-obuchenie-po-statistika-chestvaha-v-stopanska-akademiya-svishtov-s-nauchen-forum.html", "text": "Научно-практическа конференция „Статистиката като наука и практика – традиции и съвременни измерения“ се проведе в Стопанска академия „Д. А. Ценов“-Свищов. Това съобщиха от пресцентъра на академичната институция. Форумът, организиран от катедра „Математика и статистика” и посветен на 80 години обучение по статистика в свищовското висше училище, се проведе под егидата на Стопанска академия, Националния статистически институт и Министерството на земеделието, храните и горите – отдел „Агростатистика“. \r\nПроф. д-р Поля Ангелова – ръководител на катедрата, откри конференцията. Тя припомни, че преди 80 години (20.07.1937 г.) с решение на Академичния съвет дисциплината „Статистика“ е включена в учебния план за учебните занятия на Висшето търговско училище в Свищов. „Днес, 80 години по-късно, ние като следовници на плеяда бележити представители на статистическата мисъл в България, сме мотивирани и задължени да отдадем почитта си към традициите и да представим съвременните измерения на обучението и научните изследвания по статистика“, заяви проф. Ангелова.\r\nРъководителят на проекта, по който се проведе конференцията – доц. д-р Пламен Петков, представи доклад на тема „80 години обучение по статистика в СА „Д. А. Ценов“ – формиране, развитие и модернизиране на свищовската школа по статистика“. В него той направи кратък исторически преглед на обучението и научните изследвания по статистика в Стопанска академия, представени бяха преподавателите, осигуреността с учебна литература и обучението на студенти в специалността. Докладът посочи основни акценти, свързани с научно-изследователската дейност на катедрата, с материално-техническата база, с която разполагат преподаватели и студенти. Доц. Петков направи и обзор на направленията за сътрудничество, които поддържа катедрата със сродни катедри и държавни институции. „Вярваме, че натрупаният опит и постиженията в обучението и научните изследвания по статистика и демография са надеждна основа за бъдещото развитие на катедрата при съхраняване на почти едновековните традиции, завещани от първоучителите, създали Свищовската статистическа школа”, каза доц. Петков.\r\nЗаслужена почит и благодарност настоящият катедрен състав изрази към своите първоучители и колеги, свързали живота си с развитието на катедрата и обучението по статистика. С признателност за принос в развитието на обучението и научните изследвания по статистика, проф. Поля Ангелова връчи плакети на доц. д-р Стоян Костов, доц. д-р Величко Петров, доц. д-р Тодор Тодоров, доц. д-р Андрей Иванов, доц. д-р Стефан Стефанов, проф. д-р Надежда Николова и проф. д-р ик. н. Иван Стойков.\r\nВ приветствието си към участниците във форума, ректорът доц. д-р Иван Марчевски подчерта приноса на катедрата за обучението на студентите в Стопанска академия. „Математиката и статистиката са универсално знание, което е необходимо на всеки един икономист. Икономиката е точна наука и тя борави с цифри, затова обучението по математика и статистика е във фундаменталния блок”, отбеляза доц. Марчевски и честити празника на катедрата. Приветствие отправи и деканът на факултет „Стопанска отчетност” – доц. д-р Росица Колева, която връчи поздравителен адрес от името на деканите, по повод празника на катедрата.\r\nНаучно-практическата конференция привлече близо 70 участници от България, Русия, Украйна, Молдова, Литва и Румъния. Общият брой на депозираните доклади е 56, разработени от професори, доценти, асистенти, докторанти, студенти и представители на практиката. Националният статистически институт бе представен от д-р Богдан Богданов – зам.-председател и Галя Статева – държавен експерт. От Министерството на земеделието, отдел „Агростатистика“ участваха Диана Атанасова – началник отдел и Петър Банев – гл. експерт в отдела. \r\nПроблематиката на конференцията бе фокусирана в две основни тематични направления, които отразяват традициите в обучението и научните изследвания по статистика, и съвременните измерения на приложението на статистическите методи в икономиката, социалната сфера, демографията, околната среда. На конференцията бяха представени три пленарни доклада, изнесени от представители на трите институции, съорганизатори на научния форум – доц. д-р Любомир Иванов, Галя Статева, проф. д-р Поля Ангелова и Диана Атанасова. \r\nВ пленарното заседание бяха засегнати и поставени на дискусия актуални проблеми на статистическата теория и практика, както и на използването на статистическите методи в икономическите изследвания. Разработените за конференцията научни доклади разшириха палитрата от обекти на изследване и сферите за приложение на статистическите методи и техники за анализ – отраслови статистически изследвания, изследвания във финансовата и социалната сфера, изследвания на макроикономически индикатори като брутния вътрешен продукт, инфлацията, заетостта и безработицата, жизнения стандарт, демографските процеси и др.\r\nКато резултат от проведената в Стопанска академия научно-практическа конференция бяха формулирани констатации, идеи и предложения за възможни решения. Една част от тях се отнасят до обучението по статистика в съвременните условия и неговото усъвършенстване чрез използването на съвременните информационни и комуникационни технологии. Други са свързани с коректното използване на статистическите методи в икономическите изследвания и необходимостта от задълбочено познаване на изследваните явления и процеси. Част от направените изводи визират приложимостта на статистическите и иконометричните методи при анализа на националната икономика, външноикономическите връзки, регионалното развитие, финансите, застраховането, селското стопанство, индустрията, търговията, туризма и др. Обсъдени бяха и идеи за засилване на връзката между науката и практиката чрез разширяване на сътрудничеството между университетските преподаватели по статистика и НСИ, и други органи на статистиката в България.", "date": "2017.10.26", "title": "Велико Търново: 80 години обучение по статистика честваха в Стопанска академия-Свищов с научен форум"}
{"url": "http://www.focus-news.net/news/2017/10/26/2450855/blagoevgrad-gradat-otbelyazva-svetovniya-den-na-mieneto-na-ratsete-sas-zdravno-informatsionna-kampaniya.html", "text": "Здравно-информационна кампания ,,Да превърнем миенето на ръцете със сапун в навик” започва в Благоевград. Инициативата е под ръководството на здравните и образователните медиатори към Община Благоевград, съвместно с инспекторите от отдел ,,Профилактика на болестите и промоция на здравето” към РЗИ – Благоевград, Милка Давчова и Бианка Равначка, Кампанията се организира по повод Световният ден на миенето на ръцете. Това съобщиха от пресцентъра на Община Благоевград. ,,Да превърнем миенето на ръцете със сапун в навик” ще се проведе с ученици от вторите класове на СУИЧЕ ,,Св. Климент Охридски” на 27 октомври 2017 година.\r\nКампанията ще продължи с децата от ДГ № 11 ,,Здравец”. Фокусът на кампанията е върху хигиената на ръцете, бактериите и паразитите, които ни атакуват и начините за предпазване от тях.", "date": "2017.10.26", "title": "Благоевград: Градът отбелязва Световния ден на миенето на ръцете със здравно-информационна кампания"}
{"url": "http://www.focus-news.net/news/2017/10/26/2450856/na-2-noemvri-duetat-rositsa-boyadzhieva-fleyta-i-nikolay-temniskov-tuba-shte-solira-na-duhov-orkestar-grad-pernik-po-sluchay-negovata-115-godishnina.html", "text": "На 2 ноември дуетът Росица Бояджиева – флейта, и Николай Темнисков – туба, ще солира на Духов оркестър - град Перник по случай неговата 115-годишнина под диригентството на Маестро Трифон Трифонов, съобщиха от пресцентъра на Община град Добрич. Творбата, която ще се изпълни е „Слончето и Мухата“ от Хенри Клинк. Феноменалният дует е с 9-годишна история. На 10.10.2008г. за пръв път в българския музикален живот се появява дует между флейта и туба. Рожденото място на ансамбъла е Добрич, а форумът, който го представя е тържественият концерт на Духовия оркестър към Общината по повод 45-годишнината от основаването му. През годините много български и чуждестранни композитори получават вдъхновение и пишат музика специално за дуета. В резултат на това Росица Бояджиева прави първото научно изследване на камерно – ансамбловата сфера – дует – флейта – туба. Чрез труда става ясно, че българските музиканти са причина за написване на по–голямата част от музикалната литература за дуета в световен мащаб. Сред известните композитори, които са писали за тях са: Стоян Бабеков; Румен Бояджиев-син; Петър Крумов; Васил Казанджиев, Николай Кауфман, Ян Тегтмайер,  Алън Лорилард; Александре Мастранджело  и др. \r\nДуетът има много почитатели не само в Добрич, но и в цялата страна и Европа. Той се е представял пред добричката публика с вълнуващи концерти през всичките години като специално внимание е обърнато на детската и младежката аудитория с множество образователни лектории и музикални приказки. Ансамбълът планира отново да се срещне с Добрич и да представи новите пиеси на Ценко Минкин, Стоян Бабеков, проф. Симо Лазаров и Александър Видлишки.", "date": "2017.10.26", "title": "На 2 ноември дуетът Росица Бояджиева – флейта, и Николай Темнисков – туба, ще солира на Духов оркестър - град Перник по случай неговата 115-годишнина"}
{"url": "http://www.focus-news.net/news/2017/10/26/2450857/plovdiv-nad-300-portsii-riben-kurban-sa-razdadeni-na-zhitelite-na-rayon-zapaden-po-povod-dimitrovden.html", "text": "Над 300 порции рибен курбан са раздадени на жителите на район „Западен“ в Пловдив по повод Димитровден. Това съобщиха за Радио „Фокус“ – Пловдив от Районната администрация. Празничният курбан от 5 вида риба е бил осветен за здраве и благополучие на тържествена Света литургия, след което изнесен пред храм „Свети Климент Охридски“ в парк „Ружа”. Лично кметът на района Димитър Колев и служители от администрацията са раздали над 300 порции на миряните, дошли да почетат празника. Жителите на район „Западен” в Пловдив са подарили две икони с лика на свети Димитър и бутилка вино на районния кмет, който днес празнува имен ден.\r\nПрез последните години подобно раздаване на топъл курбан за здраве и благоденствие пред храм „Свети Климент Охридски“ се превърна в традиция на по-големите християнски празници.\r\nТони МИХАЙЛОВ", "date": "2017.10.26", "title": "Пловдив: Над 300 порции рибен курбан са раздадени на жителите на район „Западен“ по повод Димитровден"}
{"url": "http://www.focus-news.net/news/2017/10/26/2450858/reuters-ofitsialnoto-obrashtenie-na-karles-puchdemon-e-prekasnato.html", "text": "Официалното обръщение, което регионалният лидер на Каталуния Карлес Пучдемон трябваше да направи в 15.30 часа българско време, е прекъснато, предава Reuters.\r\nСъответната информация бе разпространена от местните власти в Барселона, без обаче да бъдат съобщени причините за прекъсването. Тереза Герова", "date": "2017.10.26", "title": "Reuters: Официалното обръщение на Карлес Пучдемон е прекъснато"}
{"url": "http://www.focus-news.net/news/2017/10/26/2450859/tanya-kamburova-obshtina-dupnitsa-vazpitanitsite-na-art-atelie-don-kezi-sa-otlicheni-za-poreden-pat-za-svoeto-izkustvo.html", "text": "Възпитаниците на арт ателие „Дон Кези“ от Дупница са отличени за пореден път за своето изкуство. Това каза пред Радио „Фокус” – Кюстендил Таня Камбурова, експерт в отдел „Култура” на Община Дупница. По думите й децата от арт ателието са имали огромни успехи през тази година. Доказателство за това е и поредната им награда. За десета година в град Кърджали се е провел Национален празник на детското изкуство „Вълшебният свят на Родопите”, от който възпитаниците на арт ателие „Дон Кези“ са спечелили награди. Националният празник на детското изкуство „Вълшебният свят на Родопите” има за цел да запознае участниците с разнообразието, колорита, богатата духовна култура на Източните Родопи и да създаде подходяща творческа атмосфера за изява на талантливите деца от цяла България. Таня Камбурова каза, че в рамките на празника на Дупница е организирана и самостоятелна изложба на възпитаниците на детското арт ателие.\r\nВенцеслав ИЛЧЕВ", "date": "2017.10.26", "title": "Таня Камбурова, Община Дупница: Възпитаниците на арт ателие „Дон Кези“ са отличени за пореден път за своето изкуство"}
{"url": "http://www.focus-news.net/news/2017/10/26/2450860/varna-administrativniyat-sad-otlozhi-deloto-po-zhalbata-na-oblastniya-upravitel-osporvashta-zakonosaobraznostta-na-reshenie-na-obshtinskiya-savet-v-suvorovo.html", "text": "Тричленен съдебен състав на Административен съд - Варна отложи производството по адм. дело № 1962/2017 г., образувано по жалба на Стоян Пасев – областен управител на област с Административен център – Варна срещу решение №10-95/29.06.2017 год. на общински съвет Суворово. Това съобщиха от пресцентъра на Административния съд.\r\nС жалбата е оспорена законосъобразността на решението на общинския съвет в гр. Суворово, относно провеждането на местен референдум с въпрос: „Подкрепяте ли местните власти да не допуснат изграждането на депо за неопасни отпадъци, генерирани от дейността на „Девен“ АД и рекултивация на ПИ 006167 по КАС на земеделските земи в землището на с. Чернево“.\r\nОт Административния съд припомнят, че на 20 август 2017 г.  референдумът бе проведен. По жалба на областния управител срещу решението на общинската избирателна комисия за резултатите от референдума, бе образувано адм. дело № 2512/2017 г., което на 12 октомври бе спряно до влизане в сила на крайния съдебен акт по адм. дело № 1962 по описа за 2017 г. на Административен съд – Варна.\r\nОтлагането на адм. дело № 1962/2017 г. е поради неспазен срок на публикацията за насрочване на делото в Държавен вестник. Следващото заседание е насрочено за 23 ноември 2017 г. от 15.00 ч.", "date": "2017.10.26", "title": "Варна: Административният съд отложи делото по жалбата на областния управител, оспорваща законосъобразността на решение на общинския съвет в Суворово"}
{"url": "http://www.focus-news.net/news/2017/10/26/2450861/afp-karles-puchdemon-otmeni-ofitsialnoto-si-obrashtenie.html", "text": "След първоначално отлагане от един час, регионалният лидер на Каталуния Карлес Пучдемон отмени официалното изявление, което трябваше да направи в 15.30 часа българско време, предава AFP.\r\nВ кратко изявление говорител на правителството в Барселона съобщи, че речта е „отменена“, но все още няма яснота дали Пучдемон ще я изнесе по-късно. Не са уточнени и причините за взетото решение.  Тереза Герова", "date": "2017.10.26", "title": "AFP: Карлес Пучдемон отмени официалното си обръщение"}
{"url": "http://www.focus-news.net/news/2017/10/26/2450862/pleven-zadarzhan-e-mazh-okazal-yarostna-saprotiva-i-ranil-politsay.html", "text": "Мъж, оказал яростна съпротива и ранил униформен, е задържан в полицейския арест, съобщиха от пресцентъра на МВР. Вчера към 18.05 часа в Областната дирекция на МВР - Плевен бил получен сигнал за шофьор, който управлява лек автомобил след употреба на алкохол. Незабавно към посочения район бил насочен автопатрул, който на място засякъл водача. Нарушителят не само отказал да представи документите си за самоличност, както и да му бъде извършена проба с дрегер за употреба на алкохол, но и започнал да ругае и заплашва служителите на реда. При последвалото задържане оказал яростна съпротива, което наложило поставяне на белезници. След установяване на самоличността му, 58-годишният плевенчанин бил транспортиран в спешен кабинет на плевенската болница за даване на кръвна проба. Възползвайки се от момента на свалянето на белезниците за вземане на кръвна проба и подписване на необходимите медицински документи, мъжът нападнал и нанесъл юмручен удар на единия от униформените, продължил да оказва яростна съпротива при опита да бъде усмирен. Пострадалият служител е прегледан от екип на спешен кабинет, освидетелстван от съдебен лекар и освободен. За случая е уведомен  прокурор от РП-Плевен за престъпление по чл.270,ал.1, чл. 343 б, ал.1 и чл.131, ал.1, т.12 и ал.2 от НК.", "date": "2017.10.26", "title": "Плевен: Задържан е мъж, оказал яростна съпротива и ранил полицай"}
{"url": "http://www.focus-news.net/news/2017/10/26/2450863/vatan-nato-predupredi-turtsiya-zaradi-ruskite-raketi-s-400-shte-si-ponese-posledstviyata.html", "text": "Председателят на Военния комитет на НАТО Петр Павел заяви по повод решението на Турция да закупи руските ЗРК С-400 „Триумф”, че „Анкара е независима във вземането на решения, но ще си носи и последствията за това”, пише вестник „Ватан”. Петр Павел направи тези изявления пред журналисти във Вашингтон. „Разбира се, че принципът за суверенност е валиден и в областта на закупуването на военно оборудване. Обаче колкото и да са независими държавите-членки на НАТО във вземането на решение, те в крайна сметка са зависими и ще си носят отговорността за тези решения.”, казва още чешкият генерал, цитиран от „Ватан”.. Георги Димов", "date": "2017.10.26", "title": "„Ватан”: НАТО предупреди Турция заради руските ракети С-400 – ще си понесе последствията"}
{"url": "http://www.focus-news.net/news/2017/10/26/2450864/burgas-sistemata-za-nablyudenie-na-rekite-e-predotvratila-po-seriozni-posleditsi-ot-navodnenieto.html", "text": "Системата за постоянен мониторинг на реките не само работи, но и благодарение на нея бяха предотвратени по-сериозни последици от наводнението в община Бургас, съобщиха от пресцентъра на Общината. Тя се управлява от Центъра за видеонаблюдение, където дежурни оператори следят за показанията в реално време и имат готовност да реагират при нужда. Системата дава актуални и стари данни за състоянието на потенциално опасни реки в общината. Нейните \"очи\" са 22 хидрометрични станции.\r\n\"Вместо бургаските депутати от БСП да се запознаят с начина на работа на системата и нейните безспорни предимства, днес те предпочетоха да дефилират в чисти и сухи костюми пред медиите. Те можеха да помогнат с реални действия и решения, вместо да манипулират общественото мнение с несъстоятелни обвинения\", посочват от Община Бургас.\r\nГолемият дъжд, предизвикал разрушителните наводнения, заваля около 23.30 часа на 24 октомври. След полунощ дежурният в Центъра е видял, че започва повишаване нивото на Чакърлийска, Изворска и Малката река. Веднага е подаден сигнал до общинската дирекция \"Управление при кризи, обществен ред и сигурност\". Информацията се разпространява до всички териториални директори, кметове на населени места и други отговорни институции.\r\nВ два часа след полунощ общинските служители вече са достигнали първи най-застрашените райони. По това време те помагат в село Равнец за евакуацията на инвалидизиран възрастен човек, който е изнесен през придошлата вода на ръце и извозен на безопасно място с общински автомобил.\r\nИменно системата за наблюдение е една от причините в община Бургас да няма смъртен случай, причинен от наводнението, но тя не може да прогнозира какви води ще дойдат от съседни общини и чужди водоеми.", "date": "2017.10.26", "title": "Бургас: Системата за наблюдение на реките е предотвратила по-сериозни последици от наводнението"}
{"url": "http://www.focus-news.net/news/2017/10/26/2450865/blagoevgrad-kmetat-d-r-atanas-kambitov-razporedi-prevantivni-merki-sreshtu-navodneniya.html", "text": "Кметът на Благоевград д-р Атанас Камбитов разпореди да бъде направено детайлно обследване на речните легла, извън населените места на реките, явяващи се притоци на река Струма, намиращи се на територията на община Благоевград. Това съобщиха от пресцентъра на Общината.\r\nМерките са взети с цел превенция на риска от наводнения през есенния сезон.\r\nКомисия, с председател инж. Емилия Тунева, заместник-кмет по строителство и сигурност, предстои да извърши обследване на проводимостта на речните легла на реките Благоевградска Бистрица, с притоците ѝ река Ковачица, Славдовска и Хърсовска, р. Читирка, с притоците ѝ Лисийска и р. Дреновска, преминаващи извън населените места. \r\nСлед направен обход и обследване ще бъде съставен констативен протокол за състоянието на проводимостта на речните легла и участниците от реки, които се нуждаят от почистване, и ще бъдат предприети необходимите мерки. В заповедта е записано още, че проверките ще бъдат извършени заедно с кметовете и кметски наместници по населени места.\r\nПреди дни беше проведено и първото редовно заседание на Общински съвет за намаляване на риска от бедствия и аварии.", "date": "2017.10.26", "title": "Благоевград: Кметът д-р Атанас Камбитов разпореди превантивни мерки срещу наводнения"}
{"url": "http://www.focus-news.net/news/2017/10/26/2450866/vladimir-toshev-gerb-vidin-e-grad-koyto-prez-vekovete-e-uspyal-da-sahrani-svoya-unikalen-duh-da-zapazi-svoite-obichai-no-i-da-se-modernizira.html", "text": "Видин е град, който през вековете е успял да съхрани своя уникален дух, да запази своите обичаи, но и да се модернизира, каза в своето приветствие към видинските граждани по случай празника на града – Димитровден, Владимир Тошев, народен представител от ГЕРБ, предаде репортер на Радио „Фокус“ – Видин. Той посочи, че дните около 26 октомври са били изпълнени с богата културна програма и с редица събития и мероприятия. „Това е доказателство, че Видин е град със съхранени традиции, с богато културно наследство, град, който се развива, за да стане още по-привлекателно място за жителите и гостите си. Убеден съм, че с воля, упоритост и желание ще продължаваме и занапред да утвърждаваме Видин като развит европейски град“, каза Владимир Тошев. Той допълни, че трябва да бъдем мъдри, за да направим изборите, които ще предопределят бъдещето ни, и зрели във вземането на добрите решения за просперитета на Видин.\r\nАнна ЛОЗАНОВА", "date": "2017.10.26", "title": "Владимир Тошев, ГЕРБ: Видин е град, който през вековете е успял да съхрани своя уникален дух, да запази своите обичаи, но и да се модернизира"}
{"url": "http://www.focus-news.net/news/2017/10/26/2450867/stara-zagora-bivsheto-ozdravitelno-uchilishte-v-selo-srednogorovo-shte-bade-preobrazuvano-v-sotsialen-dom-za-stari-hora.html", "text": "Общинският съвет в Казанлък гласува да бъде променен статутът на бившето оздравително училище в село Средногорово, предаде кореспондент на Радио „Фокус“.\r\nПредложението за промяна в статута е на кмета на Средногорово Илиян Илиев и е в резултат на проявени инвестиционни намерения от Мерат Куртьоз, собственик на фирма в село Енина, училището да се ремонтира и реконструира в социален дом за възрастни хора. Училището е закрито през 1985 година. „Сградите са в много лошо физическо състояние, поради което не могат да бъдат използвани. В този вид те не могат да бъдат отдавани под наем. Правени са опити за промяна на статута на сграда и при предишни кметове и кметски наместници, но тогава е липсвал инвеститорски интерес. Към момента той е налице и преди близо девет месеца е депозирано инвеститорско намерение в деловодството на общината“, каза кметът Илиев. \r\nВ продължение на 43 години сграда на бившето оздравително училище не функционира, към момента в нея има израснали дървета около 2 – 3 метра. Намеренията на инвеститора са, сградата да бъде запазена, като бъде реставрирана и санирана. „Това училище е сантимент за хората, учили навремето в него, а това са поколения средногорци“, каза още Илиян Илиев. Бившето оздравително училище в Средногорово е включено като „Интернат – село Средногорово” в списъка на обекти, публична общинска собственост, одобрен с Решение на Общинския съвет в Казанлък от 1996 година. \r\nСлавяна ГАЙДАРОВА", "date": "2017.10.26", "title": "Стара Загора: Бившето оздравително училище в село Средногорово ще бъде преобразувано в социален дом за стари хора"}
{"url": "http://www.focus-news.net/news/2017/10/26/2450868/anadolska-agentsiya-nad-27-ot-smartnite-sluchai-v-turtsiya-sa-predizvikani-ot-tyutyunopushene.html", "text": "Ректорът на Университета за здравни науки проф. д-р Джевдет Ердьол разкри една от основните причини за смъртните случаи в Турция – тютюнопушенето, предаде Анадолската агенция. По данни на Комитета за статистика на Турция през 2016 година в страната са починали общо над 422 хиляди души. Според професора, при 155 хиляди от тях, или над 27%, причината е зависимостта от цигарите и предизвикани от тютюнопушенето заболявания. При близо 40% от случаите става въпрос за заболявания на кръвоносната система; при близо 20% - доброкачествени и злокачествени тумори; при близо 12% - заболявания на дихателната система, посочва още агенцията. Георги Димов", "date": "2017.10.26", "title": "Анадолска агенция: Над 27% от смъртните случаи в Турция са предизвикани от тютюнопушене"}
{"url": "http://www.focus-news.net/news/2017/10/26/2450869/adelina-stefanova-hram-vavedenie-bogorodichno-harakterno-za-dimitrovden-e-taka-narechenoto-polazvane-koeto-predstavlyava-gadaene-po-parvi-gost.html", "text": "Характерно за Димитровден е така нареченото „полазване“, което представлява гадаене по първи гост. Това каза за Радио „Фокус“ – Пирин Аделина Стефанова, църковен уредник в храм „Въведение Богородично“ – Благоевград. По думите ѝ в Югозападна България обредът се нарича „булезен“, „булезване“ или „полязка“. „Изпълнява се също и на Игнажден. Вярва се, че ако първите полазници са момчета, през година ще се раждат повече мъжки животни. Ако полазникът е добър и имотен човек, годината ще е здрава, плодовита и благополучна. На Димитровден започват годежите и сватбите, момите извиват сглядно хоро пред ергените и техните родители. В старопланинските райони следят, ако срещу празника месечината е пълна, пчелите ще се роят и кошерите ще са пълни с мед, а кошарите ще са пълни с агънца“, каза още Стефанова. Тя добави, че иманярите вярват, че в нощта на Димитровден небето се отваря и заровените жълтици проблясват със синкав пламък. „По стар обичай на имен ден се ходи неканен и се носят бели цветя за именника, за да е блага зимата. Цветята се увиват с ален конец, за да са здрави именниците. На Димитровден на трапезата се приготвя курбан или гювеч от овнешко и пилешка яхния — от петел, ако именникът е мъж и от кокошка, ако е жена. Сервират се зеленчуци. Също на масата се слага варена царевица, пестил, пита с ябълки или печени ябълки, рачел, тиква“, допълни Стефанова.\r\nЛивия НИНОВА", "date": "2017.10.26", "title": "Аделина Стефанова, храм „Въведение Богородично“: Характерно за Димитровден е така нареченото „полазване“, което представлява гадаене по първи гост"}
{"url": "http://www.focus-news.net/news/2017/10/26/2450870/tass-sledstvieto-razglezhda-tri-versii-za-vzriva-v-kiev.html", "text": "Украинските следователи разглеждат три основни версии за взрива в Киев в сряда, при който пострада депутата от украинския парламент Игор Мозийчук. Това заяви градският прокурор на Киев Павел Кононенко в рамките на брифинг по случая, предава ТАСС.\r\n„Ние разглеждаме няколко версии. Първата версия е покушение, целящо убийството на Мозийчук, организирано от спецслужби на Русия“, отбеляза Кононенко. Втората версия, по неговите думи е „политическата и обществена дейност на Мозийчук и неговата позиция по вътрешнополитическите въпроси в Украйна, третата – покушение за убийството на Мозийчук по лични мотиви“.\r\nОсвен това, следователите разглеждат версията за покушение срещу пострадалия при взрива украински политолог Виталий Бала, или на други от политическите дейци, присъствали по същото време в сградата на телевизионния канал „Еспресо“, където се случи взрива.\r\nПревод и редакция:", "date": "2017.10.26", "title": "ТАСС: Следствието разглежда три версии за взрива в Киев"}
{"url": "http://www.focus-news.net/news/2017/10/26/2450871/el-pais-zasedanieto-na-regionalniya-parlament-na-kataluniya-shte-se-sastoi-vapreki-otmyanata-na-obrashtenieto-na-karles-puchdemon.html", "text": "Заседнието на регионалния парламент на Каталуния, насрочено за 17 часа (местно време), ще се състои, въпреки отмяната на обръщението на Карлес Пучдемон, съобщава испанският вестник El Pais.\r\nСлед първоначално отлагане от един час, регионалният лидер на Каталуния Карлес Пучдемон отмени официалното изявление, което трябваше да направи в 15.30 часа българско време. В кратко изявление говорител на правителството в Барселона съобщи, че речта е „отменена“, но все още няма яснота дали Пучдемон ще я изнесе по-късно. Не са уточнени и причините за взетото решение. Тереза Герова", "date": "2017.10.26", "title": "El Pais: Заседанието на регионалния парламент на Каталуния ще се състои, въпреки отмяната на обръщението на Карлес Пучдемон"}
{"url": "http://www.focus-news.net/news/2017/10/26/2450872/dzhumhuriet-uzhasen-doklad-v-sasht-za-islyamska-darzhava-bez-nikakva-prechka-900-dzhihadisti-sa-se-varnali-v-turtsiya.html", "text": "Ужасяващ доклад, свързан и с Турция, оповести Soufan Group - консултантска организация в сферата на сигурността, базирана във Вашингтон, пише вестник „Джумхуриет”. Оказва се, че общо 5 600 чуждестранни бойци на \"Ислямска държава\" са се върнали в техните собствени страни, като от тях близо 900 турски граждани са се завърнали в Турция и то  без да срещнат абсолютно никаква пречка. По този показател Турция е поставена на първо място. \r\nСпоред доклада, в Турция са задържани други 7 240 души, които са влезли в страната и са заподозрени за членство в \"Ислямска държава\" или „Ал Кайда”. А иначе Турция се нарежда на седмо място измежду общо 33 страни, чийто граждани са се присъединили към джихадистите. На първо място е Русия, следва Саудитска Арабия, Йордания и Тунис. \r\nВ доклада се отбелязва също, че до юли 2017-та в Турция са били извършени 17 терористични нападения, а само през 2016-та са предотвратени 22 такива опити.  Георги Димов", "date": "2017.10.26", "title": "„Джумхуриет”: Ужасен доклад в САЩ за \"Ислямска държава\": Без никаква пречка 900 джихадисти са се върнали в Турция"}
{"url": "http://www.focus-news.net/news/2017/10/26/2450873/burgas-na-3-godini-zatvor-osadiha-mazh-prichinil-katastrofa-sas-zaginal.html", "text": "Окръжен съд – Бургас осъди подсъдимия Съби Ш. на 4 години и 6 месеца „лишаване от свобода“, редуцирано ефективно на 3 години „лишаване от свобода“, при първоначален „общ“ режим на изтърпяване на наказанието, за причинена по непредпазливост смърт при пътнотранспортно произшествие. Това съобщиха от пресцентъра на съда. Съдът призна за невиновен и оправда Съби Ш. по повдигнатото му обвинение вр. чл. 44 от ЗДвП.\r\nОкръжен съд – Бургас призна подсъдимия Съби Ш. за виновен в това, че на 03.11.2016 г., на пътя с. Тънково – гр. Ахелой, при управление на лек автомобил, без да има необходимата правоспособност, допуснал пътнотранспортно произшествие с насрещно движещия се лек автомобил и по непредпазливост причинил смъртта на водача на другия автомобил, П. П.\r\nПрисъдата подлежи на обжалване или протестиране в петнадесет дневен срок пред Апелативен съд – Бургас.", "date": "2017.10.26", "title": "Бургас: На 3 години затвор осъдиха мъж, причинил катастрофа със загинал"}
{"url": "http://www.focus-news.net/news/2017/10/26/2450874/sofiya-ekip-ot-kontrolyori-na-tsentara-za-gradska-mobilnost-e-bil-napadnat-ot-tri-momicheta-na-vidima-vazrast-18-20-godini.html", "text": "Тази сутрин в 8.05 ч. на спирка на градския транспорт на автобус 203 на бул. „Евлоги и Христо Георгиеви“ е бил нападнат 3-членен екип от контрольори на Център за градска мобилност. Единият от контрольорите, Георги Богданов е удрян по жесток начин от три момичета на видима възраст 18-20 години. Това съобщиха от пресцентъра на Центъра за градска мобилност. Момичетата са били проверени от екипа контрольори и трите са без редовни превозни документи. Контрольорите са ги свалили от превозното средство, което е предизвикало поток от ругатни срещу тях от страна на нередовните пътнички.\r\nСлужителите на ЦГМ поемат към отсрещната спирка, а нападателките – в посока към Орлов мост, но докато групата пресича булеварда към отсрещната спирка, върху главата на Георги Богданов полита блуза и в същия момент той е повален на уличното платно от силен удар в лицето, след което започват да го ритат и удрят. Едно от момичетата е било с бръсната глава и с определен опит в бойните изкуства, според колежките на Богданов. „Ако аз бях изяла такъв побой сигурно сега щях да съм в тежко състояние в болницата“, разказа контрольорката Галина Стоянова.\r\nГеорги Богданов е придружен от колегите си до Исул,  дал е показания в Пето РПУ, посетил е и съдебна медиците. Има лицева травма под дясното око, причинена от метален предмет, вероятно бокс.\r\nРъководството и служителите на Център за градска мобилност осъждат агресивното и арогантно поведение на извършителите и настояват те да бъдат установени и да понесат предвидените в закона наказания. Те напомнят, че контрольорите, като и всички останали групи служители на Центъра за градска мобилност, трябва да изпълняват служебните си задължения без страх за личната си сигурност.", "date": "2017.10.26", "title": "София: Екип от контрольори на Центъра за градска мобилност е бил нападнат от три момичета на видима възраст 18-20 години"}
{"url": "http://www.focus-news.net/news/2017/10/26/2450875/blagoevgrad-bansko-predstavi-ustoychivostta-si-po-pet-realizirani-proekta-na-provedeniya-regionalen-savet-za-yugozapaden-rayon.html", "text": "Устойчивост по пет проекта, реализирани през изминалия програмен период на Оперативна програма „Регионално развитие“ 2007 – 2013 г., представи Община Банско на проведеното в курорта заседание на Регионалния съвет за развитие на Югозападен район. Това съобщиха от пресцентъра на Общината. „Банско – Закопане – обмен на добри практики и сътрудничество за развитие и маркетинг на зимния туризъм”; „ВЕИ и ЕЕ в общинска образователна инфраструктура в гр.Банско и гр.Добринище”; „Корекция на река Глазне в гр. Банско – І етап, община Банско”; „Подкрепа за развитието и диверсификацията на туристическите атракции на Община Банско” са проектите, които местната администрация успешно е защитила, реализирала и доказала устойчивостта т.е. ползите от реализираните мерки, след като е приключила финансовата помощ. Домакинът, кметът Георги Икономов, взе участие в заседанието, ръководено от областния управител на област Перник – Ирена Соколова. Обсъдени бяха още проектите в процес на реализация по Оперативна програма „Региони в растеж“ 2014 – 2020 г. на територията на Югозападен район, както и приоритетите на социалната политика, реализирани чрез Оперативна програма „Развитие на човешките ресурси“ 2014 – 2020 г. и други програми на Министерство на труда и социалната политика.", "date": "2017.10.26", "title": "Благоевград: Банско представи устойчивостта си по пет реализирани проекта на проведения Регионален съвет за Югозападен район"}
{"url": "http://www.focus-news.net/news/2017/10/26/2450876/prezidentat-rumen-radev-shte-provede-sreshta-s-komisar-gyunter-yotinger.html", "text": "На 27 октомври от 14.50 часа на „Дондуков“ 2 държавният глава Румен Радев ще проведе среща с европейския комисар по въпросите на бюджета и човешките ресурси Гюнтер Йотингер. Това съобщиха от прессекретариата на държавния глава.", "date": "2017.10.26", "title": "Президентът Румен Радев ще проведе среща с комисар Гюнтер Йотингер"}
{"url": "http://www.focus-news.net/news/2017/10/26/2450877/smolyan-nad-600-podpisa-sa-sabrani-v-kampaniyata-za-spasyavane-na-rushashtata-se-pangalova-kashta-v-kv-raykovo.html", "text": "Над 600 подписа са събрани в кампанията за спасяване на рушащата се Пангалова къща в кв. \"Райково\". Това каза за Радио „Фокус” – Смолян Сийка Кетева – член на Инициативния комитет за защита на Пангаловата къща. Кетева заяви, че Пангаловата къща в смолянския квартал \"Райково\" е считана за най-монументалната възрожденска къща в Родопите и е емблематична за града. Построена е през 1860 година в центъра на село Райково, сега квартал на Смолян. През 50-те години на миналия век там се помещава Родопският народен музей, а след това и историческият музей. Държавата се грижи за къщата до 1984 г., а през 1998 г., е върната на собствениците и оттогава е необитаема. Вековната постройка се руши с всеки изминал ден, а собствениците не предприемат мерки. По нейните думи на всяко отчетно събрание в читалище „Балкански просветител” обществеността е поставяла въпроса с рушащата се Пангалова къща и така е назрял моментът да се вземе по-сериозно отношение по този въпрос. Създаден е инициативен комитет за защита на Пангаловата къща, започнала е подписка за защита на някогашната възрожденска къща, която е паметник на културата с местно значение. Провели са среща с кмета на Община Смолян Николай Мелемов и зам.-кмета Марин Захариев, които са се ангажирали да проведат разговори с представители от министерството на културата и да видят какви законови промени могат да направят и има ли решение на проблема, тъй като наследниците, които са около 15, са влезли във владение през 2001 година. „Оттогава досега не са предприети никакви дейности по отношение на възстановяването й и тази къща се руши. Станала е също и обект на вандалски прояви”, каза Кетева.\r\nДаниела БОЙКОВА", "date": "2017.10.26", "title": "Смолян: Над 600 подписа са събрани в кампанията за спасяване на рушащата се Пангалова къща в кв. \"Райково\""}
{"url": "http://www.focus-news.net/news/2017/10/26/2450878/tass-egipet-e-gotov-da-stane-nablyudatel-na-sreshtata-za-siriya-v-astana.html", "text": "Египет е готов да се яви като наблюдател на преговорите за Сирия в столицата на Казахстан в края на този месец, в случай, че получи съответстващата покана. Това съобщи официалният представител на Министерството на външните работи на страната Ахмед Абу Зейд, предава ТАСС.\r\n„Не сме получили покана“, заяви той. „Ако такава пристигне, то ние, разбира се, ще приемем да участваме в срещата“.\r\nПо-рано специалният представител на Русия по сирийските преговори Александър Лаврентиев съобщи, че сред потенциалните страни, които могат да станат наблюдатели в рамките на астанинския процес са Китай, Обединените арабски емирства, Египет, както и Ирак и Ливан.\r\nПревод и редакция:", "date": "2017.10.26", "title": "ТАСС: Египет е готов да стане наблюдател на срещата за Сирия в Астана"}
{"url": "http://www.focus-news.net/news/2017/10/26/2450879/vitseprezidentat-iliyana-yotova-evropeyskata-komisiya-tryabva-da-zavarshi-svoya-mandat-s-tsyalostna-politika-za-migratsiyata.html", "text": "Европейската комисия трябва да завърши своя мандат с цялостна политика за миграцията. С това ще остане в историята, защото заедно със сигурността, миграцията е най-актуалният проблем днес. Това заяви вицепрезидентът Илияна Йотова на работна среща с Димитрис Аврамопулос, европейски комисар с ресор миграция, вътрешни работи и гражданство, съобщиха от прессекретариата на държавния глава.   \r\nНе можем да разчитаме, че миграционният поток ще бъде толкова слаб, колкото е в момента, това е по-скоро временно, заяви още тя.  Вицепрезидентът на Република България допълни, че ще се чувства много по-сигурна, ако знае, че Турция изпълнява поетите си ангажименти за реадмисия на граждани на трети държави.   \r\n„Същинското предизвикателство е да се създаде истинска европейска система за убежищата на основа на европейската агенция EASO, за да се уеднаквят условията за прием на бежанци във всички държави членки. Така ще се спази принципа на солидарност и тежестта няма да е само върху държавите членки, разположени на външната граница на ЕС“, каза вицепрезидентът на Република България. Според нея европейските институции трябва да ускорят създаването на легалните пътища за миграция, въпреки трудностите със страни като Либия. Вицепрезидентът каза, че приема идеята за създаването на „горещи точки“ извън Европа.   \r\n„Завръщащите се чуждестранни бойци са реална опасност. Не е тайна, че България е част от тяхното сухопътно трасе към Западна Европа. Затова е важно механизмът за обмяна на информация между държавите членки в тази област да се подобри, както и да се спазва и принципа на солидарност“, допълни вицепрезидентът на Република България.   \r\nИлияна Йотова уточни, че по време на българското председателство на ЕС ще започне и обсъждането на новата Многогодишна финансова рамка на Съюза, в която би следвало да бъдат отделени повече средства за бежанци и миграция. „България трябва да има повече средства за убежище и миграция като външна граница на Съюза. Тя подчерта, че в ЕС миграцията се разглежда само от гледна точка на сигурността, но са необходими средства и за интеграция“, посочи още вицепрезидентът.   \r\n„Няма да бъде лесно да върнем стабилността в Европа по отношение на миграцията, но ежедневно се работи по това. Влагаме усилия да подобрим координацията при обмен на информация между държавите членки“, съобщи еврокомисар Аврамопулос. По думите му изявлението ЕС-Турция е много важно за поддържането на добри двустранни отношения между Анкара и Брюксел.   \r\nЕврокомисарят изтъкна, че миграционната политика е от изключителна важност за Европа и се очаква нейното ключово развитие именно по време на българското председателство.   \r\nАврамопулос изрази своята надежда, че до края на годината България може вече да е част от Шенген.   \r\nДругите обсъдени теми по време на работната среща бяха списъка на сигурните държави, онлайн радикализацията, Брекзит и влиянието му за европейската сигурност и визовата реципрочност с държави като Канада и САЩ.", "date": "2017.10.26", "title": "Вицепрезидентът Илияна Йотова: Европейската комисия трябва да завърши своя мандат с цялостна политика за миграцията"}
{"url": "http://www.focus-news.net/news/2017/10/26/2450880/veliko-tarnovo-obshtinskiyat-savet-glasuva-5000-leva-za-lechenieto-na-13-godishnata-nikol-georgieva-koyato-e-s-diagnoza-sarkom-na-yuing.html", "text": "Общински съвет – Велико Търново гласува да бъдат отпуснати 5000 лева за лечението на 13-годишната Никол Георгиева, която е с диагноза Сарком на Юинг, предаде репортер на Радио „Фокус“ – Велико Търново. 2000 лева ще бъдат от бюджета на Община Велико Търново, по предложение на кмета инж. Даниел Панов. Още 3 000 лева ще бъдат отделени от бюджета, с който се покрива издръжката на Общински съвет. Отделно стана ясно, че общинската администрация е събрала още 3000 лева само в днешния ден. Днес в залата също бе поставена и дарителница. „Благодаря на всички деца от великотърновска община, които подеха тази кампания и ни дадоха пример как трябва да бъдем съпричастни с един проблем. Във всички училища в момента върви кампания за набиране на средства. Кампанията продължава в детските градини, социалните услуги и търговските дружества. Смятам, че трябва да направим този жест първо като българи и второ като великотърновци“, заяви кметът Даниел Панов. Д-р Валентин Точков, който е и началник на Детското отделение в МОБАЛ д-р Стефан Черкезов“, посочи, че великотърновските лекари са направили и правят всичко необходимо. Средства ще се събират и по време на футболната среща между „Етър – Велико Търново“ и „Септември“ тази вечер. Общинските съветници се обединиха около мнението, че народните представители от област Велико Търново трябва да съдействат за решаването на този проблем на национално ниво, тъй като случаите на болни деца, за чието лечение са необходими средства, са много. Калина Широкова от групата на БДО предложи общинските съветници да дарят месечните си възнаграждения, които възлизат на 16 000 лева, в полза на лечението на Никол.\r\nЗа лечението на 13-годишното момиче са необходими 165 000 евро. Средствата са за терапия в специализирана онкологична клиника в Истанбул.\r\nНадежда КРЪСТЕВА", "date": "2017.10.26", "title": "Велико Търново: Общинският съвет гласува 5000 лева за лечението на 13-годишната Никол Георгиева, която е с диагноза Сарком на Юинг"}
{"url": "http://www.focus-news.net/news/2017/10/26/2450881/afp-papata-provede-razgovori-s-astronavti.html", "text": "Папа Франциск проведе разговор с шестима астронавти от Световната космическа станция(СКС) в четвъртък, поставяйки началото на редки дискусии по философския въпрос за „мястото на човека във вселената“, предава AFP.\r\nИталианският астронавт Паоло Несполи, 60-годишен, призна, че въпреки че е наблюдавал земята от орлов поглед е останал „объркан“ от разговора, докато американецът Марк Ванде Хей е казал, че гледайки планетата от космоса, е разбрал „колко сме уязвими“.\r\nПревод и редакция:", "date": "2017.10.26", "title": "AFP: Папата проведе разговори с астронавти"}
{"url": "http://www.focus-news.net/news/2017/10/26/2450882/v-navecherieto-na-glasuvaneto-v-senata-vlastite-v-kataluniya-prenarezhdat-kartite-obzor.html", "text": "Ден преди гласуването в Сената за суспендиране на автономните правомощия на Каталуния, властите в Барселона обмислят по-нататъшните си стъпки в конфликта с централното правителство в Мадрид. \r\nДокато испанското правителство стартира подготовката за суспендиране на автономията на Каталуния, за да попречи на отцепването й, регионалният лидер Карлес Пучдемон остави в неведение както привържениците, така и опонентите си за това дали възнамерява едностранно да обяви независимост. Пучдемон отклони поканата да обясни позицията си пред Сената в Мадрид, което е индикация за безкомпромисната позиция на двете страни в най-тежката политическа криза в Испания след края на управлението на Франсиско Франко през 1975. \r\nПучдемон и неговият политически екип проведоха седемчасов маратон от срещи с регионалните депутати и ръководителите на гражданските организации, за да се опитат да съгласуват обща позиция по мерките, които да бъдат предприети в спора с Мадрид. Дългата поредица от срещи започна в 21 часа (местно време) в сряда и приключи два часа след полунощ. Официални коментари обаче не последваха - нито един от лидерите, участвали в срещата, не изрази готовност да направи публични изявления.\r\nПо-късно обаче бе разпространена информация, съгласно която Пучдемон планира да разпусне парламента в Барселона и да насрочи нови избори за 20 декември – ход, който може да провокира правителството в Мадрид да отложи плановете си за налагането на пряко управление над институциите и полицията в Каталуния. Гласуването може или да засили позициите на каталунския лидер, ако партиите, подкрепящи независимостта, спечелят, или да му позволи да се оттегли с чест в случай на загуба. \r\nВ следобедните часове на четвъртък Пучдемон трябваше да направи официално обръщение, което както Мадрид, така и Барселона очакваше с напрежение. Първоначално то бе отложено с час, а по-късно – отменено. При това без посочване на причините за взетото решение. Заседанието на регионалния парламент на Каталуния, насрочено за 17 часа (местно време), ще се състои, въпреки отмяната на обръщението на Карлес Пучдемон. В рамките му ръководството на региона ще решава следващите си стъпки в конфронтацията с испанското правителство, след като Мадрид обяви, че ще да задейства процедурите за суспендиране на автономията на Каталуния. Мерките ще се гласуват от Сената в петък. \r\nСледващите няколко дни може да се окажат ключови в спора, последвал референдума за независимост от 1 октомври, обявен за незаконен от Мадрид. И макар да не е ясно как централното правителство ще наложи управление над региона, нито каква ще бъде реакцията на обществените служители и полицията в региона, някои поддръжници на независимостта вече заплашиха с гражданско неподчинение.  Тереза Герова", "date": "2017.10.26", "title": "В навечерието на гласуването в Сената – властите в Каталуния пренареждат картите (ОБЗОР)"}
{"url": "http://www.focus-news.net/news/2017/10/26/2450883/kmetat-na-plovdiv-ivan-totev-izgrazhdaneto-na-priemna-na-politsiyata-v-sheker-mahala-e-prekrasen-primer-za-tova-kak-nuzhdata-na-grazhdanite-za-poveche-darzhavnost-e-udovletvorena.html", "text": "Изграждането на приемна на полицията в Шекер махала е прекрасен пример за това как нуждата на гражданите за повече държавност е удовлетворена и то на ниво вицепремиер. Това каза пред журналисти кметът на Пловдив Иван Тотев, предаде репортер на Радио „Фокус”-Пловдив. „Жителите на квартала ще могат да имат пряк достъп до приемната и служителите на 3 Районно управление на МВР и това ще служи като превенция, което е важно”, каза още кметът. „Смятаме, че това е добра инициатива и заедно с МВР ще съумеем да отговорим на очакванията на хората”, добави Иван Тотев. Приемната е съществувала до 2012 година. Сега ще се използва същото помещение. По думите му най-много до месец помещението ще бъде обновено. За целта Общината е заделила 35000 лева. Приемната се изгражда изцяло по инициатива на вицепремиера Валери Симеонов след негова среща с граждани, припомни пловдивският кмет.\r\nЦветана ТОНЧЕВА", "date": "2017.10.26", "title": "Кметът на Пловдив Иван Тотев: Изграждането на приемна на полицията в Шекер махала е прекрасен пример за това как нуждата на гражданите за повече държавност е удовлетворена"}
{"url": "http://www.focus-news.net/news/2017/10/26/2450884/plovdiv-obshtina-asenovgrad-shte-otbelezhi-denya-na-narodnite-buditeli-s-kulturni-proyavi-v-ramkite-na-sedmitsa.html", "text": "Асеновград ще отбележи Деня на народните будители с културни прояви в рамките на седмица. Това каза за Радио „Фокус“ – Пловдив Даниела Костова, главен експерт в отдел „Култура“ на Общината. Програмата по случай 1 ноември започва още на 27 октомври от 18.00 часа с откриване на пътуващата изложба „Техниката у дома през първата половина на 20-и век” в Историческия музей – гостува Национален политехнически музей – София. На 30 октомври от 13.30 часа в Градската библиотека „Паисий Хилендарски“ ще се открие още една гостуваща изложба – „Пътуване из света на Йордан Йовков” на дом-паметник „Йордан Йовков” в Добрич.\r\nВ същия ден, но от 19.00 часа в НЧ „Родолюбие“, жителите и гостите на Асеновград ще имат възможността да станат част от  музикалния спектакъл „Емил-изповед пред олтара на живота с историята и песните му“, посветена на творчеството на Емил Димитров.\r\nПрограмата по повод 1 ноември продължава на 31 октомври от 18.30 часа в Градската библиотека с излъчването на документален филм за асеновградчаните Ева и Христо Маринови. Филмът е озаглавен „От Кремона до Кремона“ и е с награда за най-добър документален филм от Българска филмова академия.\r\nНа самия 1 ноември – Деня на народните будители, ще се състои празничен концерт на композиторът и акордеонист Димитър Ангелов-Цампи и приятели, озаглавен „И насън чувам музика”. Ще се състои и представяне на биографичната му книга по случай неговия 75-годишен юбилей.\r\nТони МИХАЙЛОВ", "date": "2017.10.26", "title": "Пловдив: Община Асеновград ще отбележи Деня на народните будители с културни прояви в рамките на седмица"}
{"url": "http://www.focus-news.net/news/2017/10/26/2450885/prezidentat-rumen-radev-prizovavam-za-otgovorno-otnoshenie-kam-problemite-na-natsionalnata-sigurnost.html", "text": "Напрежението в сектор „Сигурност“ е тревожно. Кадровата криза в Българската армия се изостря. Полицаите и пожарникарите стачкуват, военните пилоти прекратиха плановите полети. Това написа в официалната си страница във \"Фейсбук\" държавният глава Румен Радев. \"Недоволството на хората с пагони е обяснимо – за него има социални, технически и психологически причини. Политическите реакции на проблема са неадекватни. Достойни българи са обвинявани в алчност, бунт и престъпно поведение. Много от тях рискуват живота си в изпълнение на служебния си дълг\", посочва още президентът. \r\n\"Да искат от тези доблестни мъже поведение на камикадзе, могат да си позволят само политици с безукорен морал на самураи. Недопустимо е да се уязвява честта на хората с пагони. Призовавам за отговорно отношение към проблемите на националната сигурност. Политическият патос не може да замести управленските решения\", завършва държавният глава.", "date": "2017.10.26", "title": "Президентът Румен Радев: Призовавам за отговорно отношение към проблемите на националната сигурност"}
{"url": "http://www.focus-news.net/news/2017/10/26/2450886/stara-zagora-za-dve-sedmitsi-spirat-dvizhenieto-po-tsentralen-uchastak-ot-bul-m-m-kusev.html", "text": "За две седмици спират движението по централен участък от бул. „М. М. Кусев“ в Стара Загора, с оглед осигуряване на безопасното организиране и извършване на подмяна на асфалтова настилка, съобщиха от пресцентъра на Община Стара Загора. Ремонтните работи се извършват по бул. „Митрополит Методий Кусев“ за времето от днес до 10 октомври 2017г., в участъка от бул. „Славянски“ до ул. „Генерал Гурко“.\r\nВ този участък ще бъде спряно движението на личен транспорт и превозни средства, извършващи транспорт за собствена сметка. \r\nВъвежда се временна организация на движението за движещите се в посока „север-юг“, които ще преминават по ул. „Руски“, а в посока „юг-север“ - по бул. „Хаджи Димитър Асенов“.\r\nДвижението ще се нормализира незабавно след приключване на мероприятието, по преценка на служителите пряко ангажирани с охраната.", "date": "2017.10.26", "title": "Стара Загора: За две седмици спират движението по централен участък от бул. „М. М. Кусев“"}
{"url": "http://www.focus-news.net/news/2017/10/26/2450887/tass-boyni-korabi-na-rusiya-i-indiya-provedoha-savmestni-ucheniya.html", "text": "Бойни кораби от Военноморските сили (ВМС) на Русия и Индия унищожиха с артилерийски огън плаваща „морска мина“ и отработиха противовъздушна отбрана в рамките на международните учения „Индра-2017“, проведени в руския Приморски край, предава ТАСС, като се позовава на съобщение от официалния представител на Тихоокеанския флот на Русия капитан 2 ранг Николай Воскресенски.\r\n„В акваторията на залива Петър Велики, съвместен руско-индийски отряд кораби... намери плаваща „морска мина“ и успешно я унищожи с артилерийски огън. Днес, корабите на двете страни изпълниха артилерийски стрелби по имитирана морска цел“, съобщи Воскресенски.\r\nОсвен това, руските и индийските моряци са отработили противовъздушна отбрана на корабите.\r\nПревод и редакция:", "date": "2017.10.26", "title": "ТАСС: Бойни кораби на Русия и Индия проведоха съвместни учения"}
{"url": "http://www.focus-news.net/news/2017/10/26/2450888/sliven-novopostroenata-sportna-zala-za-kluba-po-borba-na-stanka-zlateva-be-otkrita-ofitsialno-v-grada.html", "text": "Новопостроената спортна зала за клуба по борба на многократната световна и европейска шампионка Станка Златева бе открита официално в Сливен, предаде репортер на Радио „Фокус“ – Сливен. Водосвет отслужи Негово Високопреосвещенство Сливенският митрополит Иоаникий. На тържествена церемония Златева връчи благодарствени статуетки на кмета на Сливен Стефан Радев, на министърa на спорта Красен Кралев и на народния представител и бивш министър на земеделието Десислава Танева. Златева подчерта, че без тяхната помощ проектът не би се реализирал.\r\nПред множеството гости – официални лица и спортни деятели, бяха направени демонстрации по борба и акробатика.\r\nЗалата се намира в парк „Юнак“ и е изградена в кратък срок на обща застроена площ от 1250 кв. м. Първата копка бе направена на 1 март. Министерството на младежта и спорта отпусна 631 000 лева за изграждане на първия етап на залата по проект на клуба на Станка Златева. Теренът е предоставен безвъзмездно от Община Сливен.\r\nСъоръжението ще се използва основно за тренировъчна и състезателна дейност по борба. В залата има два тепиха със зона за изчакващи спортисти и треньорска ложа. Проектът е на сливенския архитект Петър Чернинков, а изпълнител е „Стар Сити“, София.\r\nНовият обект е един от шестте национални центъра, в които ще се провеждат подготвителни лагери и състезания.\r\nЛюдмила ЙОРГОВА", "date": "2017.10.26", "title": "Сливен: Новопостроената спортна зала за клуба по борба на Станка Златева бе открита официално в града"}
{"url": "http://www.focus-news.net/news/2017/10/26/2450889/daniel-panov-kmet-na-veliko-tarnovo-prez-2018-godina-shte-prodalzhi-poetapnata-podmyana-na-saorazheniyata-za-igra-v-detskite-gradini-i-yasli-v-obshtinata.html", "text": "През 2018 година ще продължи поетапната подмяна на съоръженията за игра в детските градини и ясли на територията на община Велико Търново. Това съобщи кметът на Община Велико Търново инж. Даниел Панов в отговор на питане, отправено от Валерия Дончева, общински съветник от групата на БСП, предаде репортер на Радио „Фокус“ – Велико Търново. Той подчерта, че привеждането на площадките за игра в съответствие с нормативните изисквания е приоритетно за Община Велико Търново. През 2016 година са обновени площадките в 6 детски градини и ясли – Детска ясла „Щастливо детство“, ОДЗ „Рада Войвода“, ОДЗ „Пролет“, ОДЗ „Ален Мак“, ЦДГ „Евгения Кисимова“ и Детска градина „Слънчев дом“. През тази година е извършен ремонт на площадката в ЦДГ „Соня. В процес на подмяна са съоръженията в Детска ясла „Мечо пух“. Към настоящия момент текат ремонти за подмяна на съоръженията на ДГ „Ивайло“ и ЦДГ „Здравец“. Главният архитект има издадени визи за подмяна на съоръженията в детските градини „Първи юни“, „Иванка Ботева“, „Слънце“, „Райна Княгиня“  и детска ясла „Пролет“. Даниел Панов съобщи, че се предвижда обновяването на съоръженията в детските градини „Райна Княгиня“, „Пролет“ и „Иванка Ботева“ да започне през месец ноември. Той подчерта, че в отпускането на средства тази дейност ще се вземе в предвид и при изготвянето на Бюджет 2018 и Инвестиционната програма на Община Велико Търново.\r\nНадежда КРЪСТЕВА", "date": "2017.10.26", "title": "Даниел Панов, кмет на Велико Търново: През 2018 година ще продължи поетапната подмяна на съоръженията за игра в детските градини и ясли в общината"}
{"url": "http://www.focus-news.net/news/2017/10/26/2450890/tass-ruski-helikopter-se-e-razbil-kray-brega-na-norvezhki-ostrov.html", "text": "Руски хеликоптер, с осем човека на борда, е паднал в морето близо до норвежкия остров Шпицберген, предава ТАСС.\r\nИнформацията е от норвежката спасителна служба. Очаквайте повече подробности.\r\nПревод и редакция:", "date": "2017.10.26", "title": "ТАСС: Руски хеликоптер се е разбил край брега на норвежки остров"}
{"url": "http://www.focus-news.net/news/2017/10/26/2450891/nad-4-miliona-leva-sa-shtetite-ot-navodnenieto-v-burgasko-obzor.html", "text": "Ден след наводнението в Бургаско, при което загинаха трима души от селата Ливада, Равнец и Полски извор, а десетки домове и пътища бяха наводнени, обстановката в областта се нормализира, а екипи описват щетите от бедствието. Частичното бедствено положение в община Бургас остава в сила и днес. Бедственото положение в Камено също не е отменено. Вече са разчистени свлечените земни маси до АМ „Тракия“. Все още е затворен републиканският път между Долно Езерово и Братово, който също е залят от вода и наноси. Разчистването му ще започне след оттичане на водата. По главния път Бургас - Средец все още има 500-метров участък, в който е въведено еднопосочно движение, заради наводнение. Мобилизирана е техника за възстановяването на засегнатите пътища. Тежко е положението с общинските пътища и уличната мрежа в селата Черни връх и Равнец, където се е пренасочила техника за възстановяване на проходимостта им. Образувано е досъдебно производство срещу неизвестен извършител за починалите трима души от бедствието. Продължава и издирването на изчезналата жена от село Черни връх. Със заповед на кмета на Камено Жельо Вардунски е обявен ден на траур в памет на жертвите. \r\nПо първоначални изчисления пораженията след бедствието възлизат на над четири милиона лева за община Бургас, според данни на кмета Димитър Николов. Повече от половината са нужни за неотложни възстановителни дейности, тъй като са увредени или напълно разрушени междуселищни и вътрешни улици, мостове и други пътни съоръжения.  На извънредна среща в Министерски съвет между премиера Бойко Борисов, вицепремиера Томислав Дончев и министъра на финансите Владислав Горанов е взето решение да се отпуснат 1 млн. лева на общините Бургас и Камено за преодоляването на щетите от наводнението. Междувременно Българският Червен кръст (БЧК) е активирал SMS номер и е открита банкова сметка във връзка с бедствието в бургаските села.\r\nКметът на Община Бургас Димитър Николов и министърът на регионалното развитие и благоустройството Николай Нанков посетиха най-пострадалите от поройния дъжд и последвалото наводнение места. На всяко от тях се работи активно по разчистване и неотложни възстановителни дейности. „Пострадахме зле, но няма екологична опасност за населението“, заяви кметът Николов. \r\nМинистър Нанков обясни, че състоянието на Регионалното депо за твърди битови отпадъци на Бургас е тежко и е започнало изготвянето на проект, с който да бъде остойностен ремонтът на депото и укрепването на компрометираната дига.  Министърът допълни, че всички необходими действия са предприети, за да бъде избегната екологична катастрофа в областта. Тежка остава и ситуацията с Пречиствателната станция за отпадни води в Долно Езерово, която е залята с вода. „Служител на станцията се е спасил, скачайки през прозорец“, съобщи министър Нанков и увери, че до няколко седмици нейният ремонт ще приключи. \r\nПо-късно през деня по искане на на БСП трима министри бяха изслушани в Народното събрание заради бедствието в Бургаско. Заместник-председателят на ПГ на „БСП за България“ Жельо Бойчев настоя утре (27 октомври) да бъдат изслушани четирима министри за действията и бездействията на институциите, довели до жертвите в Бургаско.  Той поиска в парламента да дойдат министърът на околната среда Нено Димов, на икономиката Емил Караниколов, на вътрешните работи Валентин Радев и на регионалното развитие Николай Нанков. Народният представител от ПГ на „БСП за България“ Манол Генов призова Министерство на икономиката за законодателни промени, свързани с класификацията на потенциално опасните язовири. Според Генов трябва да се направят промени в Закона за водите и наредбите, които използва Държавната агенция за метрологичен и технически надзор (ДАМТН), за да се направи тази класификация.  Колегата му Атанас Костадинов обърна внимание, че  липсва координация между институциите и тя се оказва фатална.  Малко след искането на БСП в парламента пристигнаха министрите: Емил Караниколов, Нено Димов и Валентин Радев. Министърът на икономиката поясни от трибуната на Народното събрание, че в резултат на проливните валежи на 24 и 25 октомври в област Бургас са установени 7 язовира със скъсани стени. Той обясни, че това са каскадни язовири, като четири от тях са на територията на община Бургас, а три са в община Камено, като уточни, че всички те са с под 50 хил. кубични метра, с изключение на язовир „Чотората“, който е с обем 100 хил. Караниколов коментира, че нито един от тях не е включен в списъка на потенциално опасните язовири и не би следвало да създаде приливна вълна. Министърът посочи също, че трябва да се направи категоризация на язовирите, да се мисли за една управляваща структура и финансов ресурс.  Министър Караниколов поясни, че е прелял язовир „Чотората“, а по първоначална информация около 2.00 часа през нощта вода от язовир „Чанджик“ 3 и 4 се е вляла в язовир „Чотората“. По думите му „Чотората“ е бил с отворен изпускател, но приливната вълна е носила почва и растителност, която го е запушила. Караниколов  изтъкна, че проблемният язовир „Чотората“, от който е тръгнало преливането в Бургаско, е собственост на юридическо лице. Министърът на околната среда и водите Нено Димов също обърна внимание, че депото за твърди битови отпадъци в Бургас не работи заради сериозно свлачище, което трябва се укрепи. Според него тепърва трябва да бъде оценено времето, в което ще може депото да започне да работи отново. По думите му другият проблем с пречиствателната станция в Горно Езерово, която е била наводнена, в момента бързо се разрешава. Министърът на вътрешните работи Валентин Радев поясни, че областният управител на Бургас Вълчо Чолаков ще внесе сигнал в прокуратурата за изясняване на причините за бедствието.  Той поясни, че от момента на бедствието от МВР са известени и са изпратили пет екипа в Полски извор, Черни връх и село Камено. Радев поясни, че са изпратени над 100 служители от МВР, 64 пожарникари и са мобилизирани пожарни автомобили, техника, водолази, амфибия. „Мобилизирани са групи от цивилни структури, които помагат на силите на МВР“, каза Радев.", "date": "2017.10.26", "title": "Над 4 милиона лева са щетите от наводнението в Бургаско (ОБЗОР)"}
{"url": "http://www.focus-news.net/news/2017/10/26/2450892/pazardzhik-neizvestni-litsa-sa-napadnali-obshtinskata-savetnichka-ot-velingrad-ekaterina-kaferinova.html", "text": "Неизвестни лица са нападнали общинската съветничка от Велинград Екатерина Каферинова, съобщи за Радио „Фокус“ – Пазарджик кметът на община Велинград д-р Костадин Коев. Той уточни, че нападението е станало след сесията на Общинския съвет. „Каферинова е излязла от сградата на Общината и в една от малките улички в центъра е нападната, по първоначална информация от двама неизвестни мъже, които са ѝ нанесли удари по лицето. Те са я съборили на земята и са продължили да я удрят, след това са избягали“, обясни д-р Коев. Той допълни, че Каферинова е в болница със средна телесна повреда. „Направен ѝ е скенер, засега няма опасност за живота ѝ“, уточни кметът на Велинград. Той каза също, че в момента тече разследване от страна на полицията за извършителите на инцидента и мотивите им да нападнат дългогодишната съветничка от БЗНС.\r\nГоворителят на ОД на МВР в Пазарджик Мирослав Стоянов уточни, че се работи по няколко версии. Той обясни, че сигналът за нападението е подаден в обедните часове.  „Двама млади непознати мъже с якета и качулки на главите са се приближили до жената и са ѝ нанесли няколко удара в областта на главата. Тя е транспортирана за преглед в болница. Извършителите на нападението са избягали. На мястото е извършен оглед от дежурните в РУ-Велинград. Предприети са действия по установяване самоличността на нападателите“, уточни Стоянов. Той каза също, че се установява причината за инцидента – дали побоят е извършен по чисто хулигански подбуди или е свързан с дейността ѝ в обществената сфера или като частен бизнес.\r\n„Фокус“ припомня, че през 2007 година бе взривен лекият автомобил на Каферинова. Извършителят не бе открит. Месец преди този инцидент неизвестни лица хвърлиха запалителна течност през нощта в дома на общинската съветничка. В резултат бяха нанесени сериозни щети на имуществото ѝ. Екатерина Каферинова е над пет мандата общински съветник.\r\nВаня НИКОЛОВА", "date": "2017.10.26", "title": "Пазарджик: Неизвестни лица са нападнали общинската съветничка от Велинград Екатерина Каферинова"}
{"url": "http://www.focus-news.net/news/2017/10/26/2450893/miami-herald-vlastite-v-balgariya-belgiya-i-velikobritaniya-provedoha-operatsii-sreshtu-trafikanti-na-hora.html", "text": "Властите във Великобритания, Белгия и България са задържали около 25 души по време на операции срещу трафиканти на хора, които, според обвиненията, са помогнали на мигранти да проникнат нелегално на територията на Европа, пише американското електронно издание Miami Herald.\r\nОт вътрешното министерство на Великобритания съобщиха, че операцията, проведена в четвъртък сутринта, е била срещу заподозрени в превозване на мигранти, повечето от които от Афганистан, през Европа към Обединеното кралство.\r\nСилите за сигурност са арестували 11 души във Великобритания, осем в Белгия и още седем в България.\r\nПревод и редакция:", "date": "2017.10.26", "title": "Miami Herald: Властите в България, Белгия и Великобритания проведоха операции срещу трафиканти на хора"}
{"url": "http://www.focus-news.net/news/2017/10/26/2450894/afp-poredniyat-krag-ot-siriyskite-pregovori-v-zheneva-shte-se-provede-na-28-noemvri.html", "text": "Новият кръг от преговорите за разрешаване на кризата в Сирия под егидата на ООН ще се проведат на 28 ноември в Женева, предава AFP, като се позовава на информация от специалния представител на ООН за Сирия Стефан де Мистура.\r\nПреговорите ще са продължение на разговорите между Русия, Иран и Турция, които ще се проведат в столицата на Казахстан – Астана, и също ще целят постигането на политическо разрешение на сирийския конфликт.\r\nПревод и редакция:", "date": "2017.10.26", "title": "AFP: Поредният кръг от сирийските преговори в Женева ще се проведе на 28 ноември"}
{"url": "http://www.focus-news.net/news/2017/10/26/2450895/kmetat-na-kazanlak-galina-stoyanova-s-priemaneto-na-obshtiya-ustroystven-plan-obshtinata-e-edna-ot-malkoto-koyato-ima-vsichki-strategicheski-dokumenti-v-sferata-na-gradoustroystvoto-si.html", "text": "С приемането на Общия устройствен план Община Казанлък е една от малкото, която има всички стратегически документи в сферата на градоустройството си, които да ѝ дават възможност за по – нататъшно съвременно развитие, каза по време на заседание на ОбС в Казанлък днес кметът Галина Стоянова. Това предаде кореспондент на Радио „Фокус“. Тя поясни, че за шест години – в предишния мандат на ОбС и в сегашния мандат, Община Казанлък е получила одобрение от ОбС на три от своите стратегически документи - общи устройствени планове, които касаят промяната на Общия устройствен план на Казанлък, Интегрирания план за развитие, Общия устройствен план на Долината на тракийските царе и сега Общия устройствен план на Общината. Стоянова каза, че само 12 общини от 265 в България имат приети и действащи Общи устройствени планове. \r\n„Общият устройствен план на Община Казанлък беше една нелесна задача, защото на територията ѝ има разположено голямо културно материално наследство. Всички дейности по съставянето на плана бяха много тясно контролирани и съгласувани с Министерство на културата, Института за паметници на културата. Труден е процесът на съгласуване на процедурите по основните проекти, които касаят културното – материално наследство на община Казанлък с тези институции. Заслугата да имаме Общ устройствен план е на главния архитект Георги Стоев“, каза още Стоянова.\r\nОбщият устройствен план е резултат на двегодишна работа при широко обществено участие, с множество дискусии между архитекти, проектанти относно предназначението на отделни територии, мнение на граждани, фирми, неправителствени организации. Проследени са потенциалите на общината, определени са проблемите, формулирани са стратегическите предложения, които да бъдат съобразени в Общия устройствен план. „Той дава възможност да се предложи адекватен съвременен модел за развитие на територията, с която се въвеждат всички необходими правила и нормативи за устройство на територията за период на действията на плана. Дава възможности за инвестиции и строителство, за кандидатстване и финансиране на проекти по оперативни програми“, каза кметът на Казанлък. Тя поясни още, че прогнозният период на Общия устройствен план е 15 – 20 години. Един от водещите принципи при изработването му е за запазване интересите на бъдещите поколения. „Целта е да предадем наследството си от миналото на бъдещето максимално некомпрометирано и по възможност подобрено, доколкото позволява капацитетът ни на развитие“, каза в заключение кметът Галина Стоянова.\r\nСлавяна ГАЙДАРОВА", "date": "2017.10.26", "title": "Кметът на Казанлък Галина Стоянова: С приемането на Общия устройствен план Общината е една от малкото, която има всички стратегически документи в сферата на градоустройството си"}
{"url": "http://www.focus-news.net/news/2017/10/26/2450896/stkomisar-atanas-ilkov-odmvr-plovdiv-pet-politseyski-inspektori-shte-rabotyat-v-novata-priemna-v-sheker-mahala.html", "text": "Пет полицейски инспектори ще работят в новата приемна в Шекер махала в Пловдив. Това съобщи пред журналисти старши комисар Атанас Илков при старта на обновяването на сградата, предаде репортер на Радио „Фокус”-Пловдив. „Първоначално ще започнем с ресурса, с който разполагаме - около 5 души. След като се обособи полицейската приемна ще предприемем всички действия в бъдеще за увеличаване на броят на тези служители, които ще имат работно място тук”, каза Илков. Той обясни, че приемната на първо време няма да бъде с денонощен режим на работа, ще се работи от 8.30 часа до 17.30 часа, а през останалата част от денонощието ще патрулират полицаите от 3 РУ на полицията в Пловдив. Така полицията ще бъде по-близо до проблемните места, до ежедневните проблеми на хората в квартала. „Не мога да кажа, че мястото е много проблемно, но си има ежедневни проблеми, като висока музика през нощта и битова престъпност, затова нашето присъствие е много необходимо”, каза още старши инспектор Атанас Илков. По думите му полицията полага ежедневни грижи да бъде на проблемните места, така както са били положени усилия и в Асеновград. „Там вече колегите влизат в добър ритъм, на работа, което ще се налага като тенденция”, каза още Илков. Той добави още, че в момента е обявен конкурс за нови 39 служители на полицията на младши инспекторска служба.\r\nЦветана ТОНЧЕВА", "date": "2017.10.26", "title": "Ст.комисар Атанас Илков, ОДМВР- Пловдив: Пет полицейски инспектори ще работят в новата приемна в Шекер махала"}
{"url": "http://www.focus-news.net/news/2017/10/26/2450897/pazardzhik-17-godishen-velosipedist-e-blasnat-ot-lek-avtomobil-na-bul-balgariya.html", "text": "Велосипедист и блъснат от лек автомобил на централния булевард „България“ в Пазарджик, съобщи за Радио „Фокус“ – Пазарджик говорителят на ОД на МВР Мирослав Стоянов. Той обясни, че младежът е на 17 години и е от Пазарджик. Ударен е от лек автомобил БМВ в района на читалище „Виделина“. „Изчакваме информация от болницата какво е състоянието на момчето и тогава ще се прецени. Ще бъде извършен оглед на местопроизшествието, а водачът ще бъде санкциониран съгласно Закона за движение по пътищата“, обясни Стоянов. Движението по булеварда е затруднено заради натоварения трафик, но движението не се отклонява.\r\nВаня НИКОЛОВА", "date": "2017.10.26", "title": "Пазарджик: 17-годишен велосипедист е блъснат от лек автомобил на бул. „България“"}
{"url": "http://www.focus-news.net/news/2017/10/26/2450898/evrokomisaryat-dimitris-avramopulos-izrazi-uverenost-che-balgarskoto-predsedatelstvo-na-es-shte-bade-uspeshno.html", "text": "Европейският комисар по въпросите на миграцията, вътрешните работи и гражданството Димитрис Аврамопулос изрази увереност, че Българското председателство на ЕС ще бъде успешно. В Народното събрание той разговаря с народните представители от комисиите по европейските въпроси и контрол на европейските фондове и по вътрешна сигурност и обществен ред. Това съобщиха от пресцентъра на Народното събрание. \r\nЕвропа е в критичен момент и ролята на страната-председател е много важна, отбеляза Димитрис Аврамопулос. България е започнала подготовка за председателството, по време на което очаквам заедно да изградим устойчиви европейски политики по въпросите, свързани с миграцията и опазването на границите, допълни той. Страната ви играе ключова роля за справяне с миграционния поток от Турция, подчерта Димитрис Аврамопулос и изрази благодарност към всички български институции за тяхната решителност за справяне с това безпрецедентно предизвикателство. \r\nПредседателят на Комисията по вътрешна сигурност и обществен ред Цветан Цветанов подчерта, че българските парламентаристи от всички политически сили работят изключително интензивно и координирано във връзка с предстоящото председателство на Съвета на ЕС. Стараем се да преодоляваме политическите противоречия, които е нормално да има в националните парламенти, в името на общата ни приоритетна задача, добави той. \r\nВъпросите, свързани с миграцията, европейската перспектива на  Западните Балкани, са приоритетите на българското председателство, заяви Цветан Цветанов. Той уточни, че страната ни иска да постави акцент и на темите, свързани с киберсигурността и кибератаките. \r\nВ Народното събрание тече активна подготовка по провеждането на парламентарното измерение на българското председателство на Съвета на ЕС, отбеляза по време на разговора председателят на Комисията по европейските въпроси и контрол на европейските фондове Кристиан Вигенин. Вероятно до средата на ноември българският парламент ще направи своите предложения по проекта на програма на Република България за председателството на Съвета на ЕС и със сигурност въпросите, свързани с миграцията и вътрешните работи, ще имат водеща роля, подчерта той. Има съгласие и единодействие в Народното събрание по целия кръг от въпроси, свързани с българското председателство, а това е предпоставка за успеха му и затова България да даде своя принос в един ключов за ЕС период, добави Кристиан Вигенин. \r\nЕвропейският комисар по въпросите на миграцията, вътрешните работи и гражданството Димитрис Аврамопулос увери народните представители, че ще продължи да подкрепя България и поздрави страната ни за участието й в общите усилия на ЕС за справяне с миграционния натиск. Димитрис Аврамопулос изрази личната си и на Европейската комисия подкрепа за присъединяване на България към Шенген колкото се може по-бързо. По думите му трябва да се работи за по-силни външни граници и да не се спира свободното движение, а то да се контролира по-добре.", "date": "2017.10.26", "title": "Еврокомисарят Димитрис Аврамопулос изрази увереност, че Българското председателство на ЕС ще бъде успешно"}
{"url": "http://www.focus-news.net/news/2017/10/26/2450899/shumen-obshtinata-podgotvya-protsedura-po-zop-za-1-370-000-lv-za-remont-na-trotoarni-nastilki-v-grada.html", "text": "Община Шумен подготвя процедура по ЗОП, със средства от общинския бюджет, на стойност 1 370 000 лв. без ДДС, по четири обособени позиции, за ремонт на тротоарни настилки на територията на град Шумен, предаде репортер на Радио „Фокус“- Шумен. Това стана ясно по време на заседанието на Общинския съвет днес в отговор на питане на общинския съветник Метин Джамбазов. Отделно малки участъци за ремонт през тази година са възложени на Общинското предприятие „Строителство и благоустройство“. По ОП „Регионално развитие“ 2007-2013 година, на територията на града също ще бъдат изпълнени няколко обекта, в които са включени ремонти на тротоарни настилки. При благоустрояването на зелена площ до ДКЦ-1 ще се ремонтират 1500 кв.м. тротоарни настилки и 310 м. бордюри; при благоустрояването на района на кръстовището на ул. „Станционна“ и бул. „Симеон Велики“- 1 914 кв.м. тротоарни настилки и 1 160 м. бордюри; при благоустрояването, изграждане и рехабилитиране на пешеходни алеи и тротоар в района на ул. „Съединение“ от Пенсионерски клуб №7 до Съдебната палата - 2 220 кв.м. тротоарни настилки и 780 м. бордюри; при рехабилитацията на ул. „Тича“- 2 550 кв.м. тротоарни настилки и 450 м. бордюри; при благоустрояването, изграждане и рехабилитиране на пешеходни алеи и тротоари в кв. „Тракия“- 19 580 кв.м. тротоарни настилки и 11 067 м. бордюри. „Искам да уверя всички общински съветници, че правим всичко възможно и се надяваме през тази година действително да осигурим допълнителни средства и там, където има най-остра нужда от ремонт на тротоари, да го извършим. На едно от заседанията предложих част от тротоарите да бъдат и асфалтирани, надявам се, че ще получа подкрепа и за това от всички вас“, каза в сесийната зала Любомир Христов.\r\nИвелина ИВАНОВА", "date": "2017.10.26", "title": "Шумен: Общината подготвя процедура по ЗОП за 1 370 000 лв. за ремонт на тротоарни настилки в града"}
{"url": "http://www.focus-news.net/news/2017/10/26/2450900/ria-novosti-ruski-helikopter-padna-v-moreto-kray-norvezhkiya-ostrov-shpitsbergen.html", "text": "Руски хеликоптер падна в морето недалеч от Баренцбург (в архипелага Шпицберген), предава РИА Новости, като се позовава на съобщение от Спасителната служба на Северна Норвегия, публикувано в социалната мрежа „Туитър“.\r\n„Руски хеликоптер, с осем човека на борда, е паднал в морето на 2-3 километра от Баренцбург. Спасителната служба на Северна Норвегия провежда операция, но засега няма подробности“, пишат от службата.\r\nОтбелязва се, че хеликоптерът най-вероятно е излетял от руското селище Пирамида и е летял към Баренцбург. Той е паднал в около 15,35 местно (и българско) време.\r\nСпоред представителя на спасителната служба Туре Хонгсет, на мястото на произшествието са изпратени две спасителни лодки и хеликоптер. От Генералното консулство на Русия в Баренцбург са заявили, че проверяват информацията за инцидента.Агенция „Фокус“ припомня:\r\nНа Шпицберген, който административно е част от Норвегия, действа специален правов режим и там е разположено руското селище Баренцбург, в което живеят основно миньори.\r\nПревод и редакция:", "date": "2017.10.26", "title": "РИА Новости: Руски хеликоптер падна в морето край норвежкия остров Шпицберген"}
{"url": "http://www.focus-news.net/news/2017/10/26/2450901/plovdiv-obshtinskiyat-savet-v-karlovo-reshi-obshtinskata-biblioteka-da-nosi-imeto-na-d-r-ivan-bogorov.html", "text": "Общинската библиотека в Карлово да носи името на бележития възрожденец и борец за чистота на българския език д-р Иван Богоров. Това приеха единодушно общинските съветници на днешното си редовно заседание, съобщиха за Радио „Фокус“ – Пловдив от отдел „Връзки с обществеността“ на Общината. Решението се взима в навечерието на 1 ноември – Ден на народните будители, по предложение на Дружеството на българските писатели – Карлово.\r\nНа заседанието на Общинския съвет днес е прието също предложението на кметa на село Климент Мано Манов, направено дo кмета на Карлово д-р Емил Кабаиванов, в населеното място да бъде изграден паметен мемориал на Свети Климент Охридски.\r\nПо предложение на кмета на община Карлово д-р Емил Кабаиванов, Общинският съвет го упълномощи да издаде Заповед за назначаване на временна комисия за установяване наличие на незаконни строежи в кв. „Стряма“ на град Баня и други населени места от общината. Комисията ще се състои от 11 души – 5 служители на общинска администрация, 5 общински съветници и представител на Районно управление на полицията. Работата на комисията ще се състои в проверки и констатации на нарушения, както и даване на предложения за тяхното разрешаване.\r\nТони МИХАЙЛОВ", "date": "2017.10.26", "title": "Пловдив: Общинският съвет в Карлово реши Общинската библиотека да носи името на д-р Иван Богоров"}
{"url": "http://www.focus-news.net/news/2017/10/26/2450902/daniel-panov-kmet-na-veliko-tarnovo-shte-badat-zalozheni-sredstva-za-asfaltirane-na-ulitsa-aleksandar-burmov-v-investitsionnata-programa-za-2018-godina.html", "text": "Ще бъдат заложени средства за асфалтиране на улица „Александър Бурмов“ в Инвестиционната програма за 2018 година. Това каза кметът на Община Велико Търново инж. Даниел Панов в отговор на питане, отправено от Валерия Дончева, общински съветник от групата на БСП, предаде репортер на Радио „Фокус“ – Велико Търново. Той посочи, че започнатото строителство на улицата не е довършено поради неосигурено финансиране през годините. Към настоящия момент са изградени само двата крайни участъка на улицата – западния от улица „Стоян Михайловски“ и ул. „Ангел Каралийчев“, и крайния източен участък. Участъкът от улица „Александър Бурмов“ от номер 30 до номер  54 не е изграден. Той е на земна основа. През годините е бил частично насипан с трошено каменна фракция. Липсва улично осветление. „Изграждането на уличното осветление  на ул. „Александър Бурмов“, в участъка от номер 30 до номер 54, е възложено. Следващата година Инвестиционната програма ще бъдат заложени средства за изграждане на участъка от улицата“, посочи Даниел Панов.\r\nНадежда КРЪСТЕВА", "date": "2017.10.26", "title": "Даниел Панов, кмет на Велико Търново: Ще бъдат заложени средства за асфалтиране на улица „Александър Бурмов“ в Инвестиционната програма за 2018 година"}
{"url": "http://www.focus-news.net/news/2017/10/26/2450903/afp-katalunskiyat-lider-shte-napravi-obrashtenieto-si-v-18-chasa.html", "text": "След забавяне от около три часа, каталунският лидер Карлес Пучдемон ще направи дългоочакваното си обръщение в 18 часа българско време в четвъртък, заявиха от регионалното правителство, предава AFP.\r\nСпоред информация от местните медии, Пучдемон може да разпусне регионалния парламент и да обяви дата за провеждането на нови избори, които биха предотвратили отнемането на автономния статут на богатия регион от централното правителство на Испания.Агенция „Фокус“ припомня:\r\nПравителство в Мадрид заплаши, че ще използва член 155 от Конституцията на страната, за да отнеме автономните правомощия на местното правителство, ако регионалните лидери не се откажат от намеренията си да обявят едностранно независимост на Каталуния от Испания. \r\nПревод и редакция:", "date": "2017.10.26", "title": "AFP: Каталунският лидер ще направи обръщението си в 18 часа"}
{"url": "http://www.focus-news.net/news/2017/10/26/2450904/montana-zhiteli-na-obshtina-chiprovtsi-sa-protiv-izgrazhdaneto-na-kariera-za-dobiv-na-stroitelni-materiali-kray-selo-martinovo.html", "text": "Жители на община Чипровци са против изграждането на кариера за добив на строителни материали край село Мартиново, съобщиха за Радио „Фокус“ – Видин от общината. На провелото се обществено обсъждане фирмата е представила инвестиционното си предложение. Геологът на фирмата е обяснил, че концесията е на площ от 730 декара и това ще е четвъртото място в България, където ще се добива диабаз по екологичен начин. Концесионният договор е от 2005 година, но е спрян. По него до сега Община Чипровци получава годишна такса от 4000 лева. Ако кариерата започне работа, концесионната такса ще нарасне с 40 стотинки на всеки добит тон камък. Концесията е за 25 години, като се предвижда добиване на 50 хиляди кубични метра годишно. Жителите на общината, подкрепяни от кмета Пламен Петков, са заявили, че искат в Чипровци и общината да се развива туризмът, а изграждането на кариера ще пречи за осъществяването на тези намерения. От Община Чипровци посочиха, че Оценка на въздействието върху околната среда трябва да излезе в 45-дневен срок след последното обществено обсъждане.\r\nАнна ЛОЗАНОВА", "date": "2017.10.26", "title": "Монтана: Жители на община Чипровци са против изграждането на  кариера за добив на строителни материали край село Мартиново"}
{"url": "http://www.focus-news.net/news/2017/10/26/2450905/ministar-tsetska-tsacheva-po-vreme-na-balgarskoto-evropredsedatelstvo-varhu-nas-shte-padne-tezhestta-za-strukturiraneto-na-sluzhbata-na-evropeyski-prokuror.html", "text": "По време на българското европредседателство върху нас ще падне тежестта за структурирането на службата  на европейски прокурор. Това каза министърът на правосъдието Цецка Цачева по време на пресконференция след годишната министерска среща ЕС – Западни Балкани в областта на правосъдието и вътрешните работи под егидата на Естонското председателство на Съвета на ЕС във връзка с европрокуратурата, предаде репортер на Агенция „Фокус“.  „Приет е регламентът за службата на европейски прокурор.  По време на българското председателство тежестта върху нас ще падне върху структурирането на тази служба, с оглед обхвата на дейност и нейната компетентност. В рамките на председателството България е предвидила нарочна конференция през месец март, когато отново тази тема ще бъде обсъдена заедно с държавите членки на ЕС, но така също и с участието на магистрати, представители на академичната мисъл и прокурори“, поясни Цецка Цачева. Тя допълни, че предметът на дейност, компетентността на службата, ще бъде изцяло по отношение на контрол върху начина, по който се използват европейските средства. „Това са средствата на всички нас, европейските данъкоплатци. Сроковете, в които ще започне да функционира тази служба са предвидени, съгласно регламента през 2021 г. Има един нелек път на структуриране на организацията на работата, изготвянето на правила за избор на европейски прокурори, на прокурори представители на другите държави членки, така че всичко това предстои и е наша отговорност за времето на българското председателство“, поясни Цачева. \r\nДеница КИТАНОВА", "date": "2017.10.26", "title": "Министър Цецка Цачева: По време на българското европредседателство върху нас ще падне тежестта за структурирането на службата на европейски прокурор"}
{"url": "http://www.focus-news.net/news/2017/10/26/2450906/pregled-na-mezhdunarodnite-novini-do-18-chasa-agentsiya-fokus.html", "text": "Новото правителство на Холандия на министър-председателя Марк Рюте встъпи в длъжност, заклевайки се пред крал Вилем-Александър и слагайки край на най-дългите преговори за съставяне на правителство в историята на страната.\r\nИзборите, провели се на 15 март 2017 г. подкопаха позициите на традиционните партии, което създаде нуждата за коалиционно споразумение между четири от тях: Народната партия за свобода и демокрация (VVD) на Рюте, центристката Д66, консервативния Християндемократически призив (CDA) и „Християнския съюз“. \r\nПреговорите за съставянето на третото правителство на Рюте, (който е министър-председател от 2010 г. насам), продължиха рекордните 225 дни, заради разминаването на позициите на партиите по чувствителни въпроси, вариращи от имиграцията, през евтаназията до размера на корпоративните данъци. \r\nНовото правителство бележи и края на правомощията на председателя на Еврогрупата и финансовия министър на Холандия Йерун Диселблум, който обяви, че напуска политическата сцена в страната си. Той ще бъде заменен с 42-годишния християндемократ Вопке Хокстра. \r\nВъншен министър на страната ще бъде бившия председател на парламентарната група на VVD Халбе Зийлстра.\r\n*** Иракските правителствени сили при поддръжката на шиитските милиции „Ал Хашд аш Шааби“ поеха под свой контрол пътя, водещ към разположения на границата със Сирия град Ел Каим.\r\nИракските части се приближават към Ел Каим, където се намира последният граничен пункт, който терористите от „Ислямска държава“ държат в свои ръце.  \r\nДнес, на 26 октомври, министър-председателят на Ирак Хайдер ал Абади обяви началото на настъплението срещу последните позиции на „Ислямска държава“ в Ирак. Той подчерта, че „терористите вече имат само един избор: смърт или капитулация“. Министър-председателят изрази увереност, че „бърлогата на „Ислямска държава“ в  Ел Каим в западната част на провинция Анбар ще бъде унищожена“.\r\n***  Петима депутати в Европейския парламент (ЕП) от различни парламентарни групи излязоха с общо изявление и поискаха от Турция незабавно да освободи задържаните журналисти. \r\nПетимата евродепутати организираха пресконференция, на която дойдоха със снимките на петима от намиращите се с турски затвори журналисти. „Тези пет случая са само една малка част от многото подобни случаи в Турция. Днес призоваваме да се сложи край на мъките на тези журналисти, на техните семейства и на техните приятели.”, посочи депутатката на ЕНП от Чехия Михаела Сождрова, която носеше снимката на председателя на УС на „Джумхуриет” Акън Аталай. „Подкрепяме незабавното освобождаване на задържаните журналисти и изразяваме надежда те да продължат тяхната важна мисия за бъдещето на Турция.”, заяви от своя страна депутатката на „Зелените” от Германия Ребека Хармс, която носеше снимката на арестувания кореспондент на „Джумхуриет” Ахмет Шък.\r\n*** Европейският комисар по миграцията Димитрис Аврамополус заяви, че ЕС остава ангажиран към ключовото гранично споразумение с Турция, което доведе до намаляване на мигрантските потоци към Европа.\r\n„Договорът между ЕС и Турция работи: пристиганията през източната част на Средиземно море са силно намалели, откакто то влезе в сила“, заяви Аврамополус. „ЕС се нуждае от Турция и Турция се нуждае от ЕС, ако искаме наистина да се справим заедно с това предизвикателство“, заяви той,  добавяйки, че „е необходима работа с ключови трети страни, включително с тези от Северна Африка и от Сомалийския полуостров.  \r\n„До момента през 2017 г. имаме около 146 хил. пристигания по море в Европа, в сравнение с два пъти повече миналата година“, заяви европейският комисар преди среща с министри от ЕС и от Балканския полуостров, която се провежда в София. Той добави, че през октомври тази година близо 8300 мигранти са пристигнали по море в Европа, в сравнение с повече от 31 хил. през октомври 2016 г. и повече от 2210 хил. през октомври 2015 г. „Това показва общо намаляване с почти 75% за една година и повече от 95% в сравнение със същия период през 2015 г.“, заяви Аврамополус. \r\nСтраните членки на ЕС са поели ангажимент да разпределят помежду си 160 хил. сирийски и други бежанци от Гърция и Италия, но европейският комисар посочи, че до септември тази година  едва 30 хил. от тях са били приети.  „Други 23 хил. мигранти от бежанските лагери в Турция и Йордания междувременно са преселени според споразумението с Турция като процесът ще продължи“, добави той.\r\nБългария също е свидетел на рязък спад на мигрантските  потоци след затварянето на т.нар. „Балкански маршрут“ в началото на 2016 г. и с изграждането на граничната си ограда по своята граница с Турция. По-рано тази седмица Стоян Иванов, зам.-директор на ГД „Гранична полиция“ заяви, че броят на мигрантите е спаднал от 98 хил. през 2015 г.  до 40 хил. през 2016 г. и до едва 5900 от началото на 2017 г.\r\n***  Президентът на Русия Владимир Путин съобщи, че от терористите до момента са освободени повече от 90% от територията на Сирия.\r\n„Бих желал отново да благодаря на нашите военнослужещи, които участваха в провеждането на антитерористичната операция в Сирия. Благодарение на тяхното мъжество, твърди и професионални действия, ситуацията се измени коренно. От терористите вече са освободени повече от 90% от сирийската територия“, заяви Путин по време на среща с военни.\r\n*** Бившият германски канцлер Герхард Шрьодер (ГСДП) е изиграл ключова роля в освобождаването на задържания в Турция активист за човешките  права Петер Щойтнер.\r\nШьодер е разговарял с турския президент Реджеп Тайип Ердоган и е настоял за освобождаването на Щойтнер. Информацията, разпространена първоначално в редакционната мрежа на Германия, бе официално потвърдена от външния министър на ФРГ Зигмар Габриел. Първият дипломат на Берлин изказа благодарности на Шьодер за посредничеството му.\r\n*** Днес са извършени нови допълнителни задържания на действащи военнослужещи от турската армия. Този път операцията срещу предполагаеми членове на т.нар. „Терористична организация на гюленистите/Паралелна държавна структура” (ФЕТО/ПДС) се ръководи от черноморския град Трабзон. При извършените едновременни акции на екипи от Отдела за борба с тероризма са задържани 14 военнослужещи в 12 различни турски провинции – Трабзон, Анкара, Истанбул, Шърнак, Кахраманмараш, Кайсери, Маниса, Коджаели, Балъкесир, Одрин, Измир, дори и в т.нар. Северно-кипърска турска република (СКТР), посочва още „Ватан”.\r\n*** Председателят на Военния комитет на НАТО Петр Павел заяви по повод решението на Турция да закупи руските ЗРК С-400 „Триумф”, че „Анкара е независима във вземането на решения, но ще си носи и последствията за това”.\r\nПетр Павел направи тези изявления пред журналисти във Вашингтон. „Разбира се, че принципът за суверенност е валиден и в областта на закупуването на военно оборудване. Обаче колкото и да са независими държавите-членки на НАТО във вземането на решение, те в крайна сметка са зависими и ще си носят отговорността за тези решения.”, казва още чешкият генерал, цитиран от „Ватан”.\r\n***", "date": "2017.10.26", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2017/10/26/2450907/burgas-obstanovkata-v-oblastta-se-normalizira.html", "text": "Към момента ситуацията с язовирите на територията на област Бургас се нормализира. Инспектори от Главната дирекция „Надзор на язовирните стени и съоръжения към тях“ към Държавна агенция за метрологичен и технически надзор продължават да следят всички водоеми на територията на региона. Продължават и огледите по места. Това съобщиха от пресцентъра на ДАМТН.\r\nПрипомняме, че след проливните дъждове на 24-25 октомври 2017 г. (около 200л/кв.м.) инспекторите на ДАМТН установиха 7 броя язовири със скъсани стени. Всички те са под 50 000 куб. м., с изключение на яз. „Чотората“, който е с обем от 100 000 м3. Това са каскадни язовири, като четири, от тях са на територията на община Бургас, а три са в община Камено. Важно е да се отбележи, че под тези водоеми няма населени места и водния отток от тях не е причина за човешки жертви.\r\nЯзовир „Чотората“, чийто собственик е „ДИЕМ“ ЕООД, е разполагал с постоянно видеонаблюдение, което бе предоставено на ДАМТН. Според иззетите записи се вижда как около 2:00 часа през нощта започва да приижда вода, която носи наноси – пръст, храсти и дървета. Следствие на прииждащата вода и обилния валеж започва рязко повишаване на нивото на язовира като се стига до преливане през короната на стената и водата се разлива в земеделски земи. Въпреки това съоръжението задържа основната водна маса и не се стига до пълно разрушаване на стената. \r\nОт началото на годината служителите на ДАМТН са извършили 3630 проверки на територията на цялата страна, като само в бургаска област са направени 195 инспекции. Най-често констатираните нарушения са: липса на техническа документация; корона - вълнообразна, със слягания и коловози; въздушен откос – частични свличания, обрасли с дървесна и храстовидна растителност; воден откос – частични свличания, нарушена броня, ерозия, храстовидна растителност. За неспазване на сроковете на предписанията, дадени от служителите на ДАМТН и от КОТЕСЯС (Комисиите към областните управители) са съставени и връчени 374 бр. актове за установяване на административни нарушения на територията на цялата страна.При извършване на проверките на язовирите и при констатирани нарушение на технологичната и конструктивна сигурност на язовирните стени и съоръженията към тях са дадени предписания за контролирано пълно изпразване на 89 бр. язовири на територията на цялата страна. Те се проверяват регулярно и се поддържат на кота мъртъв обем.", "date": "2017.10.26", "title": "Бургас: Обстановката в областта се нормализира"}
{"url": "http://www.focus-news.net/news/2017/10/26/2450908/predstoyashti-sabitiya-v-stranata-za-27-oktomvri-agentsiya-fokus.html", "text": "***\r\nОт 11.00 часа на „Дондуков“ 2 държавният глава Румен Радев ще проведе среща с министъра на образованието и науката Красимир Вълчев, министъра за Българското председателство на Съвета на ЕС Лиляна Павлова, зам.-министъра на здравеопазването Светлана Йорданова, с кмета на София Йорданка Фандъкова и с български учени, на която ще бъдат обсъдени възможностите за създаването на високотехнологичен център за научни изследвания в Югоизточна Европа. \r\n***\r\nОт 14.50 часа на „Дондуков“ 2 държавният глава Румен Радев ще проведе среща с европейския комисар по въпросите на бюджета и човешките ресурси Гюнтер Йотингер.\r\n***\r\nОт 09.00 часа ще започне заседанието на Народното събрание.\r\n***\r\nОт 09.00 часа в хотел „Маринела“ ще се проведе Годишна министерска среща ЕС-Западни Балкани в областта на правосъдието и вътрешните работи. От 13.00 часа в зала „София“ на хотела кратки изявления ще дадат министърът на вътрешните работи на Естония Андерс Анвелт и комисарят по миграция и вътрешни работи Димитрис Аврамопулос и българският вътрешен министър Валентин Радев.\r\n***\r\nОт 09.00 часа в сграда на Столичния район „Красна поляна” кметът на „Красна поляна” Иван Чакъров ще даде пресконференция на тема „Мерките, които СО – Район „Красна поляна” предприема за повишаване сигурността на жителите и решаване на част от съществуващите проблеми”.\r\n***\r\nОт 09.00 часа в зала „Мусала“ на хотел „Хилтън“ ще се проведе на Десетата среща на Софийския  форум по конкуренция.\r\n***\r\nОт 09.30 часа 19-и състав на Софийски градски съд ще заседава по делото срещу Д. Аврамов и М. Петков (чл. 304 б, ал. 1 от НК )\r\n***\r\nОт 09.30 часа 25-и състав на Софийски градски съд ще заседава по делото срещу П. Еленков (обвинен, че като охранител е убил 16-годишно момче – чл.115-118 НК).\r\n***\r\nОт 09.30 часа 8-и състав на Специализирания наказателен съд ще заседава по делото срещу Л. Иванов, на когото е повдигнато обвинение за изнудване.\r\n***\r\nОт 09.30 часа 3-ти състав на Специализирания наказателен съд ще заседава по делото срещу А. Изо, М. Нури о И. Митев, на които са повдигнати обвинения за организиране и ръководене на организирана престъпна група.\r\n***\r\nОт 09.30 часа 4-ти състав на Специализирания наказателен съд ще заседава по делото срещу Ш. Ахмед, Т. Димов и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа в Академията на МВР ще се проведе тържествена церемония по дипломиране и полагане на клетва по Етичния кодекс на випуск 2017.\r\n***\r\nОт 10.00 часа в Музикалния театър ще се проведе пресконференция повод премиерата на операта „Орфей в ада” от Жак Офенбах. \r\n***\r\nОт 10.00 часа 15-и състав на Специализирания наказателен съд ще заседава по делото срещу И. Русев, Д. Крушков и Г. Георгиев, на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 7-и състав на Специализирания наказателен съд ще заседава по делото срещу П. Пеева, С. Генчева и др., на които са повдигнати обвинения за организиране и ръководене на организирана престъпна група.\r\n***\r\nОт 10.00 часа 4-ти състав на Специализирания наказателен съд ще заседава по делото срещу В. Кръстева и С. Илиева, на които са повдигнати обвинения за организиране и ръководене на организирана престъпна група.\r\n***\r\nОт 10.00 часа в зала „Тържествена“ на Централния военен клуб ще бъде открита конференция в чест на 135-годишнината от рождението на азербайджанския поет и драматург Хюсеин Джавид.\r\n***\r\nОт 10.30 часа 10-и състав на Специализирания наказателен съд ще заседава по делото срещу Н. Тошев, Г. Мирчев и др., на които са повдигнати обвинения за организиране и ръководене на организирана престъпна група.\r\n***\r\nОт 11.00 часа в Министерски съвет ще заседава Националният съвет за тристранно сътрудничество.\r\n***\r\nОт 11.00 часа в Пресклуб „България” на Национален стадион „Васил Левски” ще се проведе пресконференция на сръбската певица Лепа Брена.   \r\n***\r\nОт 11.00 часа в Националния пресклуб на БТА ще се проведе пресконференция на тема „Кой и защо саботира процедурата по оценка на проектите, участвали в 8-ма сесия на Национален иновационен фонд? Защо се създават подозрения за нерегламентиран натиск върху оценителите да сменят оценките си?“\r\n***\r\nОт 11.00 часа в централата на ПП АБВ артистите от Московския театър „Таганка“ ще дадат пресконференция след българската премиера на музикално-поетичния им спектакъл „Флейта-гръбнак“.\r\n***\r\nОт 11.00 часа 18-и състав на Специализирания наказателен съд ще заседава по делото срещу А. Александров, А. Дянков и др., на които са повдигнати обвинения за организиране и ръководене на организирана престъпна група.\r\n***\r\nОт 11.00 часа 1-ви състав на Специализирания наказателен съд ще заседава по делото срещу С. Карим, А. Али и др., на които са повдигнати обвинения за организиране и ръководене на организирана престъпна група с цел отнемане на чужди движими вещи.\r\n***\r\nОт 11.00 часа 14-и състав на Специализирания наказателен съд ще заседава за кумулиране на наказанията на Д. Гошев, Т. Сотиров и И. Петров.\r\n***\r\nОт 11.30 часа от пл. „Св. Александър Невски“ ще тръгне протестно шествие, организирано от КНСБ под мотото „Доходи, права, достойнство“. Участниците ще се придвижат по следния маршрут: тръгване от пл. „Свети Александър Невски” - ул. „Оборище” - ул. „Георги С. Раковски” - бул. „Цар Освободител” - бул. „Княз Александър Дондуков” до официалния вход на Министерския съвет, където в 12.00 часа ще се проведе първият Национален протестен митинг. След завършване на протеста пред Министерския съвет, КНСБ организира шествие към Асоциация на индустриалния капитал в България /АИКБ/ по следния маршрут: от бул. „Княз Александър Дондуков” - ул. „Георги С. Раковски” - ул. „Оборище” - бул. „Васил Левски” -- бул. „Княз Александър Дондуков” - до   ул. „Тракия” №15, където ще се проведе втория Национален протестен митинг. Началото на митинга пред АИКБ е предвидено в 13.45 часа\r\n***\r\nОт 11.30 часа 14-и състав на Специализирания наказателен съд ще заседава по делото срещу Ц. Петров, на когото са повдигнати обвинения за организиране и ръководене на организирана престъпна група.\r\n***\r\nОт 12.00 часа в Аулата на Софийски Университет „Св. Климент Охридски“ еврокомисарят по бюджет и човешки ресурси Гюнтер Йотингер ще коментира как бюджетът на ЕС да служи най-добре на гражданите, достатъчно ли са парите по области, ще намалеят ли публичните средства след Брекзит.  Събитието е част от поредицата от публични дискусии в рамките на инициативата на ЕК „Диалози с гражданите“.\r\n***\r\nВ хол „Изток” на зала „Универсиада” ще бъде представена изложба „От Андалусия до Ориента: среща на цивилизации”.\r\n***\r\nОт 13.00 часа в София Тех Парк ще се състои церемонията по обявяване на наградите „Кмет на годината 2017“.\r\n***\r\nОт 13.00 часа 9-и състав на Специализирания наказателен съд ще заседава по делото срещу\r\nИ. Ортакчийски, Е. Мушев и др., на които са повдигнати обвинения за организиране и ръководене на организирана престъпна група.\r\n***\r\nОт 13.00 часа 2-ри състав на Специализирания наказателен съд ще заседава по делото срещу\r\nТ. Тодоров, Е. Тодоров и В. Касабова, на които са повдигнати обвинения за организиране и ръководене на организирана престъпна група.\r\n***\r\nОт 14.00 часа в заседателната зала на Министерството на правосъдието, чрез жребий и в присъствието на представители на неправителствените организации и на медиите, ще бъдат определени пет НПО-та, които ще участват в дейността на Съвета по прилагане на Актуализираната стратегия за продължаване на реформата в съдебната система, считано от 1 януари 2018 г.\r\n***\r\nОт 14.00 часа в Големия салон на БАН ще бъде представен първия по рода си Музей на математиката и информатиката в България. Събитието е по повод 70-годишнината от създаването на Института по математика и информатика – БАН.\r\n***\r\nОт 14.00 часа 8-и състав на Специализирания наказателен съд ще заседава по делото срещу И. Дамянов, А. Байрам и др., на които са повдигнати обвинения за организиране и ръководене на организирана престъпна група.\r\n***\r\nОт 15.00 часа 18-и състав на Специализирания наказателен съд ще заседава по делото срещу К. Коцев, С. Антов и Г. Ангелова, на които са повдигнати обвинения за организиране и ръководене на организирана престъпна група. \r\n***\r\nОт 17.00 часа в в Sofia Event Center в Paradise Center ще бъде открита програмата на тазгодишното издание на  Уиски Фест София.\r\n***\r\nОт 18.00 часа в храм „Св. Николай Мирликийски” (Руската църква) ще бъде отслужена панихида по повод 40 дни от кончината на Видинския митрополит Дометиан.\r\n***\r\nОт 18.30 часа в Зала № 1 на Централния военен клуб ще се състои Празничен концерт по случай Деня на бесарабските българи. \r\n***\r\nОт 19.00 часа в ИХ „Монтесито“ ще проведе финалът на конкурса „Мисис България“.\r\n***\r\nОт 19.00 часа в зала „Модерен Театър“ на Theatro Sofia ще бъде представен спектакълът „Очарованието на китайското кунг фу“, част от турнето, организирано от Националната спортна академия в Пекин (Capital University of Physical Education and Sports). \r\n***\r\nОт 20.00 часа на Основната сцена в Театрална работилница „Сфумато“ ще се състои представлението-поетична битка „Актьори срещу Поети“.\r\n***\r\nОт 14.30 часа в залата на СУ „Александър Иванов“ ще бъде открита Седмата парламентарна сесия на Младежкия воден парламент в България (МВП). Тази година темата е „Пътят на водата“ и ще фокусира вниманието на участниците върху водното богатство на Рило-Родопския масив и рационалното му управление в полза на обществото. \r\n***\r\nОт 18.00 часа с откриване на пътуващата изложба „Техниката у дома през първата половина на 20-и век” в Историческия музей - гостува Национален политехнически музей – София.\r\n***\r\nОт 09.30 часа в зала „22-ри септември” на общината ще започне заседанието на Общинския съвет.\r\n***\r\nОт 18.30 часа в Драматичен театър „Никола Вапцаров” ще се проведе концерт „Жената на всички времена” на Петя Буюклиева и Биг Бенд Благоевград.\r\n***\r\nОт 11.00 часа в аулата на УМБАЛ Бургас ще бъде официално представен кувьозът, купен от кампанията „Дари капачка – спаси живот”. \r\n***\r\nОт 10.00 часа във втора аудитория на Медицински университет „Проф. д-р Параскев Стоянов” ще бъде открита научната конференция „Науката в служба на обществото  - 2017”.\r\n***\r\nОт 10.00 часа в Аулата на Великотърновски университет „Св. св. Кирил и Методий“ ще се проведе XI-и международен симпозиум „Търновска книжовна школа – пространства на паметта“.\r\n***  \r\nОт 11.00 часа на VIII-и етаж в РЗИ – Велико Търново ще се тегли жребият за наградите в кампанията „Движи се и победи – есен 2017”. \r\n***  \r\nОт 11.00 часа в ПГ по туризъм „Д-р Васил Берон“ ще бъде представен хибридният урок „Памет за будителството“, посветен на Деня на будителите. \r\n***\r\nОт 09.00 часа в митрополитския храм „Св. Николай“ Негово Високопреосвещенство Врачанският митрополит Григорий ще отслужи Заупокойна Архиерейска св. Литургия по повод навършването на 40 дни от кончината на Видинския митрополит Дометиан. От 10.30 часа ще започне Панихида за митрополит Дометиан.\r\n***\r\nОт 19.00 часа в музея „Дом на хумора и сатирата” ще бъдат представени изложбите „Кристо и Жан-Клод. Проекти” и „Роден в Габрово”.\r\n***\r\nОт 18.30 часа в Младежкия център ще се проведе рок концерт на групите „Attaxic“ при Младежки център – Добрич и „40 Days Later“- София.\r\n***\r\nОт 10.00 часа в заседателната зала на Община Дупница ще се проведе редовно заседание на Общински съвет. \r\n***\r\nОт 10.00 часа в читалище „Братство” ще се проведе кампания за борба с остеопорозата.\r\n***\r\nОт 10.30 часа Окръжният съд в Кюстендил ще заседава по делото срещу Н. Карастоянов, И. Карастоянов и В. Карастоянов, на които са обвинения за убийството на Николай Радев от Дупница. \r\n***\r\nОт 09.30 часа в храм „Св. Успение Богородично“ ще бъде отслужена тържествена панихиди в памет на загиналите за свободата на Петрич.\r\n***\r\nОт 10.30 часа в Исторически музей-Петрич ще бъде открита фотодокументалната изложба „Освобождението на Петрич“.\r\n***\r\nОт 11.00 часа в Исторически музей-Петрич  ще се състои тържествено награждаване на лауреатите от общинския конкурс „105 години свобода“.\r\n***\r\nОт 18.00 часа в големия салон на НЧ „Братя Миладинови – 1914“ ще бъде представен спектакълът „Осмото чудо\" на НФА „БЪЛГАРЕ\".\r\n***\r\nОт 20.00 часа ще започне тържествена заря и полагане на венци и цветя в памет на героите, паметник на Капитан Никола Парапанов.\r\n***\r\nОт 17.00 часа в Детския отдел на Общинската библиотека ще се проведе Литературно четене „Млади будители“. Инициативата е във връзка с 1 ноември – Деня на народните будители. \r\n***\r\nОт 14.00 часа в хотел „Рамада Пловдив Тримонциум“ ще започне 37-то заседание на Националния съвет за закрила на детето. Заседанието ще продължи и на 28 октомври. \r\n***\r\nОт 19.30 часа в Драматичен театър – Пловдив с фламенко спектакъл ще бъде открит на Plovdiv GuitArt Festival 2017 в рамките на Есенен Салон на изкуствата.\r\n***\r\nОт 14.00 часа в хотел „Спорт Палас“ ще бъде открита Национална работна среща с директори на училища от цялата страна, работещи по Проект „Всеки ученик ще бъде отличник“.\r\n***\r\nОт 19.00 часа в салона на сливенския куклен театър ще се състои премиерата на спектакъла за възрастни „В НАЧАЛОТО“.\r\n***\r\nОт 10.00 часа в Общинската администрация ще се проведе среща от информационната кампанията на Областен информационен център – Смолян за представяне на актуални възможности за европейско финансиране.\r\n***\r\nОт 11.00 часа в Конферентната зала на Планетариум с НАО, гр. Смолян започва  научна конференция, с която  Филиалът на Пловдивския университет „Паисий Хилендарски“ в Смолян ще отбележи  55-та годишнина от създаването на Учителския институт. \r\n***\r\nОт 18.30 часа в НЧ „Кирил Маджаров – 1866” в кв. „Устово” ще се състои концерт по повод 80 гoдини oт poждeниeтo нa Hиĸoлaй Kapaгяypoв.\r\n***\r\nОт 09.30 часа в хотел „Верея“ ще бъде открит вторият ден от Първата Национална среща на експертите по социални дейности и здравеопазване от общините.\r\n***\r\nОт 15.00 часа в зала 203 на Общината бронзовият медалист от световното младежко първенство Индианаполис 2017 Антъни Иванов заедно с Генералния секретар на Българската федерация по плувни спортове Таня Богомилова ще се срещне с кмета на Живко Тодоров и представители на местната власт. \r\n***\r\nОт 11.30 часа в арт салона на Радио Шумен ще бъде представена съвместна изложба на деца от Арт школата към Центъра за подкрепа на личностното развитие –ОДК, Шумен и деца от Художествена школа-Лицей от гр. Херсон, Украйна.\r\n*** \r\nОт 16.00 часа в Регионалния пресклуб на БТА ще бъде дадена пресконференция с участието на депутата и заместник -председател на ВМРО Искрен Веселинов.\r\n***\r\nОт 10.30 часа ще се проведе открита приемна за представяне на възможностите за кандидатстване с проектни предложения по процедури и мерки, които предстои да бъдат отворени до края на 2017 г. по Оперативните програми и Програмата за развитие на селските райони (ПРСР), организирана от Областен информационен център – Ловеч.", "date": "2017.10.26", "title": "Предстоящи събития в страната за 27 октомври (Агенция „Фокус”)"}
{"url": "http://www.focus-news.net/news/2017/10/26/2450909/evrokomisaryat-vera-yourova-iskame-da-sme-maksimalno-spravedlivi-i-obektivni-v-doklada-po-mehanizma-za-satrudnichestvo-i-proverka.html", "text": "Искаме да сме максимално справедливи и обективни в оценката в доклада по механизма за сътрудничество и проверка, който ще излезе през ноември. Това каза еврокомисарят по правосъдие, потребители и равнопоставеност на половете Вера Йоурова по време на пресконференция след годишната министерска среща ЕС – Западни Балкани в областта на правосъдието и вътрешните работи под егидата на Естонското председателство на Съвета на ЕС, предаде репортер на Агенция „Фокус“.  Попитана какво показват наблюденията й докъде е стигнала реформата в прокуратурата на България като основен елемент в съдебната ни система, еврокомисар Йоурова отговори: „Всеки път, когато се срещна с г-н Цацаров и когато имам възможност да обсъждам с него тези теми, реформата и работата на прокуратурата и нейните структури, според мен дава убедителни знаци за напредък. Винаги, когато се срещна с него оставам с впечатление, че всичко в България е наред. След това виждам фактите, цифрите и резултатите и в мен се появяват съмнения относно това дали всичко е наистина прекрасно. Нека да изчакаме и видим какво ще покаже докладът от ноември месец, който предстои. Ние искаме да сме справедливи и максимално обективни. Нека видим обективната ситуация. Всеки път, когато се срещна с г-н Цацаров му пожелавам успех, късмет и действително да покаже реални резултати и успешно разрешаване на всички теми в областта на неговите компетенции“, допълни еврокомисарят.  На въпрос до каква степен за европейската комисия имат значение докладите на Венецианската комисия за реформите в България и другите страни в Западните Балкани, еврокомисар Йоурова заяви, че тези доклади се взимат внимателно. „Ползваме ги като аналитичен материал, документ. Вие знаете, че сериозно работи и сътрудничим с Венецианската комисия и взимаме тяхното мнение по отношение на ситуацията в Полша, така че отговорът на вашия въпрос е да“, каза еврокомисарят. По думите й други държави членки също са подложени на някакъв вид мониторинг. „Вече седем години се прилагат механизми за измерване на напредъка. Това е класацията за напредък в правосъдните системи. Опитваме се да измерим ефикасността и ефективността на реформите в системите на правосъдието във всички държави – членки, включително България и Румъния. Опитваме се да увеличим обхвата на тази система, която в момента разглежда само административно-правни теми. Искаме да включим такива, касаещи наказателното право и гражданското право“, посочи еврокомисар Йоурова. \r\n Деница КИТАНОВА", "date": "2017.10.26", "title": "Еврокомисарят Вера Йоурова: Искаме да сме максимално справедливи и обективни в доклада по механизма за сътрудничество и проверка"}
{"url": "http://www.focus-news.net/news/2017/10/26/2450910/dots-d-r-stoycho-bonev-naim-filial-shumen-sbornikat-preslav-e-izklyuchitelno-prestizhna-poreditsa.html", "text": "Сборникът „Преслав“ е изключително престижна поредица, заяви доц. д.р Стойчо Бонев от НАИМ - Филиал Шумен, по време на пресконференцията за представяне на Международната конференция „Войната и мирът в Средновековна България“, предаде репортер на Радио „Фокус“- Шумен. Той посочи, че усилията на организаторите на научния форум са насочени не само към провеждането на научната сесия, но и към събирането в общ том на всички доклади. Разработките от конференцията ще бъдат включени в том 8 на сборника „Преслав“. Изданието ще излезе от печат догодина, когато се навършват и 50 години от  първия брой от поредицата. „Организирането и създаването на  една научна поредица е трудна работа, още по-трудно е в годините да бъде задържано и високото научно ниво на публикациите, публикувани са световно известни автори, археолози, изследователи медиависти, в това отношение сборник „Преслав“ е изключително престижна поредица, представена в в библиотеките на големите музеи в Европа, Русия и дори зад океана“, каза доц. Бонев. Той посочи, че в конференцията „Войната и мирът в Средновековна България“, която ще се проведе на 9 и 10 ноември във Велики Преслав ще бъдат представени 30 доклада. „Надяваме се всички те да станат част от том 8 на сборника, което ще го направи едно респектиращо издание, очакваме догодина той да излезе на бял свят и да попълни археологическата книжнина у нас“, каза доц. Бонев.\r\nИвелина ИВАНОВА", "date": "2017.10.26", "title": "Доц. д-р Стойчо Бонев, НАИМ - Филиал Шумен: Сборникът „Преслав“ е изключително престижна поредица"}
{"url": "http://www.focus-news.net/news/2017/10/26/2450911/ministar-tsetska-tsacheva-sreshtata-es-zapadni-balkani-e-estestveno-prodalzhenie-na-zayaveniya-angazhiment-na-balgariya-za-po-tyasno-satrudnichestvo-i-podkrepa-na-stranite-ot-regiona.html", "text": "Министерската среща ЕС – Западни Балкани е естествено продължение на заявения ангажимент на България за по-тясно сътрудничество  и подкрепа на страните от региона. Това каза министърът на правосъдието Цецка Цачева по време на пресконференция след годишната министерска среща ЕС – Западни Балкани в областта на правосъдието и вътрешните работи под егидата на Естонското председателство на Съвета на ЕС, предаде репортер на Агенция „Фокус“.  „Днес провеждаме в рамките на Естонското председателство на Съвета на ЕС министерска среща ЕС – Западни Балкани. Тя е естествено продължение на заявения ангажимент на България за по-тясно сътрудничество и подкрепа на страните от Западните Балкани в пътя им към ЕС и неговите структури“, посочи министърът на правосъдието. По думите й в рамките на днешния ден акцент в дебатите е бил поставен относно реформирането на правосъдните системи на страните и държавите от Западните Балкани. „Ясно е, че това е една от най-сложните системи, която има най-голяма важност в процеса за изпълнение на критериите за членство в ЕС“, каза Цачева. \r\nДеница КИТАНОВА", "date": "2017.10.26", "title": "Министър Цецка Цачева: Срещата ЕС – Западни Балкани е естествено продължение на заявения ангажимент на България за по-тясно сътрудничество и подкрепа на страните от региона"}
{"url": "http://www.focus-news.net/news/2017/10/26/2450912/tass-v-ek-se-otnasyat-skeptichno-kam-neobhodimostta-ot-plan-marshal-za-ukrayna.html", "text": "В Европейската комисия не виждат спешна необходимост от приемането на подобие на Плана \"Маршал“ за Украйна. Това заяви комисарят за съседската политика и преговорите за разширяване Йоханес Хан, който взе участие във Форума за Източно партньорство, провеждащ се в естонската столица Талин, предава ТАСС.\r\nТой потвърди, че е получил документ с такова предложение от Линас Линкявичус – министър на външните работи на Литва – която е автор на идеята, но отбеляза, че ЕК и в момента има всички необходими инструменти за оказването на помощ на Киев.\r\n„В момента, навсякъде говорят за План \"Маршал““, отбеляза Хан. „Може да се каже, че има инфлация на самото понятие План \"Маршал“ – готвят се подобни планове за Африка, за Украйна и за кого ли още не“.\r\n„Ние сме готови да даваме пари, но това няма да се случи без ясни критерии“, продължи еврокомисарът. „Извинявайте, че трябва да говоря за това, но нивото на доверие не е много високо и затова ще платим само тогава, когато е свършено нещо“.\r\nПревод и редакция:", "date": "2017.10.26", "title": "ТАСС: В ЕК се отнасят скептично към необходимостта от План \"Маршал“ за Украйна"}
{"url": "http://www.focus-news.net/news/2017/10/26/2450913/vitsepremierat-ekaterina-zaharieva-evropeyskata-perspektiva-na-zapadnite-balkani-e-investitsiya-za-stabilnostta-na-evropa.html", "text": "Европейската перспектива на страните от Западните Балкани е инвестиция за стабилността не само за региона, но и за цяла Европа. Подкрепата, която искаме да получат нашите съседи, трябва да е практическа. Хората там трябва да почувстват, че някой седи зад тях и ги подкрепя. Ние искаме да се даде ясен сигнал, че в рамките на предстоящото Председателство на Съвета на ЕС ще има европейски хоризонт за всяка една от тях. Това заяви заместник-министър председателят по правосъдната реформа и министър на външните работи Екатерина Захариева на среща с генералния секретар на Съвета за регионално сътрудничество (СРС) Горан Свиланович, съобщиха от пресцентъра на МВнР.   \r\nВ рамките на срещата министър Екатерина Захариева акцентира върху това, че страната ни придава изключително важно значение на регионалното сътрудничество в Югоизточна Европа и го разглеждаме като основен инструмент за укрепване на сигурността и стабилността в региона.    \r\nТя подчерта, че по време на своите визите в страните от Западните Балкани се е запознала с реалната ситуация и проблемите, които стоят за разрешаване в държавите. „Да, съгласна съм, че част от реформите, които стоят пред тях, не са много популярни. Това са трудни реформи и ще им струват много, но трябва да знаят, че усилията, които положат, рано или късно ще доведат до желаните резултати. България е преминала по този път и знаем какво ги чака, но знаем и това, че си струва”, допълни вицепремиерът.  \r\nГенералният секретар на Съвета за регионално сътрудничество акцентира върху това, че от изключително значение за развитието на региона е неговата свързаност във всяко едно отношение. Той заяви, че е много важно да бъдем реалисти и да си кажем истината за това, което е свършено до този момент, за да знаем какво предстои пред всяка една от страните, които се стремят към членство в Европейския съюз.  \r\nЕкатерина Захариева и Горан Свиланович изразиха съгласие, че подходът към всяка една от държавите от Западните Балкани трябва да бъде на основата на ясни критерии и да се отчитат резултатите според собствените заслуги.    \r\nПрез 2018 г. се навършват десет години от учредяването в София на Съвета за регионално сътрудничество.    \r\nПо този повод двамата събеседници се обединиха около идеята годишнината да бъде отбелязана със съвместно събитие в българската столица.", "date": "2017.10.26", "title": "Вицепремиерът Екатерина Захариева: Европейската перспектива на Западните Балкани е инвестиция за стабилността на Европа"}
{"url": "http://www.focus-news.net/news/2017/10/26/2450914/aktsenti-v-sutreshniya-blok-dobro-utro-balgariya-na-27-oktomvri.html", "text": "Трима загинали, един в неизвестност и щети за над 4 милиона лева. Такава е равносметката след наводненията в Бургаска област, след обилните дъждове. Седем са язовирите в областта с установени скъсани стени, стана ясно от изявление на министър Емил Караниколов. Колко са проверените водоеми от началото на годината и има ли потенциално опасни такива? Темата ще коментираме с гл. секретар на Държавната агенция за метрологичен и технически надзор Валентин Чиликов. Ще обърнем внимание и на водещата през последните седмици международна тема - кризата с каталунската независимост. На фона на неясните ходове, които автономният регион ще предприеме, се очаква Сенатът на Испания да гласува стъпките по член 155 от Конституцията, предвиждащ замразяване на каталунската независимост. Има ли воля за стартирането на преговори, които евентуално да доведат до край на кризата и може ли да се стигне до предсрочни избори? Тези и още теми ще коментираме с политическия анализатор и изборен експерт проф. Михаил Константинов. „Топлофикация“- София стартира поетапното пускане на парното в столицата. Съвети към потребителите и повече за готовността на дружеството за предстоящия зимен сезон ще потърсим от инж. Боян Паунов, директор Дирекция „Екплоатация“. В минутите след 9.00 часа ще насочим вниманието към честванията на 105-годишнина от освобождението на Петрич, като празненствата започват още от петък. Повече за програмата ще ни разкаже колегата Ливия Нинова. С помощта на Венцеслав Илчев от Радио „Фокус“-Кюстендил ще научим за готовността на зоопарка в града, а и на самите животни в него, за зимния сезон. \r\nТези и още теми - в „Добро утро, България“ по Радио „Фокус“ от 6.00 до 10.00, с водещ Виктория Месробович.", "date": "2017.10.26", "title": "Акценти в сутрешния блок „Добро утро, България“ на 27 октомври"}
{"url": "http://www.focus-news.net/news/2017/10/26/2450915/plovdiv-kilometrichno-zadrastvane-se-e-obrazuvalo-po-patya-plovdiv-asenovgrad.html", "text": "Километрично задръстване се е образувало по пътя Пловдив – Асеновград, съобщи слушател на Радио „Фокус“. По думите му причините за образувалата се тапа не са ясни.", "date": "2017.10.26", "title": "Пловдив: Километрично задръстване се е образувало по пътя Пловдив – Асеновград"}
{"url": "http://www.focus-news.net/news/2017/10/26/2450916/afp-katalunskiyat-lider-zayavi-che-nyama-dostatachno-garantsii-za-da-se-provedat-regionalni-izbori.html", "text": "Каталунският лидер Карлес Пучдемон заяви, че е обмислил варианта за провеждането на регионални избори, в опит да се разреши кризата, предизвикана от проведения референдум за независимост на областта на 1 октомври, но е решил, че не са дадени необходимите „гаранции“, за да го направи, предава AFP.\r\nТой направи телевизионно обръщение, по време на което заяви, че сега всичко „зависи от (регионалния) парламент“ да реши как да отговори на планираното от централното правителство изземване на автономните правомощия на Каталуния.Агенция „Фокус“ припомня:\r\nВ четвъртък вечерта ще се проведе заседание на каталунския регионален парламент, по време на което трябва да бъде взето решение какъв ще е отговорът на действията на Мадрид, който се готви да използва член 155 от испанската конституция, за да отнеме автономните правомощия на Каталуния и да наложи директно управление над североизточната испанска област.\r\nПревод и редакция:", "date": "2017.10.26", "title": "AFP: Каталунският лидер заяви, че няма достатъчно „гаранции“, за да се проведат регионални избори"}
{"url": "http://www.focus-news.net/news/2017/10/26/2450917/prezidentat-rumen-radev-shte-razgovarya-s-ministri-i-ucheni-za-sazdavaneto-na-visokotehnologichen-tsentar-za-nauchni-izsledvaniya-v-yugoiztochna-evropa.html", "text": "На 27 октомври, петък, в 11.00 часа на „Дондуков“ 2 държавният глава Румен Радев ще проведе среща с министъра на образованието и науката Красимир Вълчев, министъра за Българското председателство на Съвета на ЕС Лиляна Павлова, зам.-министъра на здравеопазването Светлана Йорданова, с кмета на София Йорданка Фандъкова и с български учени, на която ще бъдат обсъдени възможностите за създаването на високотехнологичен център за научни изследвания в Югоизточна Европа. Това съобщиха от прессекретариата на държавния глава.", "date": "2017.10.26", "title": "Президентът Румен Радев ще разговаря с министри и учени за създаването на високотехнологичен център за научни изследвания в Югоизточна Европа"}
{"url": "http://www.focus-news.net/news/2017/10/26/2450918/stara-zagora-obshtinskiyat-savet-v-kazanlak-odobri-izrabotvaneto-na-plan-za-veloaleya-kam-dolinata-na-trakiyskite-tsare.html", "text": "Общинският съвет в Казанлък на редовно заседание прие предложението на кмета Галина Стоянова за възлагане изработката на проект за парцеларен план за трасе на велосипедна алея в землището на град Шипка, предаде кореспондент на Радио „Фокус“. Кметът Стоянова поясни, че парцеларният план се отнася за подготовката на важен проект на Община Казанлък, свързан с откриването на нова мярка – „Културно наследство“ по Оперативна програма „Региони в растеж“, която се очаква да бъде открита през 2018 година. Започнато е проектиране. Изработването на плана е само част от подготовката на Община Казанлък за кандидатстване. Това ще бъдат проекти за социализация на културното наследство.\r\nС част от общинските съветници е обсъждана идеята за основната част на този проект, който касае реконструкция, социализация и консервация на могила „Оструша“, която ще бъде основен паметник на културното наследство, като задължително условие за кандидатстване по тази мярка и създаването на атракцион, който ще свързва могилите „Хелвеция“ и „Грифони“ с „Голяма косматка“ и „Оструша“ чрез велоалея. „Всъщност желанието на Община Казанлък е да бъде продължена велоалеята от Крънско ханче до Долината на тракийските царе като по този начин ще бъде създадена обвързаност на културното наследство с неговата достъпност. Това ще бъде и част от възможните критерии, по които Община Казанлък ще бъде оценявана за този проект“, каза Галина Стоянова. Тя поясни, че един от критериите е, как тези проекти ще възстановяват вложения ресурс като бизнес план. Затова и освен разход за реконструкция на могилата е предвидено и създаването на атракцион, който ще генерира средства. \r\nСлавяна ГАЙДАРОВА", "date": "2017.10.26", "title": "Стара Загора: Общинският съвет в Казанлък одобри изработването на план за велоалея към Долината на тракийските царе"}
{"url": "http://www.focus-news.net/news/2017/10/26/2450919/ministarat-na-pravosadieto-na-estoniya-urmas-reynsalu-otchetnostta-na-sadebnite-sistemi-i-tyahnata-prozrachnost-e-sashtestven-instrument-za-borba-s-koruptsiyata.html", "text": "Отчетността на съдебните системи и тяхната прозрачност е съществен инструмент за борба с корупцията. Това каза Урмас Рейнсалу,  министър на правосъдието на Естония по време на пресконференция след годишната министерска среща ЕС – Западни Балкани в областта на правосъдието и вътрешните работи под егидата на Естонското председателство на Съвета на ЕС, предаде репортер на Агенция „Фокус“.  „Днешната среща беше успешна. Състоя се една открита, приятелска дискусия и се споделиха възгледи между стратегически партньори и приятели“, каза Рейнсалу. По думите му е необходимо да се обединят силите за справяне с международната престъпност, тероризма и предизвикателствата на мигрантската криза. „Можем да успеем единствено, ако съединим своите сили чрез правно сътрудничество. Също така трябва да се замислим по какъв начин да се погрижим за интересите на гражданите, които искат по-малко престъпления, искат по-гладко международно сътрудничество за улесняване на бизнеса и придвижването на лица и стоки, като те искат и добро съдебно сътрудничество с държавите от Западните Балкани и ЕС“, посочи Урмас Рейнсалу. „Днес се съсредоточихме върху отчетността на съдебните системи и тяхната прозрачност. Това е съществен инструмент за борба с корупцията. Изключително се радвам са съобщя, че нашите приятели от Западните Балкани са внедрили ключови стратегии за реформи на съдебните системи. Това е голяма стъпка напред. Разбира се, това е обективната реалност, разбира се, има значителна разлика между държавите от Западните Балкани и напредналите демокрации. Нашите приятели от Западните Балкани се съгласиха да работят с Комисията за разработване на набор от ключовите индикатори за измерване на успеха и работата на своите правосъдни системи до следващата година. Това не са просто лозунги за ефективността на съдебната система“, заяви Урмас Рейнсалу. Министърът на правосъдието на Естония изрази радостта си, че има съвместна база за тази оценка. „Подкрепя се развитието на системи за електронно управление на делата, което ще занижи забавянето на делата и ще улесни принципа на произволното разпределение. Това може да звучи като технократско решение, но това е един от ключовите индикатори за независимост на съдебната система. Добрата новина е, че ЕК също така ще предостави сътрудничество и финансови ресурси и експертиза в тази посока“, каза той. На второ място обсъдихме съдебното сътрудничество по наказателно-правни и гражданско-правни въпроси. Трябва обективно да подчертая, че има редици разлики между държавите от Западните Балкани, но онова, което е ключово при тяхното развитие е проявата на добра воля, която беше демонстрирана в тази зала днес“, заяви министърът на правосъдието на Естония. По думите му държавите от Западните Балкани признават, че необходимостта от подобряване на съдебното сътрудничество в този регион и се ангажират с предприемането на необходимите мерки, особено по отношение на законодателството за защита на данните. \r\nДеница КИТАНОВА", "date": "2017.10.26", "title": "Министърът на правосъдието на Естония Урмас Рейнсалу: Отчетността на съдебните системи и тяхната прозрачност е съществен инструмент за борба с корупцията"}
{"url": "http://www.focus-news.net/news/2017/10/26/2450920/voennosluzheshti-ot-spetsialnite-sili-uchastvaha-v-mnogonatsionalnoto-uchenie-carpathian-eagle-2017-v-rumaniya.html", "text": "Учение „Carpathian Eаgle - 2017” на военни формирования от Специалните сили на държавите от Балканския регион се проведе в гр. Търгу Муреш, Румъния. В него участваха военнослужещи от Албания, България, Гърция, Македония, Румъния, Сърбия, Турция и Черна гора. От българска страна в учението се включиха военнослужещи от 3-ти батальон на 68-а бригада Специални сили. Това съобщиха от пресцентъра на Министерство на отбраната.\r\nПо време на учението бяха сформирани многонационални групи за Специални операции с цел уеднаквяване на стандартните оперативни процедури, които се използват в различните държави, и повишаване на съвместимостта между участниците. Проведени бяха тренировки по алпийска подготовка, стрелба с лекострелково оръжие, ориентиране и придвижване в непозната местност, десантиране по способа „бързо въже” и „рапел”. Военнослужещите изпълниха и задачи по медицинска подготовка и евакуация. С хеликоптер бяха извършени парашутни скокове на височина от 300 метра до 4000 метра от вертолет „Чинук” на гръцките Специални сили, както и от самолет Спартан  „С – 27J” и „С – 130 Херкулес” на румънските Военновъздушни сили.        \r\nВ деня за високопоставени гости формированията от Специалните сили на Балканските държави демонстрираха висока степен на интеграция. Военнослужещите показаха уменията си при изпълнението на задачи в операция по залавяне на терористи. Те изпълниха спускане по способа „рапел” от хеликоптер „Пума” на румънските ВВС. \r\nПрез следващата година нашата страна ще бъде домакин на учението на Специалните сили от държавите от Балканския регион.", "date": "2017.10.26", "title": "Военнослужещи от Специалните сили участваха в многонационалното учение „Carpathian Eаgle - 2017” в Румъния"}
{"url": "http://www.focus-news.net/news/2017/10/26/2450921/evrokomisaryat-vera-yourova-ek-se-angazhira-da-podpomaga-darzhavite-ot-zapadnite-balkani-da-se-spravyat-s-fundamentalnite-problemi-v-oblastta-na-pravosadieto.html", "text": "ЕК се ангажира да подпомага държавите от Западните Балкани да се справят с фундаменталните проблеми в областта на правосъдието. Това каза еврокомисарят по правосъдие, потребители и равнопоставеност на половете Вера Йоурова по време на пресконференция след годишната министерска среща ЕС – Западни Балкани в областта на правосъдието и вътрешните работи под егидата на Естонското председателство на Съвета на ЕС, предаде репортер на Агенция „Фокус“. Според нея върховенството на закона трябва да е преобладаващо във всички преговори. „Дебатът ни днес беше много важен и полезен с представители на министерство на правосъдието и други представители от Западните Балкани. Говорихме за отчетността на правосъдната система и също за различни въпроси за взаимодействието и правната помощ. Това са изключително важни моменти и ние имаме нужда от една дългосрочна перспектива за адаптирането на всички стратегии, планове за действие, които ще обезпечат правилното прилагане на реформите. Трябва да има човешки и финансови ресурси, които да се предоставят на база стриктни критерии и консенсус. Разбира се, върховенството на закона изисква една стабилна правосъдна система, но трябват инструменти и индикатори, за да можем да проследим отчетността и за да можем да сме успешни в борбата си срещу корупцията в правосъдната система. Ние говорихме и за засилване на правното сътрудничество и за това как можем да се възползваме от всички инструменти, които са налице. Кризите и терористичните актове, които се случват в нашите държави и които ни застрашават, все още са предизвикателството пред нашето сътрудничество. Аз насърчих министрите да повишат степента сътрудничество с Евроюст, като сключат допълнителни споразумения. Също така напомних, че трябва да се приведе съобразно цялото законодателство на тези държави по отношение на защита на данните. Говорихме и за обмен на най-добри практики“, коментира еврокомисарят. Тя поясни, че е дошла да обсъди със своите колеги различните нужди и предизвикателства, които срещат. Според нея това свидетелства за сериозността на проблематиката и нуждата от подкрепа от страна на ЕС и ЕК. „Западните Балкани са тема, която ми е присърце, защото работейки в ЕК, прекарах немалко време в много от тези държави. Сега в позицията си на еврокомисар по правосъдие, мога да участвам дори по-задълбочено, когато давам своя принос в тези дискусии“, коментира още Вера Йоурова. \r\nДеница КИТАНОВА", "date": "2017.10.26", "title": "Еврокомисарят Вера Йоурова: ЕК се ангажира да подпомага държавите от Западните Балкани да се справят с фундаменталните проблеми в областта на правосъдието"}
{"url": "http://www.focus-news.net/news/2017/10/26/2450922/the-hill-kongresat-na-sasht-prie-zakon-za-nalagane-na-neyadreni-sanktsii-sreshtu-iran.html", "text": "Конгресът (долната камара на парламента) на САЩ прие закон за разширяване на санкциите срещу Иран, на основание, че Техеран развива програма за балистични ракети и подкрепя групировката „Хизбулла“, пише американското издание The Hill.\r\nПриети са четири отделни мерки, които бяха подкрепени почти единодушно от републиканците и демократите в Конгреса. Авторът на закона е председателят на комисията по външните работи на Конгреса Ед Ройс (републиканец, избран от Калифорния). Предвижда се налагането на санкции срещу ирански държавни агенции, участващи в развиването на програмата за балистични ракети, както и срещу всички чуждестранни частни лица или компании, предоставящи помощ за нея. Законопроектът е приет с 423 гласа „за“ срещу само 2 „против“.\r\n„Иран няма работа да развива междуконтинентални балистични ракети“, заяви Ройс, по време на обсъжданията в Конгреса.Агенция „Фокус“ припомня“:\r\nИран е една от трите държави, които Държавният департамент на САЩ определи като спонсори на тероризма, най-вече заради подкрепата на Техеран за „Хизбулла“. Судан и Сирия са другите две държави дамгосани, че подпомагат терористи.\r\nПрезидентът на САЩ Доналд Тръмп „десертифицира“ (спря размразяването на финансовите средства на Иран, съдържани в европейски и американски банки) ядрената сделка с Иран, като поиска приемането на промени в нея, които биха гарантирали, че Техеран изпълнява поетите ангажименти.\r\nПревод и редакция:", "date": "2017.10.26", "title": "The Hill: Конгресът на САЩ прие закон за налагане на неядрени санкции срещу Иран"}
{"url": "http://www.focus-news.net/news/2017/10/26/2450923/daniel-panov-kmet-na-veliko-tarnovo-nito-edna-kolosalna-suma-ne-e-izplatena-po-grazhdanski-dogovori-na-aktivisti-na-gerb.html", "text": "Нито една колосална сума не е изплатена по граждански договори на активисти на ГЕРБ. Това каза кметът на Община Велико Търново инж. Даниел Панов в отговор на питане, отправено от групата на БСП, предаде репортер на Радио „Фокус“ – Велико Търново. Кметът посочи, че активисти на ГЕРБ са назначавани и преди той да встъпи в длъжност кмет, а след това лично от него са подписвани граждански договори с активисти на БСП. „Аз смятам, че съм кмет на всички граждани. Никога не съм делил хората на червени, зелени, лилави, дали те са от БСП, или от друга политическа формация от Общински съвет. Винаги съм казвал, че има добри експерти, добри специалисти, които при нужда да ползваме. Капацитетът на администрацията понякога не стига заради допълнителните ангажименти, които се възлагат от изпълнителната власт. Не деля специалистите на червени, зелени, лилави и т.н. След като имат достатъчен капацитет и експертната оценка, която могат да дадат, задължително ще ги ползвам, когато имаме нужда“, посочи Даниел Панов.\r\nТой предостави справка за сумите, на които възлизат сключените от него граждански договори за периода 2016 – септември 2017 година. Сключени договори за предоставяне на безвъзмездна финансова помощ по европейски проекти и програми за периода 1 януари – 31 декември 2016 възлизат на 14 294 лева, а за периода 1 януари – 30 септември – на 1422 лева. За социалните услуги „Личен асистент“, „Приемна грижа“ и други за периода 1 януари – 31 декември 2016 година са изплатени възнаграждения в размер на 121 343 лева, а за периода 1 януари – 30 септември 2017 – 116 019 лева. Изплатените възнаграждения на обществени възпитатели, определени от местните комисии по Закона за борба срещу противообществените прояви на малолетни и непълнолетни, за периода януари – 31 декември 2016 година са 19 945 лева, а за периода януари – септември 2017 година са 16 820 лева. Възнаграждения на членовете на доброволните формирования за защита при бедствия за периода януари – септември 2017 година са в размер на 699 лева. Съгласно заявки от директори на дирекции и началници на отдели при Великотърновска община за необходимост и консултации за периода януари – 31 декември 2016 година са изплатени възнаграждения в размер на 120 623 лева. Панов посочи, че в това число влиза трансфер от Министерство на културата за художествена реставрация и консервация на иконите, на иконостаса и на владишкия трон в църква „Рождество на Пресвета Богородица“ – село Плаково в размер на 53 886 лева. За периода януари - 31  септември 2017 година са изплатени 62 180 лева, като в това число е изплатено възнаграждение на Комисията по закона за уреждане правата на граждани с многогодишни жилищни спестовни влогове.\r\nНадежда КРЪСТЕВА", "date": "2017.10.26", "title": "Даниел Панов, кмет на Велико Търново: Нито една колосална сума не е изплатена по граждански договори на активисти на ГЕРБ"}
{"url": "http://www.focus-news.net/news/2017/10/26/2450924/sport-karolina-plishkova-pobedi-garbine-mugurusa-s-20-seta-na-finalite-na-wta.html", "text": "Каролина Плишкова си осигури класиране на полуфиналите на финалния турнир на Женската асоциация по тенис, след като победи Гарбине Мугуруса с 2:0 сета (6:2, 6:2 в отделните части), в мач от червената група. В другата среща от същата група Альона Остапенко победи Винъс Уилямс с 2:1 сета за 3 часа и 13 минути.", "date": "2017.10.26", "title": "Спорт: Каролина Плишкова победи Гарбине Мугуруса с 2:0 сета на Финалите на WTA"}
{"url": "http://www.focus-news.net/news/2017/10/26/2450925/afp-ispanskoto-pravitelstvo-zayavi-che-e-vreme-zakonite-da-badat-spazvani.html", "text": "Заместник министър-председателят на Испания Сорая Саенц де Сантамария защити драстичните мерки, предложени от Мадрид, чрез които трябва да бъде установен контрол над властта в Каталуния, заявявайки, че те са необходими, за да се осигури спазването на закона, предава AFP.\r\n„Ние искаме да започнем нова фаза, в която законите ще бъдат спазвани“, заяви тя, по време на обръщение от парламентарната трибуна в Мадрид. Агенция „Фокус“ припомня:\r\nПарламентът в Мадрид ще вземе окончателно решение за прилагането на член 155 от испанската конституция, който би позволил на централната власт да поеме директно контрола върху автономната област Каталуния, по време на заседанието си в петък.\r\nПревод и редакция:", "date": "2017.10.26", "title": "AFP: Испанското правителство заяви, че е време законите да бъдат спазвани"}
{"url": "http://www.focus-news.net/news/2017/10/26/2450926/varna-mashtabna-informatsionna-kampaniya-vetrino-i-evropa-10-godini-zaedno-v-es-se-provede-v-obshtina-vetrino.html", "text": "Публично събитие по повод Десетата годишнина от членството на Република България в Европейския съюз и предстоящото й Председателство на Съвета на Европейския съюз се проведе в концертната зала на НЧ „Просвета – 1905“ в село Ветрино. Това съобщиха за Радио „Фокус“ – Варна от Община Ветрино. Събитието, което е част от Комуникационната стратегия на Република България за Европейския съюз 2017 г., бе под надслов „Ветрино и Европа – 10 години заедно в Европейския съюз“. Целта на инициативата е широката общественост да бъде информирана за ползите на Република България от членството ѝ в ЕС, да се провокира интереса на всички ни като граждани на Република България към темите, свързани с Българското председателство, както и да се изградят механизми за ефективно партньорство на институции, организации и граждани за постигането на общонационални цели. Идеята е повече хора да бъдат привлечени и да станат съпричастни към важната задача, която предстои на страната ни. Гост на събитието бе областният управител на област Варна Стоян Пасев, който поздрави присъстващите и даде старт на информационната кампания. Под формата на мултимедийна презентация той отчете накратко резултатите от 10 -годишното членство на България в ЕС, приоритетите на Българското Председателство на Съвета на ЕС и ключовите послания в програмата на България.\r\nОт своя страна кметът на община Ветрино Димитър Димитров представи накратко резултатите на общината, постигнати в резултат на 10 -те години членство на България в ЕС, като спомена проектите, реализирани с европейските средства за периода. Кметът подчерта значимостта им и добави, че те са от изключителна важност за развитието на общината.\r\nСред гостите на инициативата бяха още представители от Областна администрация – Варна, както и представители от Областния информационен център.\r\nВ съпътстващата програма на събитието бе проведена и викторина с учениците от СУ „Христо Ботев“ с. Ветрино.\r\nНа всички присъстващи бяха раздадени информационни материали във връзка с 10-годишнината от членството на страната ни в ЕС, както и предстоящото председателство на България в Съвета на ЕС.\r\nПубличното събитие завърши с културно-творческа програма в неповторимата атмосфера. Всички гости имаха възможността да се насладят на красотата в цветове, форми и звук от изпълненията на децата към НЧ „Просвета – 1905“ с. Ветрино и НЧ „Светлина – 1904“ с. Белоградец, както и изложба на най-малките творци – децата от детските градини на територията на община Ветрино.\r\nМарияна ВАЛЕНТИНОВА", "date": "2017.10.26", "title": "Варна: Мащабна информационна кампания „Ветрино и Европа – 10 години заедно в ЕС“ се проведе в Община Ветрино"}
{"url": "http://www.focus-news.net/news/2017/10/26/2450927/nimh-utre-shte-preobladava-slanchevo-vreme-shte-se-zatopli-i-maksimalnite-temperaturi-shte-sa-mezhdu-16-i-21.html", "text": "През нощта ще е предимно ясно и тихо. На места в сутрешните часове ще се образува мъгла. Минималните температури ще са между 1° и 6°. Утре ще преобладава слънчево време. След обяд от северозапад ще започне увеличение на облачността, предимно висока, която до вечерта ще се снижава и вплътнява. Ще се появи и слаб запад-югозападен вятър. Ще се затопли, максималните температури ще са между 16° и 21°, в София – около 17°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Георги Цеков.\r\nАтмосферното налягане бързо ще се понижава и в края на деня вече ще е значително по-ниско от средното за октомври.\r\nНад Черноморието ще бъде предимно слънчево. Привечер облачността ще се увеличи. Ще духа слаб югозападен вятър. Максималните температури ще са от 16° до 19°. Температурата на морската вода е 15-17°. Вълнението на морето ще е около 2 бала. Над планините ще преобладава слънчево време. След обяд облачността ще се увеличи, но ще задържи без валеж. Ще духа до умерен северозападен вятър, който през нощта срещу събота ще се усили. По-топло, с максимална температура на височина 1200 метра – около 14°, на 2000 метра – около 7°.\r\nВ събота с усилване на вятъра от северозапад ще нахлува студен въздух. Още през нощта в северозападните райони ще започнат валежи, а през деня и в останалата част от страната на много места ще превали. Температурите ще се понижат и максималните ще са между 9° и 14°. В неделя вятърът ще се ориентира от югозапад и ще бъде малко по-топло. Облачността ще се разкъса и временно ще намалее, но в следобедните часове отново ще се увеличи, а привечер и през нощта срещу понеделник на места от северозапад отново ще започнат валежи. В понеделник с умерен, временно силен северозападен вятър ще нахлува студен въздух, облачността ще е променлива, но само на отделни места ще превали слаб дъжд, над 500-600 м - сняг.", "date": "2017.10.26", "title": "НИМХ: Утре ще преобладава слънчево време, ще се затопли и максималните температури ще са между 16° и 21°"}
{"url": "http://www.focus-news.net/news/2017/10/26/2450928/voa-sasht-prehvarlyat-sredstvata-za-pomosht-na-presledvanite-maltsinstva-v-blizkiya-iztok-ot-oon-kam-usaid.html", "text": "Вицепрезидентът на САЩ Майк Пенс заяви, че Държавният департамент повече няма да финансира „неефективните“ усилия на ООН за подпомагане на преследваните религиозни малцинства в Близкия Изток и вместо това, ще ги финансира директно чрез Американската агенция за международно развитие (USAID), предава американското радио The Voice of America.\r\nПенс направи анонса в реч, произнесена по време на благотворителна вечеря за групата „За защита на християните“, която работи, за да информира обществото за тежката съдба на християните в Близкия Изток.\r\n„Няма повече да разчитаме само на ООН, за да оказваме помощ на християните и малцинствата, които са жертва на геноцид и злоупотреби от терористични групи“, заяви Пенс. „От този ден нататък, САЩ ще работят ръка-в-ръка с благотворителни организации, за да помогнат на тези, които са преследвани заради вярата си“.Агенция „Фокус“ припомня:\r\nСАЩ обявиха, че излизат от ЮНЕСКО и спират финансирането ѝ, във връзка с предубежденията на културната организация на ООН спрямо Израел и приемането в редиците на организацията на Палестина. Освен това, от Вашингтон смятат, че ООН се е превърнал в неефективна структура, нуждаеща се от структурни реформи.\r\nПревод и редакция:", "date": "2017.10.26", "title": "VOA: САЩ прехвърлят средствата за помощ на преследваните малцинства в Близкия Изток от ООН към USAID"}
{"url": "http://www.focus-news.net/news/2017/10/26/2450929/hamid-hamid-dps-vizhda-che-v-sluchaya-s-ktb-se-razgrabva-imushtestvo-a-ostanalite-politicheski-sili-ne-predpriemat-nishto.html", "text": "ДПС вижда, че се разграбва имущество, а останалите политически сили не предприемат нищо. Това коментира за Радио „Фокус“ Хамид Хамид, заместник-председател на парламентарната група на ДПС, по повод предприетите от партията законодателни инициативи за промени в Закона за банковата несъстоятелност, провокирани от случая с КТБ. По думите му действията на квесторите в КТБ е трябвало да бъдат под надзор, осъществен от контролния орган на Централната банка, какъвто е липсвало. „Предложенията на ДПС са продиктувани изцяло в защита на обществения интерес и средствата на държавата, които са разграбени от определени лица. Ние сме за това абсолютно цялата истина да бъде огласена, но не само огласена, а да бъдат предприети и ефективни действия за връщане на всяка стотинка, която е потънала от КТБ в нечии джобове. Голяма част от нашите аргументи са основани на доклада на „Аликс Партнърс“. От там виждаме по какъв механизъм и как са действали тези лица, също и как е подготвено самото разграбване. Голяма част от констатациите ни почиват на техни заключения, както и на постоянните доклади, които синдиците качват на сайта на КТБ, тоест ние боравим с тази информация, за да си правим съответните изводи“, коментира Хамид Хамид. Той  уточни, че от ДПС използват информацията, която е публична, уточнявайки, че е учудващо, че никой друг освен тях не проявява интерес.", "date": "2017.10.26", "title": "Хамид Хамид: ДПС вижда, че в случая с КТБ се разграбва имущество, а останалите политически сили не предприемат нищо"}
{"url": "http://www.focus-news.net/news/2017/10/26/2450930/reuters-sasht-nalozhiha-novi-sanktsii-sreshtu-severna-koreya.html", "text": "САЩ наложиха санкции срещу седем частни лица от Северна Корея и три организации, които, според Вашингтон, са замесени в случаи на сериозни нарушения на човешките права, предава Reuters.\r\n“Днешните санкции са срещу севернокорейски военни и правителствени служители, причастни към явни злоупотреби с човешките права“, заяви финансовият министър на САЩ Стивън Мнучин. „Освен това, те са насочени и срещу финансови институции, които се опитват да държат режима на повърхността, чрез валута, спечелена чрез използването на принудителен труд“.\r\nСред лицата, срещу които са наложени санкции, са директорът и заместник-директорът на Военното командване по сигурността, първият заместник-министър на Министерството на народната сигурност и министърът на труда на страната. САЩ са наложили санкции и срещу Генералния консул на Северна Корея за град Шънян, в Китай, и срещу дипломат от посолството на страната във Виетнам.\r\nПревод и редакция:", "date": "2017.10.26", "title": "Reuters: САЩ наложиха нови санкции срещу Северна Корея"}
{"url": "http://www.focus-news.net/news/2017/10/26/2450946/vidin-tarzhestvena-proverka-zarya-se-sastoya-po-sluchay-praznika-na-grada.html", "text": "Тържествена проверка-заря се състоя по случай празника на Видин, съобщиха от пресцентъра на Община Видин. Церемонията се проведе със съдействието на Военно формирование, град Враца и с участието на Патриотичен клуб „Бдинци“ към Национален съюз „Единение“. Тя се организира за първи път, в рамките на празничната програма на Община Видин за Димитровден. На събитието присъстваха кметът Огнян Ценков и ръководният екип на Общината, народният представител Владимир Тошев, Негово Високопреосвещенство митрополит Григорий, временно управляващ Видинска епархия, председателят на Общинския съвет Генади Велков, заместник областните управители Елка Георгиева и Анжело Методиев, представители на Видинска Света митрополия.\r\nСлово по случай Димитровден произнесе Огнян Ценков. В него той отбеляза, че Видин заема ключова роля в борбите за национално единение поради важното си историческо значение и стратегическо разположение. Кметът изтъкна героизма и жертвоготовността на всички от Видинския край, участвали в тези борби и на славния Трети пехотен Бдински полк. „Не случайно днес сме тук, на площада, който носи името „Бдинци“. Пред паметника, издигнат в чест на всички офицери, подофицери и войници, загинали за националното ни обединение. Пред него ние, признателните потомци, отдаваме почит и изразяваме своето преклонение към хората, дали живота си за осъществяване на българския национален идеал. Слава на героите!“ – завърши словото си Ценков. \r\nТържествената проверка премина под командването на капитан Петров. Командирите на трите роти и отряда, сформиран от членове на Патриотичен клуб „Бдинци“ рапортуваха, че вечерната проверка е проведена, с изключение на загиналите: опълченци от град Видин в Руско-турската освободителна война; от Трети пехотен Бдински полк по време на Сръбско-българската война и защитата на Видин, участници във войните през 1912-1945 г.; довроволци във войните за Освобождение и утвърждаване на българската държава. Рапортът бе приет от майор Стоянов.\r\nОфициалните лица положиха венци и цветя пред паметника на пл. „Бдинци“. Церемонията приключи с тържествена заря, която наблюдаваха десетки граждани и гости на Видин.", "date": "2017.10.26", "title": "Видин: Тържествена проверка-заря се състоя по случай празника на града"}
{"url": "http://www.focus-news.net/news/2017/10/26/2450947/the-jerusalem-post-irak-zapochna-nova-ofanziva-sreshtu-kyurdite.html", "text": "В четвъртък сутринта, иракски бронирани машини и артилерия, подкрепяни от пехота от шиитски милиции, са започнали настъпление срещу позиции на кюрдските въоръжени сили в Северен Ирак, близко до границите със Сирия и Турция, пише израелското издание The Jerusalem Post.\r\nСпоред изданието, настъплението има за цел да отнеме  стратегическия район от Кюрдското регионално правителство. В процеса на битката са получени съобщения за сблъсъци и бомбардировки над пътя между Ербил и Киркук. \r\nПревод и редакция:", "date": "2017.10.26", "title": "The Jerusalem Post: Ирак започна нова офанзива срещу кюрдите"}
{"url": "http://www.focus-news.net/news/2017/10/26/2450948/georgi-tronkov-kmet-na-obshtina-valchi-dol-proektite-koito-predstoi-da-realizirame-sa-na-stoynost-blizo-18-mln-leva.html", "text": "Проектите, които предстои да бъдат реализирани на територията на община Вълчи дол, са на стойност близо 18 млн. лева. Това каза в интервю за Радио „Фокус“ – Варна новоизбраният кмет на Община Вълчи дол Георги Тронков, който в средата на миналата седмица положи клетва и подписа клетвена декларация, с което встъпи официално в длъжност. Кметът отбеляза, че инвестиции от подобен мащаб досега не са правени във Вълчи дол. „Затова е важно да създадем необходимата организация на работа и да довършим започнатото. Подобрявайки средата на живот в общината, ще създадем условия да задържим младите хора. Знаете, че все повече млади хора преоткриват уюта и спокойствието на малките населени места. Младежите обаче искат добри комуникации, условия за отдих, спорт и развлечения. Затова ще работим за обновяване на образователната инфраструктура, за създаването на съоръжения за спорт, за привличането на инвестиции, чрез които да се осигурят повече работни места и по-високи доходи“, заяви кметът Георги Тронков. Той припомни, че Вълчи дол е една от малкото общини в страната, в които таксите за ясли и детски градини са отменени. Общинският съвет взе това решение, за да подкрепи младите семейства и да помогне децата да бъдат обхванати от образователната система още от най-ранна възраст. „При добро взаимодействие между местната и централната власт съм сигурен, че можем да направим още много в сферата на образованието“, отбеляза кметът Георги Тронков.\r\nМарияна ВАЛЕНТИНОВА", "date": "2017.10.26", "title": "Георги Тронков, кмет на Община Вълчи дол: Проектите, които предстои да реализираме, са на стойност близо 18 млн. лева"}
{"url": "http://www.focus-news.net/news/2017/10/26/2450949/ek-se-angazhira-da-podpomaga-darzhavite-ot-zapadnite-balkani-da-se-spravyat-s-fundamentalnite-si-problemi-v-oblastta-na-pravosadieto-obzor.html", "text": "ЕК се ангажира да подпомага държавите от Западните Балкани да се справят с фундаменталните си проблеми в областта на правосъдието. Това стана ясно след годишната министерска среща ЕС – Западни Балкани в областта на правосъдието и вътрешните работи под егидата на Естонското председателство на Съвета на ЕС. Основен акцент на срещата бе  отчетността на правосъдната система и различни въпроси за взаимодействието и правната помощ. Министърът на правосъдието  Цецка Цачева коментира, че срещата ЕС – Западни Балкани е естествено продължение на заявения ангажимент на България за по-тясно сътрудничество  и подкрепа на страните от регион. По думите ѝ акцент в дебатите е било реформирането на правосъдните системи на страните от Западните Балкани. Министър Цачева отбеляза също, че по време на Българското европредседателство върху страната ни ще падне тежестта за структурирането на службата на службата на европейски прокурор. Еврокомисарят Вера Йоурова посочи, че това са изключително важни моменти и че е необходима дългосрочна перспектива за адаптирането на всички стратегии, планове за действие, които ще обезпечат правилното прилагане на реформите в правосъдието. Според нея трябва да има човешки и финансови ресурси, които да се предоставят на база стриктни критерии и консенсус. Върховенството на закона изисква една стабилна правосъдна система, но трябват инструменти и индикатори, за да може да се проследи отчетността и за да може да има успех в борбата срещу корупцията в правосъдната система, отбеляза еврокомисарят. „Западните Балкани са тема, която ми е присърце, защото работейки в ЕК, прекарах немалко време в много от тези държави. Сега в позицията си на еврокомисар по правосъдие, мога да участвам дори по-задълбочено, когато давам своя принос в тези дискусии“, коментира още Вера Йоурова. Според министъра на правосъдието на  Естония Урмас Рейнсалу отчетността на съдебните системи и тяхната прозрачност е съществен инструмент за борба с корупцията. Той изрази радостта си,  че страните от  Западните Балкани са внедрили ключови стратегии за реформи на съдебните системи, което според него е голяма стъпка напред. По думите му държавите от Западните Балкани признават, че необходимостта от подобряване на съдебното сътрудничество в този регион и се ангажират с предприемането на необходимите мерки, особено по отношение на законодателството за защита на данните.\r\nЕврокомисарят Йоурова заяви, че докладът на ЕК за напредъка на България по механизма за сътрудничество и проверка, който ще излезе през ноември, ще бъде справедлив и обективен. Тя отбеляза, че това дали до края на мандата на тази ЕК механизмът ще отпадне за страната ни зависи от резултатите. \r\nДеница КИТАНОВА", "date": "2017.10.26", "title": "ЕК се ангажира да подпомага държавите от Западните Балкани да се справят с фундаменталните си  проблеми в областта на правосъдието (ОБЗОР)"}
{"url": "http://www.focus-news.net/news/2017/10/26/2450950/afp-trima-mirotvortsi-na-oon-sa-zaginali-a-oshte-dvama-sa-raneni-sled-vzriv-na-mina-v-mali.html", "text": "Трима миротворци  на ООН загинаха в северната част на Мали в четвъртък, а още двама са ранени, след като МПС-то им попадна на „мина или друго самоделно устройство“, предава AFP, като се позовава на информация от Мисията на ООН в Мали.\r\nИнцидентът се случи в около 17,30 българско време, когато МПС-то е ескортирало „логистичен конвой“ в северната част на Мали, заявиха от мисията, като добавят, че броят на жертвите все още не е окончателен.\r\nПревод и редакция:", "date": "2017.10.26", "title": "AFP: Трима миротворци на ООН са загинали, а още двама са ранени, след взрив на мина в Мали"}
{"url": "http://www.focus-news.net/news/2017/10/26/2450951/plovdiv-balabanovata-kashta-v-stariya-grad-veche-e-iztsyalo-dostapna-za-hora-sas-spetsialni-dvigatelni-potrebnosti.html", "text": "Балабановата къща в Стария град в Пловдив вече е изцяло достъпна за хора със специални двигателни потребности. Това съобщиха за Радио „Фокус“ – Пловдив от дирекция „Култура и културно наследство“ към Община Пловдив. В петък екипът на Общински институт „Старинен Пловдив“ ще посрещне представители на Агенцията за хора с увреждания, които ще извършат окончателния мониторинг по проекта с наименование „Приспособяване на вътрешната среда на Балабанова къща чрез адаптиране на санитарен възел за нуждите на хора с опорно-двигателни увреждания“.\r\n„На практика с приключването на този етап, ОИ „Старинен Пловдив“ осъществи надграждане на резултатите, постигнати с реализацията на предишния проект от 2016 година – „Изграждане на достъпна среда за хора с опорно – двигателни увреждания в Балабановата къща“ и създаде устойчивост и ефективна синергия между двата проекта“, добавиха от дирекция „Култура и културно наследство“ към Общината.\r\nПрез 2016 година Агенцията за хора с увреждания (АХУ) обяви конкурс за финансиране на проекти на тема „Осигуряване на достъпна архитектурна среда на културни, исторически и спортни обекти за хора с увреждания“. Финансирането бе насочено към създаване на достъп до обекти с международно, национално и областно значение за лица с увреждания. През юни 2016 година беше сключен договор между АХУ и ОИ „Старинен Пловдив“ за срок от 12 месеца, по силата на който на Общинския институт бе предоставена финансова подкрепа в размер на 13 700 лв. без ДДС за изпълнение на проекта. В резултат на това бяха закупени две мобилни рампи и стълбищен робот с товароподемост 160 килограма.\r\nПроектът от 2016 година приключи успешно със заключителен констативен протокол от извършена проверка от страна на Агенцията. През месец май тази година АХУ предостави на ОИ „Старинен Пловдив“, като бенефициент по договор, финансова субсидия в размер на 4455лв. без ДДС за изпълнение на проекта за приспособяване на вътрешната среда на Балабанова къща. Договорът е със срок на действие 36 месеца, като срокът за извършване на строително-монтажни работи беше 3 месеца. Проектът вече е изпълнен в инвестиционната си част. С извършеното преустройството и адаптиране на санитарното помещение, намиращо се на приземия етаж на обекта е постигнато изграждане на цялостно достъпна архитектурна среда за целевата група – хората с опорно-двигателни увреждания.\r\nТони МИХАЙЛОВ", "date": "2017.10.26", "title": "Пловдив: Балабановата къща в Стария град вече е изцяло достъпна за хора със специални двигателни потребности"}
{"url": "http://www.focus-news.net/news/2017/10/26/2450952/premierat-na-sarbiya-dostavkata-na-mig-29-ot-rusiya-e-nay-golemiyat-uspeh-na-stranata-v-sferata-na-sigurnostta.html", "text": "Получените от Русия шест изтребителя МиГ-29 са най-големият успех на Сърбия в сферата на сигурността за последните 30 години. Това заяви министър-председателят на Сърбия Ана Бърнабич, отговаряйки на въпрос на депутати в парламента на страната, предава ТАСС.\r\n„Най-големият успех в сферата на сигурността е това, че за първи път в последните 30 години получихме толкова много самолети за Военновъздушните сили. В Сърбия бяха доставени шест МиГ-29, а освен това, свършихме много за сръбската армия, като цяло“, заяви премиерът.Агенция „Фокус“ припомня:\r\nШест изтребителя МиГ-29 пристигнаха в Сърбия на партии по два самолета, в периода между 2 и 4 октомври. В момента предстои модернизация на самолетите, която ще бъде осъществена на три етапа и ще струва на балканската страна от 180 до 230 милиона евро.\r\nОсвен самолетите МиГ-29, Русия ще предостави на Сърбия безплатно и 30 танка Т-72, както и разузнавателна военна техника.\r\nПревод и редакция:", "date": "2017.10.26", "title": "Премиерът на Сърбия: Доставката на МиГ-29 от Русия е най-големият успех на страната в сферата на сигурността"}
{"url": "http://www.focus-news.net/news/2017/10/26/2450953/sliven-sedyanka-maystorilnitsa-nay-srachnite-ratse-se-sastoya-v-grada-za-dimitrovden.html", "text": "Старовремска седянка-майсторилница, наречена „Най-сръчните ръце” се състоя в етнографски комплекс „Хаджиданчови къщи” в Сливен. Този своеобразен празник за Димитровден се проведе по идея на Дора Куршумова, председател на фондация „Обществен дарителски фонд-Сливен”, и Иванка Калайджиева, председател на Клуба на учителите-пенсионери „Будители”. Това съобщиха от Обществен Дарителски фонд.\r\nНа седянката жени и мъже, облечени в народни носии, представиха стария сливенски бит. Домакинята припомни на публиката как е изглеждала едновремешната седянка с моми и ергени. Бяха припомнени и правилата на предачките: че във вторник вълна не се пипа; че обредните хлябове се шарят с вретено; че не се преде в петък и др. Състоя се и състезание за най-сръчни ръце в три категории: предене, плетене и навиване на прежда. За най-сръчна плетачка бе обявена Зафирка Тончева. Тя разказа, че е научила много за плетенето от майка си и баба си, а всичко е започнало по време на студентските й години, когато случайно видяла една красива покривка и решила да я изплете по същия начин. Освен изложба с плетени творби на Зафирка Тончева, бе подредена и кулинарна изложба, която включваше някои от най-известните сливенски рецепти като сливенски домашни милинки, козунак, тиквеник, сладка баница, баница със сирене, сладкиши и др.В края на седянката-майсторилница момите и ергените с най-сръчни ръце получиха награди и грамоти. Сред официалните гости бяха заместник-областният управител Димитринка Петкова и Пенка Симеонова, председател на общинската и областната организации на Съюза на пенсионерите в Сливен. Събитието бе част от основната програма за месеца на фондация „Обществен дарителски фонд-Сливен”. Фондът осъществява дейността си с подкрепата на фондация „Работилница за граждански инициативи” и фондация „Чарлз Стюарт Мот”.", "date": "2017.10.26", "title": "Сливен: Седянка-майсторилница „Най-сръчните ръце” се състоя в града за Димитровден"}
{"url": "http://www.focus-news.net/news/2017/10/26/2450954/afp-oon-prizova-irak-i-irakski-kyurdistan-da-zapochnat-pregovori.html", "text": "Съветът за сигурност на ООН призова иракското правителство и лидерите на кюрдския автономен регион да определят график за разговори, чрез които да бъде сложен край на кризата, предизвикана от кюрдския референдум за независимост от миналия месец, предава AFP.\r\nПризивът от висшия орган на ООН дойде, след като Багдад отхвърли предложение за започване на преговори от Ербил, предложил да замрази резултатите от референдума, за да започнат разговори за излизане от кризата.\r\n„Членовете на Съвета отбелязаха, че федералното и регионалното правителства вече са изявили желание за провеждане на дискусии“, заяви посланикът на Франция Франсоа Делатре, който председателства заседанията през този месец.\r\n„Ние ги насърчаваме бързо да определят график за провеждането на тези разговори“, добави той, говорейки пред репортери след заседанието.\r\nПревод и редакция:", "date": "2017.10.26", "title": "AFP: ООН призова Ирак и Иракски Кюрдистан да започнат преговори"}
{"url": "http://www.focus-news.net/news/2017/10/26/2450955/varna-v-muzeya-na-mozaykite-v-devnya-se-provede-porednoto-publichno-sabitie-svarzano-s-komunikatsionnata-strategiya-na-balgariya-za-es.html", "text": "В Музея на мозайките в Девня се проведе поредното публично събитие, свързано с Комуникационната стратегия на Република България за Европейския съюз за 2017 година, което бе под надслов „Ние, като граждани на Европа“. Това съобщиха от Областна администрация – Варна. В инициативата участваха представители на местната власт и областна администрация, представители на промишлените предприятия в града, граждани, ученици, читалищни дейци и др. Срещата бе открита от областния управител Стоян Пасев с презентация за домакинството на България през 2018 година на Съвета на ЕС, лекция за приоритетите и възможностите ни по време на това домакинство, за икономическите и социални ефекти на страната ни по време на 10-годишното ни членство в ЕС, за институциите в ЕС и техните функции и отговорности. Кметът на Община Девня Свилен Шитов представи постигнатото и бъдещите планове на общината. Беше предоставена възможност за въпроси от страна на присъстващите, награди получиха малките участници в изложбата на тема „България в ЕС“.", "date": "2017.10.26", "title": "Варна: В Музея на мозайките в Девня се проведе поредното публично събитие, свързано с Комуникационната стратегия на България за ЕС"}
{"url": "http://www.focus-news.net/news/2017/10/26/2450956/montana-izlozhba-medalna-skulptura-plaketi-ordeni-medali-i-znachki-predstavya-istoricheskiyat-muzey-v-lom.html", "text": "Изложба „Медална скулптура – плакети, ордени, медали и значки“ от колекцията на общественика и журналиста Георги Петров представя Историческият музей в Лом, съобщиха за Радио „Фокус“ организаторите. Експозицията е посветена на 75-годишния юбилей на Петров и 55 години журналистическа дейност. Изложбата показва над 1000 експоната – плакети, ордени, медали, значки, купи, подредени тематично – знаци на градове, като значително място е отделено на Лом, исторически личности, култура, спорт и промишленост. \r\nПри откриването на изложбата в Историческия музей Георги Петров е отбелязал, че такива изложби в днешно време са изключителна рядкост. Той е обяснил, че показваните експонатите е събирал 50 години. Юбилярът е обогатил своята внушителна колекция с първия златен медал за България и други отличия, които му връчила примата на българската художествена гимнастика Мария Гигова. Георги Петров е удостоен и с плакет „За хората с добри сърца“ на фондация „Помогни на нуждаещите се“ и награда на Международната академия по журналистика ЕВРОПРЕС, които са му били връчени от директора на двете институции Георги Найденов. Петров е получил и наградата „Златното перо“ на Съюза на българските журналисти, поздравления от заместник-областния управител на Монтана Цветко Цветков, кмета на Община Лом Пенка Пенкова, от представители на Комитета на използването на атомната енергия за мирни цели и още гости на изложбата.", "date": "2017.10.26", "title": "Монтана: Изложба „Медална скулптура – плакети, ордени, медали и значки“ представя Историческият музей в Лом"}
{"url": "http://www.focus-news.net/news/2017/10/26/2450957/sport-ludogorets-otstrani-beroe-ot-turnira-za-kupata-na-balgariya-sled-11-v-redovnoto-vreme-i-43-pri-izpalnenieto-na-duzpi.html", "text": "\"Лудогорец\" се класира за четвъртфиналите на турнира за Купата на България, след като отстрани \"Берое\" след изпълнението на дузпи. Редовното време и продълженията на градския стадион в Разград завършиха наравно 1:1, а при дузпите резултатът беше 4:3. По-рано днес, в мач от същия турнир, \"Етър\" (Велико Търново) победи \"Септември\" (София) с 2:1", "date": "2017.10.26", "title": "Спорт: \"Лудогорец\" отстрани \"Берое\" от турнира за Купата на България след 1:1 в редовното време и 4:3 при изпълнението на дузпи"}
{"url": "http://www.focus-news.net/news/2017/10/26/2450958/inzh-deyan-ivanov-kmet-na-beloslav-uchilishtata-i-detskite-gradini-v-obshtinata-sa-v-gotovnost-za-predstoyashtiya-zimen-sezon.html", "text": "Училищата и детските градини на територията на община Белослав са в готовност за предстоящия зимен сезон. Това каза в интервю за Радио „Фокус“ – Варна кметът на Община Белослав инж. Деян Иванов. „Учебните заведения и детските градини са газифицирани и нямаме ангажимент по осигуряване на дърва и въглища, както беше навремето. Котлите са ревизирани и готови за сезона. Част от учебните заведения не са енергийно ефективни, но се работи това да стане в обозримо бъдеще“, допълни кметът. Чрез проект по Програмата за развитие на селските райони администрацията е кандидатствала за саниране на най-голямото училище в общината – Средно училище „Св.св. Кирил и Методий“ в Белослав. Не е санирана и детската градина в село Езерово. „Навремето тя е била вързана към парното на ТЕЦ-а, но сега е крайно належащо да бъде санирана. Училището и детската градина в село Езерово са на един общ котел и когато се предава топлината от едното заведение до другото, се губи много енергия, тъй като разстоянието е голямо“, заяви кметът инж. Деян Иванов.\r\nМарияна ВАЛЕНТИНОВА", "date": "2017.10.26", "title": "Инж. Деян Иванов, кмет на Белослав: Училищата и детските градини в общината са в готовност за предстоящия зимен сезон"}
{"url": "http://www.focus-news.net/news/2017/10/26/2450959/voa-irakskata-armiya-e-zapochnala-ofanziva-sreshtu-poslednite-teritorii-na-islyamska-darzhava-v-stranata.html", "text": "Иракските военни са започнали офанзива срещу последните територии, които „Ислямска държава“ контролира в страната, предава Voice of America. Според източници на правителството, това са няколко села и малки градове в близост до границата със Сирия. Премиерът Хайдар ал Абади обяви в четвъртък, малко след началото на операцията, че ислямистите имат само два избори – „да сме предадат или да умрат“. По данни на американската армия, общият брой на екстремистите в района е около 1,500 души, като срещу техните позиции до момента са извършени 15 въздушни удара.  Цанко Цолов", "date": "2017.10.26", "title": "VOA: Иракската армия е започнала офанзива срещу последните територии на „Ислямска държава“ в страната"}
{"url": "http://www.focus-news.net/news/2017/10/26/2450960/anadolu-agency-turtsiya-zhelae-zazdravyane-na-targovski-vrazki-s-bosna-i-hertsegovina.html", "text": "Турция желае заздравяване на търговски връзки с Босна и Херцеговина, заявиха от Анкара в четвъртък, предава Anadolu Agency. Според министъра на храните и земеделието, това е една от важните задачи, стоящи пред правителството. По време на икономически форум в четвъртък, министърът заяви, че „увеличаването на търговските връзки между двете страни и една от нашите най-важни цели, като аз съм убеден, че те ще достигнат обща стойност от един млрд. долара в най-скоро време“. Според министъра на външната търговия на Босна и Херцеговина, икономическите връзки между двете държави стават все по-силни всяка година, като миналата година Турция е страната, внесла най-голямо количество земеделски продукти от Босна и Херцеговина.  Цанко Цолов", "date": "2017.10.26", "title": "Anadolu Agency: Турция желае заздравяне на търговски връзки с Босна и Херцеговина"}
{"url": "http://www.focus-news.net/news/2017/10/26/2450961/sport-rodzhar-federer-pobedi-benoa-per-s-20-seta-v-mach-ot-turnira-v-bazel.html", "text": "Роджър Федерер победи Беноа Пер с 6:1, 6:3, в мач от осминафиналите на турнира в Базел. Поставеният под номер две в световната ранглиста швейцарец се класира за следващата фаза на турнира, като неговият опонент ще бъде определен от срещата между Денис Шаповалов и Адриан Манарино, която започна в 21:55 българско време.", "date": "2017.10.26", "title": "Спорт: Роджър Федерер победи Беноа Пер с 2:0 сета в мач от турнира в Базел"}
{"url": "http://www.focus-news.net/news/2017/10/26/2450962/anadolu-agency-haydar-al-abadi-zayavi-che-rezultatite-ot-kyurdskiya-referendum-tryabva-da-badat-anulirani-a-ne-vremenno-suspendirani.html", "text": "Иракският премиер Хайдар ал Абади заяви, че кюрдите трябва да се откажат напълно от резултатите от проведения в края на септември вот за независимост, а не просто да ги суспендират временно, ако искат да започнат преговори с Багдад. Това съобщава Anadolu Agency, като припомня, че в сряда от регионалното правителство на иракските кюрди предложиха да пренебрегнат временно резултатите от референдума, като в замяна централното правителство се съгласи да започне преговори относно решаването на кризата в района. \r\nСпоред думите на държавния глава, „единственото приемливо решение е резултатите от референдума да се анулират напълно, тъй като те влизат с противоречие с иракската Конституция“. Абади припомни, че властите са предупредили кюрдите да не организират вота, но регионалното правителство е отказало да се вслуша в призива. Цанко Цолов", "date": "2017.10.26", "title": "Anadolu Agency: Хайдар ал Абади заяви, че резултатите от кюрдския референдум трябва да бъдат анулирани, а не временно суспендирани"}
{"url": "http://www.focus-news.net/news/2017/10/26/2450963/skynews-naselenieto-na-velikobritaniya-shte-nadmine-70-miliona-dushi-do-kraya-2029-g.html", "text": "Населението на Великобритания ще надмине 70 милиона души до края 2029 г., според проучване направено от правителството, съобщава Skynews. Това означава растеж от 4.4 млн. души в следващите 12 години, като от медията поясняват, че в бройката влизат не само родените на острова, но и имигрантите, които ще пристигнат в страната в следващото десетилетие. Според Националния статистически център, мигрантите ще съставляват 77% от новите гражданите на Великобритания. В периода 1991 – 2016 г., е отчетен ръст на населението с 8.2 млн. души, предава още медията.  Цанко Цолов", "date": "2017.10.26", "title": "Skynews: Населението на Великобритания ще надмине 70 милиона души до края 2029 г."}
