{"url": "http://www.focus-news.net/news/2019/05/11/2656773/evropeyski-izbori-2019-sergey-stanishev-vav-varna-glavniyat-vapros-na-koyto-vsichki-hora-tryabva-da-si-otgovoryat-na-26-may-e-dali-im-haresva-statukvoto-ili-iskat-promyana.html", "text": "Главният въпрос, на който всички хора трябва да си отговорят на 26 май, е дали им харесва статуквото, или искат промяна. Това каза по време на пресконференция в централата на БСП във Варна президентът на Партията на европейските социалисти и кандидат за евродепутат от „БСП за България“ Сергей Станишев, предаде репортер на  Радио „Фокус“ – Варна . Според Станишев в момента както България, така и Европейският съюз са управлявани от силите на статуквото в лицето на управляващите партии. „Силата, която иска да промени нещата, е „БСП за България“ и европейските социалисти в рамките на Европейския съюз. Не случайно общият ни манифест си прилича – „Нов социален договор за България“. Това е същността на промяна, към която се стремим. Само социална промяна, в която всеки човек ще се почувства незабравен. Може да върне еврооптимизма и доверието в Европейския съюз“, заяви Сергей Станишев. Според него не малко е постигнато в тази посока в рамките на Европейския парламент, но това не е достатъчно. \r\nСергей Станишев каза още, че ако БСП получи шанс да управлява България при евентуално сваляне на правителството или спечелване на властта, те ще имат нужда от партньори в Европейския съюз. „Нашата амбиция сега е да спечелим европейските избори, за да имаме силата да поемем ръководството на Европейската комисия като политическо семейство“, каза още Сергей Станишев. По думите му Европейските избори са далече от хората, но все повече от тях осъзнават, че решенията взимани на европейско ниво променят ежедневието им. Той даде пример с приемането на пакета „Мобилност 2″, който, по думите му, е бил силово наложен от определени държави. Станишев добави, че евродепутатите ще работят за Европа на солидарността, която няма да допуска подобни решения. Като основна точка, по която те ще работят Сергей Станишев посочи повишаването на доходите в България. \r\nПо думите му всички хвалби с магистрали и нови булеварди в България не могат да решат проблемите на хората. Той допълни, че основен приоритет ще бъдат доходите и битката с неравенството, за да се върне оптимизмът и вярата на хората. Сергей Станишев каза още, че е притеснен от тенденциите във Варна, която губи икономическа сила. „Това трябва да се промени с целенасочена политика на местно и национално ниво“, посочи Станишев. \r\nБояна АТАНАСОВА", "date": "2019.05.11", "title": "Европейски избори 2019: Сергей Станишев във Варна: Главният въпрос, на който всички хора трябва да си отговорят на 26 май, е дали им харесва статуквото, или искат промяна"}
{"url": "http://www.focus-news.net/news/2019/05/11/2656771/sport-beroe-pobedi-botev-plovdiv-kato-gost-s-10.html", "text": "Футбол: Тимът на Берое победи Ботев Пловдив като гост с 1:0 с гол на Бригидо в добавеното време на първото полувреме в мач от 33-ия кръг на Шампионската група на Първа лига. Берое заема четвъртото място с 54 точки, а Ботев е пети с 50 точки. Тази вечер в 20:15 часа започва дербито ЦСКА – Лудогорец, което може да реши изхода от българския шампионат.", "date": "2019.05.11", "title": "Спорт: Берое победи Ботев Пловдив като гост с 1:0"}
{"url": "http://www.focus-news.net/news/2019/05/11/2656770/evropeyski-izbori-2019-bsp-za-balgariya-predstavi-kandidatite-si-za-evrovota-vav-varna.html", "text": "„БСП за България“ представи кандидатите си за евровота във Варна, предаде репортер на  Радио „Фокус“ – Варна . Водачът на листата за вота на 26 май Елена Йончева лично представи колегите си за предстоящите избори във Фестивалния и конгресен център в града. \"Ние ще победим на тези избори. И не просто левицата ще победи - България ще победи, защото 26 май ще сложим начало на разпадането на ГЕРБ. Бандата на Борисов се разпада. Разпада се, защото всички виждат, че ни управлява една огромна машина за измама, една огромна машина за грабеж\", заяви Елена Йончева. Част от приоритетите на евродепутатите от \"БСП за България\", които представи тя са: достойни заплати, пенсии, общ стандарт за минималната работна заплата в България, добре платен нощен труд, помощи за семейства с деца, безплатни детски градини и др. Елена Йончева отбеляза, че според учени България е в демографска криза и след 10 години ще се превърне в демографска пустиня. \"България се намира в криминално робство и такова робство се бори не са с павета и сопи в ръка на площадите. Такова робство се гони с бюлетини, с избори. Това все още можем да го направим, защото България е авторитарна държава. С всички признаци на авторитарно управление сме днес, но все още сме демокрация. Все още има демократични институции и това се случва, защото го има Европейския съюз\", каза още Елена Йончева. Друга тема, която беше засегната по време на събитието е здравеопазването. Елена Йончева заяви, че в България населението плаща най-голям процент здравни осигуровки, а България е изпаднала по всички европейски стандарти в това отношение. По думите й, решение на този проблем ще се постигне, когато болниците спрат да бъдат търговски дружества. Тя засегна и темата за концесията на Летище София, която според нея е ненужна, тъй като летището е печелившо, а най-вероятно концесията ще бъде спечелена от турска фирма. \"Борисов ни превръща в турска провинция\", заяви лидерът на листата по време на събитието. Вторият в листата на партията, 37-годишният Петър Витанов обяви, че кандидатите за евродепутати ще се борят за един по социален Европейски съюз, в който има добри доходи, образование и осигурени старини за всички. \"Европа трябва да бъде различна, но това не е битка само за Европа, а е битка и за България, защото в момента имаме едно българско управление, което разглежда Европейския съюз като една касичка, като едни средства\", заяви още той. По думите му, няма значение кой ще влезе в Европейския също, защото битката е за България и след евровота на 26 май, те ще имат легитимното право да поискат промяна в управлението на страната. Поздрав към присъстващите отправиха кандидатите за евродепутати Сергей Станишев, Валери Жаблянов, Крум Дончев и д-р Десислав Тасков.  \r\nБояна АТАНАСОВА", "date": "2019.05.11", "title": "Европейски избори 2019: „БСП за България“ представи кандидатите си за евровота във Варна"}
{"url": "http://www.focus-news.net/news/2019/05/11/2656777/varna-nad-3800-predpisaniya-kam-rabotodateli-sa-izdali-ot-inspektsiyata-po-truda-ot-nachaloto-na-godinata.html", "text": "Над 3800 предписания към работодатели са издали от Инспекцията по труда във Варна от началото на годината. Това каза в интервю за  Радио „Фокус“ – Варна  инж. Иван Иванов, директор на Дирекция „Инспекция по труда“ – Варна. Той съобщи, че през първите 4 месеца на 2019 г. са извършени 808 проверки във Варна. Само за месец март инспектори на звеното са извършили 172 проверки, включени в годишния план на инспекцията, като допълнително са извършени близо още 40 такива. Инж. Иванов обобщи, че за третия месец от началото на годината са направени общо 219 проверки, които основно са по постъпили сигнали от граждани. „Съществото на проверките беше насочено към предприятия от строителния бранш. Знаем, че през този месец във Варна се пусна в експлоатация един голям мол и работеха десетки строителни предприятия за неговото довършване. Също така града е доста буйно развито строителството – жилищното, промишленото и нашите колеги осъществиха инспекционна дейност на всеки започващ строителен обект през месец март съгласно нашите изисквания“, заяви директорът на звеното. Инж. Иванов допълни, че на второ място проверките са били съсредоточени върху предприятия от обслужващата сфера – хотели, ресторанти, търговски обекти и др. „Също и в земеделието, макар че месец март не предразполагаше за активна земеделска дейност на полето. Бяха извършени редица проверки на частни земеделски производители, които вече започнаха своята дейност. Най-вече в лозарството“, посочи инж. Иванов. \r\nБояна АТАНАСОВА", "date": "2019.05.11", "title": "Варна: Над 3800 предписания към работодатели са издали от Инспекцията по труда от началото на годината"}
{"url": "http://www.focus-news.net/news/2019/05/11/2656774/evropeyski-izbori-2019-mariya-gabriel-gerb-rekordniyat-evropeyski-byudzhet-za-balgariya-e-izraz-na-doverieto-koeto-premierat-borisov-i-stranata-ni-imat-v-evropa.html", "text": "Защитихме рекорден европейски бюджет за България в размер на 18 млрд. лв. В него влиза финансиране за традиционни за страната ни политики – регионална, земеделска. Този бюджет е израз на доверието, което България и премиерът Борисов имат в Европа. Това каза водачът на листата на ГЕРБ и СДС за европейските избори Мария Габриел по време на основното предизборно събитие на ГЕРБ в Кюстендил, съобщиха от пресцентъра на  ГЕРБ . На него присъстваха още областният координатор на ГЕРБ – Кюстендил Виктор Янев, народните представители Кирил Калфин и Радослава Чеканска, председателят на СДС Румен Христов, кметове на общини, кметства, съветници, председатели и членове на общински ръководства на ГЕРБ от Кюстендилска област. \r\n„За нас България е кауза и за да пребъде тя е важно образованието на младите хора. Благодарение на България образованието ще стои високо в дневния ред на ЕС, това е инвестиция в бъдещето“, уточни водачът на листата. Според нея каузата за България е и грижа за всяко населено място. „Европейските политики трябва да са адаптирани към реалностите в България. Сега някои общини са изключени от Програмата за развитие на селските райони и това трябва да се промени. Искаме в селата ни да има повече живот“, каза Мария Габриел. Тя бе категорична, че национален интерес се защитава с дипломация и авторитет. „Ние ги имаме, нашата листа е най-добрата. Нека всички на 26 май изпратим силно послание към ЕС. Послание за активна България, която въпреки че в края на миналия век започна от нулата – сега е много развита“, призова Габриел. \r\n„Нека на 26 май да предотвратим нашето отечество да попадне в ръцете на бившите комунисти и на жената с болни амбиции за власт и премиерски пост. Тя е впрегнала всичко най-ужасно и вече отвращава всички ни. Нинова няма как да спечели нови избиратели, затова иска да отблъсне нашите“, отчете на свой ред Андрей Ковачев. Той бе категоричен, че където има комунизъм – няма европейски доходи. „Тези хора доведоха страната дотам, че 1 долар струваше 3000 лв., а сега искат европейски доходи. Няма как, ние започнахме от дъното“, отбеляза кандидатът за член на ЕП. Ковачев отново напомни, че единственият цивилизован начин за интеграция на страните от Западните Балкани е европейска перспектива. „Ще работя да спрем завинаги пропагандата и омразата между сънародници в различни точки на Балканите, искам границите да са символични“, сподели той. \r\n„Познавам българските региони и населени места, знам какво постигнахме заедно, а то е много. С европейското финансиране ремонтирахме сгради, улици, санирахме блокове. Ние в ЕП ще имаме важна задача – за следващия програмен период да работим фондовете за България не само да бъдат повече, но и да достигнат до малките общини и всеки гражданин да се почувства достоен европеец, защото той е именно такъв. Да направим така, че да има високи доходи и перспектива за младите хора. Ние знаем как и не е нужно да даваме голи обещания, защото рецептата ни е известна – работа, работа и работа“, заяви кандидатът за евродепутат Лиляна Павлова. \r\n„Не бива да подценяваме изборите, защото БСП чрез тях ще опитат да свалят от власт правителството и да разкарат демократите от политическия живот. Има само една политическа сила, която може да развали сценария им и това е ГЕРБ“, обясни Александър Йорданов от СДС. По думите му всички останали участници на изборите имат други цели, но не и да спрат Нинова и „офшорничката“ Йончева. „Западните хора създадоха ЕС, те живеят по-добре от нас, имат по-високи доходи и причината е една – комунисти не са ги управлявали. БСП ни доведоха до финансова и икономическа пропаст. Възрастните се питат „защо са ни такива пенсиите“ – ами няма как от 10 лв. изведнъж да станат 2000 евро“, посочи кандидатът за евродепутат. „Казвам на младите, които не са живели във времената на БСП на власт – тежко ни на всички, ако допуснем да ни победят. Ние имаме отбор от доказани имена в Европа. Нека изпратим тях в ЕП, а не случайни лица, тръгнали за първи път на избори“, завърши Йорданов. „БСП поискаха битка за тези избори и ще я получат. Ние, от СДС, сме изключително мобилизирани. Имаме качествена листа, аз вярвам на хората в нея. Сигурен съм, че ще победим“, каза председателят на СДС Румен Христов.", "date": "2019.05.11", "title": "Европейски избори 2019: Мария Габриел, ГЕРБ: Рекордният европейски бюджет за България е израз на доверието, което премиерът Борисов и страната ни имат в Европа"}
{"url": "http://www.focus-news.net/news/2019/05/11/2656646/premierat-boyko-borisov-ikonomicheskata-i-finansovata-stabilnost-dava-rezultati-investitsionniyat-interes-kam-balgariya-e-golyam.html", "text": "Икономическата и финансовата стабилност дава резултати, инвестиционният интерес към България е голям. Това заяви министър-председателят Бойко Борисов в Кърджали, съобщиха от  правителствената информационна служба . Премиерът присъства на откриването на четвърти завод на компания, произвеждаща изделия за автомобилocтроенeто. Премиерът изтъкна, че за разлика от преди 15 - 20 години, сега се инвестира в реалната икономика и се създават висококачествени продукти в България, което се отразява позитивно и на БВП на страната.  \r\n„Инвеститорите благодариха на премиера Борисов и на цялото правителство за подкрепата. Благодарности не са нужни, това ни е работата, добре сме я свършили\", заяви премиерът Борисов. Той добави, че във Враца се прави още един завод с 1000 работни места. Новата инвестиция в Кърджали включва завод с разгъната застроена площ от 20 000 кв. м, научно-изследователски център, както и зона за отдих. Компанията им е открила общо 2500 работни места в България. \r\nПомолен от медиите да коментира думите на турския посланик у нас Хасан Улусой за изучавано на турски език, премиерът Борисов заяви, че ще поиска още сега посланикът да изясни думите си, за да не стават спекулации и добави, че не му е работа да дава съвети. „Да кажеш на една държава задължително да изучава език, при положение, че ние сме се произнесли в парламента ясно и точно“, подчерта премиерът Борисов. Той обърна внимание, че в образованието има много ясни програми. „Който желае може да учи турски по всякакъв начин“, отбеляза премиерът и добави, че у нас младите хора учат много езици. „Колкото повече, толкова по-добре“, подчерта той. „Работа има колкото искате, но трябва квалификация. Затова въведохме и дуалното обучение, и курсове за преподготовка“, каза още министър-председателят.", "date": "2019.05.11", "title": "Премиерът Бойко Борисов: Икономическата и финансовата стабилност дава резултати, инвестиционният интерес към България е голям"}
{"url": "http://www.focus-news.net/news/2019/05/11/2656782/niki-fandakov-konsultant-po-zdravoslovno-hranene-8-chasa-san-sa-neobhodimi-za-da-se-chuvstvame-fokusirani-i-svezhi-prez-tseliya-den.html", "text": "8 часа сън са необходими, за да се чувстваме фокусирани и свежи през целия ден. Това каза за  радио „Фокус“ – Пирин  Ники Фандъков, сертифициран консултант по здравословно хранене. По думите му сънят влияе пряко за получаването на добри резултати от един хранителен режим.  „Заедно със спорта и храненето, е много важен и добрият сън. За да се възстановявате добре, трябва да направим съня наш приоритет. Сънят подобрява паметта ни, защитава имунната ни система, намалява стреса и пълноценно възстановява организмът ни“, каза още Ники Фандъков. Той посочи, че е важно преди сън да се избягва употребата на алкохол, тежки храни и кофеин. „При липса на достатъчно сън се изпитват различни неприятни симптоми като главоболие, ленивост, мускули болки, което след време може да доведе до повишен риск от сърдечно-съдови заболявания, диабет тип II, депресии и психологични заболявания, забавен метаболизъм, възпаления, както и затлъстяване“, добави Фандъков. Той допълни, че друг важен фактор е медитацията. „Медитацията има много ползи за здравето, като основната и роля е да намали и премахне натрупалият се стрес в организма ни. Медитацията изпълва човек с радост, мир и душевна хармония. С редовната практика на медитация се намалява тревожността и се подобрява емоционалната стабилност. Също така се увеличава креативността и се чувстваме по-щастливи и по-спокойни“, заяви Ники Фандъков. \r\nДенис НИКИФОРОВ", "date": "2019.05.11", "title": "Ники Фандъков, консултант по здравословно хранене: 8 часа сън са необходими, за да се чувстваме фокусирани и свежи през целия ден"}
{"url": "http://www.focus-news.net/news/2019/05/11/2656564/sport-monpelie-pobedi-sent-etien-kato-gost-s-10-v-mach-ot-frenskata-liga-1.html", "text": "Отборът на Монпелие победи прекия си конкурент за участие в Лига Европа Сент Етиен като гост в мач от 36-ия кръг на френската Лига 1 и запазва теоретични шансове за четвъртото място, което дава право на участие в груповата фаза на Лига Европа. Голът отбеляза Лаборде в 64-ата минута а и двата тима завършиха мача с по 10 души, след като Конгре от тима на гостите и Кабела от домакините бяха изгонени в средата на второто полувреме. Сент Етиен е четвърти с 62 точки, а Монпелие е пети с 58 точки. До края на френското първенство остават още два кръга.", "date": "2019.05.11", "title": "Спорт: Монпелие победи Сент Етиен като гост с 1:0 в мач от френската Лига 1"}
{"url": "http://www.focus-news.net/news/2019/05/11/2656778/posolstvo-na-turtsiya-v-sofiya-izopachavaneto-na-chastta-ot-izkazvaneto-na-poslanik-hasan-ulusoy-za-vladeeneto-na-turski-ezik-i-posledvaliyat-otzvuk-sa-prichina-za-razocharovanie.html", "text": "На церемонията по откриване на новата инвестиция на фирма „Теклас България“ в Кърджали, в качеството си на поканен гост, посланикът на Република Турция в София д-р Хасан Улусой направи изказване. В изказването, в което се акцентира на задоволството от големия брой турски инвестиции в приятелска, съседна и съюзническа България, бе изразено становището на турските инвеститори за необходимостта българските граждани да владеят писмено и говоримо както български, така и турски език. Изопачаването на тази част на изказването, под формата на – „Турският посланик поиска задължително изучаване на турски език в България“ и последвалия отзвук, са причина за разочарование. Това се посочва в  съобщение на сайта на Посолството на Турция в София . „Турция отдава голямо значение на икономическите си отношения с България. Приемаме със задоволство подкрепата на министър-председателя на България г-н Бойко Борисов и на съответните членове на правителството и институции, както в много други сфери, така и за развитието и на икономическите ни отношения в полза на двете страни“, заявяват от посолството. „Очевидно е, че редом с българския, доброто научаване на устния и писмен турски език от страна на българските граждани е повод за предпочитание при наемането им в турски фирми. Това се отнася за всяка чужда инвестиция“, се заявява в съобщението и се допълва, че посланик Хасан Улусой е акцентирал именно върху това и декларирайки своето доверие в българските власти, е споделил готовността ни за сътрудничество.  \r\nОт посолството прилагат текста на изказването на посланика в Кърджали, като частта на изучаването на турски език е следната: „Бих искал да изкажа и едно общо желание на турските фирми, които инвестират в България. Както ви е известно, когато турските фирми инвестират тук, те искат да наемат български граждани, които освен български владеят и турски език. В тази връзка, смятам, че колкото е по-голям броят на българските граждани, които редом с български, владеят и правилен устен и писмен турски език, толкова повече това ще насърчи турските инвестиции в страната. Пожелавам усилията на българските власти за надлежното изучаване на турски език от страна на българските граждани и най-вече на сънародниците ни, да продължат, и бих искал да подчертая, че сме готови на сътрудничество в тази насока“. „Като посланик на Република Турция, увеличаването на турските инвестиции в съседна, приятелска и съюзническа България, за нас е изключително радващо. Благодарим на министър-председателя г-н Бойко Борисов и неговото правителство за оказаната подкрепа за развитието на икономическите отношения, които са от обща полза за двете страни. В България развиват дейност над 3 хил. български фирми с турски капитал. Днес, Турция е 3-тият по големина търговски партньор на България с годишен търговски стокообмен между двете страни, възлизащ на близо 5 млрд. долара. Една от най-големите чуждестранни инвестиции в страната също е турска. Вярвам, че тези цифри могат да се увеличат много повече. Икономическите ни отношения са спойката на нашето приятелство и на културата на съжителство между страните и народите ни“, цитират още от турското посолство у нас.", "date": "2019.05.11", "title": "Посолство на Турция в София: Изопачаването на частта от изказването на посланик Хасан Улусой за владеенето на турски език и последвалият отзвук са причина за разочарование"}
{"url": "http://www.focus-news.net/news/2019/05/11/2656503/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Над десет милиона американци се подписаха в петиция за иницииране на процедура по импийчмънт срещу държавния глава на САЩ Доналд Тръмп, съобщава вестник  The Hill . \r\nДвама демократи - Ал Грийн (Тексас) и Рашида Тлайб (Мичиган), които – по оценка на изданието – са сред най-гласните привърженици на остраняването на Тръмп от власт, се присъединиха към коалиция от либерални групи, за да представят петицията пред Конгреса с искане за предприемане на конкретни стъпки за инмийчмънта на 45-тия президент на САЩ.  \r\n„Винаги съм казвал на хората: „Това е Вашата къща, така че Вие ни казвате какво да правим“, цитира изданието думите на Тлайб в рамките на митинг.  \r\nВ края на март Тлайб представи резолюция, в която се призовава правосъдната комисия да разследва дали Камарата на представителите трябва да отстрани от длъжност Тръмп. \r\nДруг демократ – Ал Грийн - също призова за импийчмънт. „Казвам, че трябва незабавно да започнем импичмънт“, цитира изданието думите му.,  \r\nПо-рано председателят на Камарата на представителите Нанси Пелоси заяви, че Тръмп, чрез действията си, всъщност сам си е „спечелил“ импийчмънт, като го обвини във възпрепятстване на правосъдието. Според нея страната преживява „конституционна криза\". \r\nВ сряда, комисията по правни въпроси на Камарата на представителите на САЩ обвини главния прокурор на страната, Уилям Бар, че е пренебрегнал Конгреса. След срещата председателят на комисията Джеролд Надлър обясни, че Бар нееднократно е игнорирал призивите на Конгреса да свидетелства и отказва да предостави документи, поискани от конгресмени, включително тези, свързани с руското разследване на специалния прокурор Робърт Мюлер. По-специално, ръководителят на комисията поиска от главния прокурор да представи пълна версия на доклада на Мюлер. В допълнение, Надлър също изрази увереност, че страната преживява „конституционна криза\" заради конфликта, възникнал между законодателната и изпълнителната власт. \r\nИзданието обаче подчертава, че лидерите на Демократическата партия не бързат с предприемането на стъпки към отстраняването на Тръмп от власт. Според Пелоси импийчмънтът не е единствената възможност за демократите в спора им с Тръмп. Но депутатите като Грийн и Тлайб, както и либералните групи за застъпничество, сега агитират за импийчмънт. \r\n„Докладът на Мюлер е пътна карта за импийчмънт, и колкото по-дълго Конгресът чака да действа, и колкото повече републиканците пренебрегват злоупотребите на Тръмп с властта, толкова повече хора ще бъдат засегнати от порочните атаки на Тръмп върху нашите общности и ще загубят вяра в нашата система от проверки и Сега е времето за действие\", написаха групите за събитията от четвъртък. \r\nВ допълнение към митинга, специален камион ще обикаля Капитолия в продължение на три дни, за да рекламира петицията. \r\n***  Администрацията на държания глава на САЩ Доналд Тръмп демонстрира слаб интерес към публичната дипломация. A усилията на правителството да установи комуникации директно с обществата на други страни е един от ключовите инструменти, които властите използват за създаване на т.нар. мека сила. В условията на настоящата информационна революция такива инструменти стават все по-важни, предупреждават в редакцията на вестник   Project Syndicate . \r\nПроучванията на общественото мнение и индексът „Мека сила 30“, съставен от агенция „Портланд“, показват, че американската мека сила намалява още от началото на мандата на Тръмп. „Туитовете“ могат да помогнат за оформянето на глобалния дневен ред, но те не създават мека сила, ако не са привлекателни за другите. \r\nЗащитниците на Тръмп отговарят, че меката сила (това, което се случва в умовете на другите) няма значение; важна е само твърдата сила - с нейните военни и икономически инструменти. През март 2017 г. Мик Мълвани, директор на бюджетния отдел в администрацията на Тръмп, обяви средства за твърда власт, които биха намалили финансирането от Държавния департамент и Американската агенция за международно развитие (USAID) с почти 30%. \r\nЗа щастие, военните лидери разбират по-добре този въпрос. Месец преди изявлението на Мълвани, тогавашният министър на отбраната, генерал Джеймс Матис, предупреди Конгреса: „Ако не финансирате изцяло Държавния департамент, тогава в крайна сметка ще трябва да купя още оръжия\". Както веднъж отбеляза Хенри Кисинджър, международният ред зависи не само от баланса на твърдата сила, но и от идеите за легитимност, които са критично зависими от меката сила. \r\nИнформационните революции винаги са имали дълбок социално-икономически и политически ефект. Доказателство за това са драматичните последици за Европа от XV и XVI-ти век от изобретяването на печатарската машина от Гутенберг. Историята на настоящата информационна революция може да започне от 60-те години на миналия век и откриването на „закона на Мур“ (броят на транзисторите в компютърния чип се удвоява приблизително на всеки две години). Оттогава капацитетът на компютрите се е увеличил драстично, а стойността им в началото на XXI век е 0.1% от тази, която са имали в началото на 70-те години. \r\nПрез 1993 г. в света имаше около 50 уебсайта; до 2000 г. броят им надхвърли пет милиона. Днес повече от четири милиарда души са онлайн. Според прогнозите до 2020 г. тази цифра ще нарасне до 5-6 милиарда души, а интернет ще свърже десетки милиарди устройства. Социалната мрежа „Фейсбук“ вече има повече потребители, отколкото е цялото население на Китай и САЩ заедно. \r\nВ такъв свят силата на привличането и убеждаването става особено важна. Но дните, в които публичната дипломация се осъществяваше главно с помощта на радио- и телевизионно излъчване, отдавна са отминали. Технологичният напредък доведе до драстично намаляване на разходите за обработка и предаване на информация. Резултатът беше информационна експлозия, която създаде „парадокс на изобилието“: излишъкът от информация води до дефицит на внимание. \r\nКогато количеството информация, предложено на хората, стане просто огромно, за тях е трудно да разберат върху какво точно да се съсредоточат. Създадени са алгоритми на социалните мрежи, които се конкурират за това внимание. Репутацията става още по-важна, отколкото в миналото, а политическите битки, базирани на данни за социални и идеологически прилики, често се фокусират върху създаването и унищожаването на авторитета и доверието. В социалните мрежи фалшивата информация може да изглежда по-надеждна, ако идва от „приятели\". Както се вижда от доклада на специалния прокурор на САЩ Робърт Мюлер за намесата на Русия в президентските избори през 2016 г., това е, което е позволило на Русия да превърне американските социални мрежи в оръжие. \r\nВ световната политика репутацията винаги е била важна. Сега обаче доверието се превърна в още по-важен източник на сила. Информацията, която прилича на пропаганда, може не само да бъде отричана, но и да се окаже контрапродуктивна, ако подкопава репутацията и доверието на страната (и следователно намалява нейната мека сила). Най-ефективната пропаганда не е пропаганда. Това е двупосочен диалог между хората. \r\nРусия и Китай, изглежда, не разбират това, но понякога и САЩ не издържат този тест. Например, по време на войната в Ирак методите, използвани за лечение на затворниците в затвора в Абу Гариб, са несъвместими с американските ценности, което води до идеи за лицемерието на САЩ и това не може да се промени с историите за мюсюлманите, които живеят добре в Америка. Днес президентските „туитове\", които са неопровержимо измамни, подкопават доверието в Америка и намаляват нейната мека сила. Ефективността на публичната дипломация се измерва в броя на хората, които са променили мнението си (което е отразено в интервюта и данни от проучвания), а не в броя на изразходваните долари или изпратените съобщения. \r\nВътрешната или външната политика, която изглежда лицемерна, арогантна и безразлична към мненията на другите или въз основа на тясна концепция за националните интереси, може да подкопае меката сила. Например проучванията на общественото мнение, проведени след инвазията в Ирак през 2003 г., показаха рязък спад в доверието към САЩ. През 70-те години много хора по света се противопоставиха на американската война във Виетнам, а глобалната позиция на Америка се отрази в непопулярността на тази политика. \r\nСпоред скептиците този цикличен характер предполага, че меката сила не е много важна; Държавите си сътрудничат въз основа на собствените си интереси. Но в този аргумент се пренебрегва критична точка: сътрудничеството винаги има определена степен и тази степен се определя от привлекателността или отхвърлянето. \r\nЗа щастие, меката сила на една страна зависи не само от официалната й политика, но и от привлекателността на гражданското общество. Като се има предвид опитът от миналото, има всички основания да се надяваме, че САЩ ще възстановят меката си сила след Тръмп, въпреки че това несъмнено ще бъде насърчено и от увеличените инвестиции в публичната дипломация. \r\n***  Иракските военни обявиха плановете си да въоръжат жителите на 50 села близо до град Мосул, столицата на северната провинция Ниневия, след като предполагаеми членове на близкоизточната радикална групировка „Ислямска държава“ извършиха нападение, при което загинаха петима души от едно семейство, съобщава турският вестник  Daily Sabah . \r\n„След среща с местни вождове на племена, началникът на Генералния щаб на армията реши да въоръжи жителите на 50 села близо до Мосул, за да им позволи да се защитят срещу евентуални терористични нападения\", обяви началникът на оперативното командване на Ниневия - бригаден генерал Найм ал Джабури. \r\nВ четвъртък петима души - от едно и също семейство - бяха убити близо до Мосул в нападение от терористичната групировка, съобщиха от Министерството на отбраната на Ирак.  \r\nВ изявление на вътрешното министерство бе пояснено, че „терористичните елементи\" са нападнали дома на областния управител в село Ал-Лазага на юг от Мосул, убивайки него, двамата му сина, племенника му и майка му. Ранени са двама други. \r\nГрупировката не е поела отговорност за нападението, но нейните членове са активни в района, подчертават от редакцията. В отделен инцидент, въоръжени лица нападнаха силоз за зърно в северния иракски град Ширкат в четвъртък, убивайки пазач и подпалвайки автомобил. \r\nВ края на 2017 г. Багдад обяви, че „Ислямска държава“ е победена в Ирак след тригодишна война между терористичната групировка и армията на Багдад.  \r\nНо терористите адаптираха тактиката си към нападения от бунтовнически стил, допълва изданието. Армията продължава да извършва чести операции срещу „спящите клетки\", които според военните остават активни в някои части на страната. \r\n***", "date": "2019.05.11", "title": "Преглед на някои от основните теми в световния печат ( Агенция „Фокус“ )"}
{"url": "http://www.focus-news.net/news/2019/05/11/2656781/b92-sarbiya-amerikanskiyat-poslanik-v-belgrad-reagira-na-prisastvieto-na-general-lazarevich-na-voenen-parad.html", "text": "Посланикът на САЩ в Белград Кайл Скот смята, че присъствието на генерал Владимир Лазаревич начело на Безdмъртния полк в Ниш по повод Деня на победата за позорно, предава белградската медия „Б92“. \r\n„Позорно е осъден военен престъпник да върви начело на тези, които искат да почетат съюзниците, загинали в борбата за справедливост и мир в Европа. Ден на Европа=Европейски ценности“, написа Скот на сръбски в „Туитър“. \r\nТой добави линк към материал, публикуван от опозиционния вестник Danas, със снимка, показваща как генералният секретар на сръбското президентство Никола Селакович помага на Лазаревич да си облече палтото. \r\nГенерал Лазаревич, бивш командващ на Прищинския корпус и Трета армия на югославската армия, бе осъден за престъпления срещу човечеството, нарушения на законите и обичаите на войната и други нехуманни действия на 14 години затвор от Хагския трибунал. \r\nТой бе освободен на условно предсрочно освобождаване през декември 2015 г., след като прекара повече от 10 години в затвора на трибунала. \r\nПревод и редакция:", "date": "2019.05.11", "title": "„Б92“ (Сърбия): Американският посланик в Белград реагира на присъствието на генерал Лазаревич на военен парад"}
{"url": "http://www.focus-news.net/news/2019/05/11/2656505/nova-makedoniya-makedoniya-nato-ne-planira-otkrivaneto-na-bazi-v-severna-makedoniya.html", "text": "НАТО не планира откриването на бази в Северна Македония, уверяват в редакцията на електронното издание на първия вестник в югозападната ни съседка -  „Нова Македония“ . \r\nВсяка ратификация на Протокола за членство на Македония в НАТО в парламентите на държавите-членки на Алианса означава стъпка по-близо до целта, която македонците чакат повече от десетилетие. В същото време процесът се следи отблизо в региона и се анализират възможностите и последиците от македонското членство в НАТО. По-голяма предпазливост е особено изразена в медиите от съседна Сърбия, където обществеността е уверена, че НАТО планира да открие база в сърцето на Македония. Според докладите на белградския ежедневник  „Вечернье Новости“  САЩ са готови да финансират модернизацията на военната база „Криволак\" още преди пълноправното Македония в НАТО да е станало факт. Според сръбското издание този полигон ще се превърне в официална база на военния съюз. Аргумент за подобни твърдения е, че НАТО, в рамките на проекта за модернизация на базите на Балканите, възнамерява да инвестира само 50 милиона евро в авиобазата „Кучова“ в Албания. Позовавайки се на твърденията на македонските медии, сръбските военни анализатори смятат, че Алиансът планира да изразходва приблизително същата сума за модернизация на най-големия военен полигон в бивша Югославия. В същото време се обявява възможността за изграждане на нова база в Куманово. \r\nОт Министерството на отбраната в Скопие определиха като „спекулации“ медийните доклади, като увериха, че подобен въпрос не е обсъждан с НАТО.  \r\n„Нито планираме такова нещо от наша страна, нито НАТО е отворило такъв въпрос. Базата в Криволак е един от ключовите ресурси на армията на РСМ. Със своето местоположение, климатични условия, релеф и конфигурация на терена, той осигурява условия за извършване на различни видове обучение, както на звената на армията, така и на Въоръжените сили на страните партньори. Един от проектите на Министерството на отбраната в сътрудничество с партньорите е насърчаването на военния полигон в Криволак като регионално и международно учебно заведение. Развитието и популяризирането му е един от приоритетите на Министерството на отбраната и армията. За тази цел Министерството на отбраната със собствени средства и в сътрудничество със своите партньори полага усилия за по-нататъшно развитие и модернизация на полигона. Това е част от стратегическите интереси и планове на Министерството на отбраната и армията“, уверяват от ведомството.  \r\nОт Службата за връзки с обществеността на НАТО също опровергаха твърденията. „Това не е вярно. Северна Македония все още не е член на НАТО. Криволак е и ще остане национална база“.  \r\nОсвен това те обясниха, че НАТО има програма за инвестиции в областта на сигурността, която обхваща всички големи строителни проекти в съюзническите държави и че тези проекти се разглеждат само в държавите-членки. . Тереза Герова", "date": "2019.05.11", "title": "„Нова Македония“ (Македония): НАТО не планира откриването на бази в Северна Македония"}
{"url": "http://www.focus-news.net/news/2019/05/11/2656509/nova-makedoniya-makedoniya-zadava-li-se-zima-za-esi.html", "text": "Според една превърнала се в популярна история, изборите за Европейски парламент през май ще бъдат „трето действие\" на популистката драма, която започна през 2016 г. с референдума в Обединеното кралство за Брекзит и с избирането на Доналд Тръмп за президент на САЩ. Историята ни подсказва да очакваме мощна борба между силите на „отворените\" и „затворените\" общества, в която ще бъде решено бъдещето на Европейския съюз. Всичко това звучи много правдоподобно. Но и много погрешно, коментират в редакцията на електронното издание на скопския вестник  „Нова Македония“   в статия, озаглавена „Задава ли се зима за ЕС?“. \r\nГласуването за Брекзит и избирането на Тръмп за американски президент накара мнозина политически анализатори да заключат, че европейските гласоподаватели ще се дистанцират от големите партии и ще се присъединят към нови политически сили, залагащи на защита на идентичността. В Америка обаче политическите и регионалните разделения са прекалено вкоренени, за че оказват влияние върху това дали работи мъж/жена или как се гледа на света. В Обединеното кралство подобни подразделения отдавна са се появявали между Севера и Юга, млади и стари, граждани или селяни, завършили висше образование или такива само със средно. \r\nЕвропейската политика е по-флуидна. Неотдавнашно проучване на Европейския съвет за външни отношения, проведено сред близо 50 000 гласоподаватели от 14 държави-членки на ЕС, показва че най-добрият модел за разбиране на Европа през 2019 г. не е нито САЩ, нито Великобритания, а Вестерос от популярния сериал „Игра на тронове“. Политическият пейзаж на Европа далеч не е разделен между отделни племена, а е непредсказуемо бойно поле за постоянно променящия се съюз. Неговата определяща характеристика е радикална нестабилност. Европейската политика не се придвижва от основния поток към маргиналите, а към инерцията във всички посоки - от ляво на дясно, от позиции срещу системата до позиции за естаблишмента. Толкова несигурни са избирателите, че половината от анкетираните казват, че изобщо няма да гласуват. Още 15% все още обмислят кого да подкрепят, а сред 35%, които възнамеряват да упражнят правото си на глас, 70% все още не са решили кой точно ще подкрепят. \r\nВ абсолютни стойности в играта са около 100 милиона гласа. За разлика от президентските избори в САЩ през 2016 г. и референдума за Брекзит, това няма да бъде само гласуване за миграцията. Като цяло повечето европейци не възприемат миграцията като основна грижа за техните страни. Сред въпроси с равно или по-голямо значение са икономиката и заплахите от национализма, ислямския радикализъм, изменението на климата и Русия. Анализаторите просто грешат, когато представят изборите като битка между проевропейските глобалисти и евроскептичните националисти. \r\nПроучването показва, че преобладаващото мнозинство от европейците не чувстват необходимостта да избират между своята европейска и национална идентичност. Всъщност дори националистическите партии осъзнаха, че тези идентичности са свързани, поради което спряха да се застъпват за оттеглянето от еврозоната или ЕС. \r\nИстинският проблем за повечето европейци е отношението им към „системата\". Почти три четвърти от гражданите на ЕС смятат, че политическата система не функционира нито на национално, нито на наднационално равнище, нито дори и на двете. Как отделните гласоподаватели разглеждат този въпрос, е ключът към разбирането как те ще гласуват. \r\nТези гласоподаватели може да бъдат разделени на четири основни групи, ако следваме „Игра на тронове“. Първата група е Домът на Старк, която смята, че системата все още функционира и че чрез политическо изразяване и гласуване настъпват значителни промени. Домът на Старк представлява до 24% от избирателите в ЕС и има крепост в северната част (предимно в Германия, Дания и Швеция). Втората група е тази на „Врабците\", които смятат, че политиката е неефективна на ниво ЕС и в страните-членки. Сред по-радикалните представители в тази група са „жълтите жилетки\", които, подобно на Революционерите в „Игра на тронове“, искат да изчистят системата от корупция и да започнат отначало. \r\n„Врабците“ представляват 38% от електората и се срещат предимно във Франция, и особено в Гърция и Италия. Третата група  се включват гласоподаватели, които отхвърлят тесния национализъм и търсят цел в интернационализма и транснационалните проекти. Те смятат, че техните национални системи са проблем и че решението е в Брюксел.  Съставляват 24% от избирателите и са добре представени в Унгария, Румъния, Полша и Испания. И накрая е групата на националистите, евроскептиците, които могат да привлекат вниманието на медиите, но представляват само 14% от избирателите. Те имат силно присъствие в Дания, Австрия и Италия. \r\nВсъщност основният избор за всички тези групи не е между „отворена Европа\" и „затворени национални държави\". Въпросът е дали и в какви контексти статуквото все още функционира. Ако има голямо сходство между САЩ, Великобритания и ЕС, сега политическите партии са по-фокусирани върху мобилизирането на своите избиратели, отколкото към привличането на нови. Следователно в Европейския парламент много политически партии ще се съсредоточат върху 149-те милиона души, които не са сигурни дали изобщо ще гласуват. Но това няма да е достатъчно. За да победят популистките и националистическите партии, основните европейски кандидати ще трябва да върнат от дистанциралите се, за да ги спечелят. За да направят това, те трябва да се разчитат на надеждни фактори на промяната. В крайна сметка тези избори ще бъдат спечелени или загубени при много локализирани условия. Онова, което е в полза на някои от основните кандидати на някои места, няма да бъде в полза на другите на други места. Битките за победа ще бъдат в държави, където са на власт евроскептиците, като Унгария и Италия, но също и в тези, в които проевропейските власти страдат от политическа реакция, като например Франция. Играта току-що започна. Тереза Герова", "date": "2019.05.11", "title": "„Нова Македония“ (Македония): Задава ли се зима за ЕС?"}
{"url": "http://www.focus-news.net/news/2019/05/11/2656506/project-syndicate-sasht-amerikanskata-meka-sila-v-epohata-na-tramp.html", "text": "Администрацията на държания глава на САЩ Доналд Тръмп демонстрира слаб интерес към публичната дипломация. A усилията на правителството да установи комуникации директно с обществата на други страни е един от ключовите инструменти, които властите използват за създаване на т.нар. мека сила. В условията на настоящата информационна революция такива инструменти стават все по-важни, предупреждават в редакцията на вестник   Project Syndicate . \r\nПроучванията на общественото мнение и индексът „Мека сила 30“, съставен от агенция „Портланд“, показват, че американската мека сила намалява още от началото на мандата на Тръмп. „Туитовете“ могат да помогнат за оформянето на глобалния дневен ред, но те не създават мека сила, ако не са привлекателни за другите. \r\nЗащитниците на Тръмп отговарят, че меката сила (това, което се случва в умовете на другите) няма значение; важна е само твърдата сила - с нейните военни и икономически инструменти. През март 2017 г. Мик Мълвани, директор на бюджетния отдел в администрацията на Тръмп, обяви средства за твърда власт, които биха намалили финансирането от Държавния департамент и Американската агенция за международно развитие (USAID) с почти 30%. \r\nЗа щастие, военните лидери разбират по-добре този въпрос. Месец преди изявлението на Мълвани, тогавашният министър на отбраната, генерал Джеймс Матис, предупреди Конгреса: „Ако не финансирате изцяло Държавния департамент, тогава в крайна сметка ще трябва да купя още оръжия\". Както веднъж отбеляза Хенри Кисинджър, международният ред зависи не само от баланса на твърдата сила, но и от идеите за легитимност, които са критично зависими от меката сила. \r\nИнформационните революции винаги са имали дълбок социално-икономически и политически ефект. Доказателство за това са драматичните последици за Европа от XV и XVI-ти век от изобретяването на печатарската машина от Гутенберг. Историята на настоящата информационна революция може да започне от 60-те години на миналия век и откриването на „закона на Мур“ (броят на транзисторите в компютърния чип се удвоява приблизително на всеки две години). Оттогава капацитетът на компютрите се е увеличил драстично, а стойността им в началото на XXI век е 0.1% от тази, която са имали в началото на 70-те години. \r\nПрез 1993 г. в света имаше около 50 уебсайта; до 2000 г. броят им надхвърли пет милиона. Днес повече от четири милиарда души са онлайн. Според прогнозите до 2020 г. тази цифра ще нарасне до 5-6 милиарда души, а интернет ще свърже десетки милиарди устройства. Социалната мрежа „Фейсбук“ вече има повече потребители, отколкото е цялото население на Китай и САЩ заедно. \r\nВ такъв свят силата на привличането и убеждаването става особено важна. Но дните, в които публичната дипломация се осъществяваше главно с помощта на радио- и телевизионно излъчване, отдавна са отминали. Технологичният напредък доведе до драстично намаляване на разходите за обработка и предаване на информация. Резултатът беше информационна експлозия, която създаде „парадокс на изобилието“: излишъкът от информация води до дефицит на внимание. \r\nКогато количеството информация, предложено на хората, стане просто огромно, за тях е трудно да разберат върху какво точно да се съсредоточат. Създадени са алгоритми на социалните мрежи, които се конкурират за това внимание. Репутацията става още по-важна, отколкото в миналото, а политическите битки, базирани на данни за социални и идеологически прилики, често се фокусират върху създаването и унищожаването на авторитета и доверието. В социалните мрежи фалшивата информация може да изглежда по-надеждна, ако идва от „приятели\". Както се вижда от доклада на специалния прокурор на САЩ Робърт Мюлер за намесата на Русия в президентските избори през 2016 г., това е, което е позволило на Русия да превърне американските социални мрежи в оръжие. \r\nВ световната политика репутацията винаги е била важна. Сега обаче доверието се превърна в още по-важен източник на сила. Информацията, която прилича на пропаганда, може не само да бъде отричана, но и да се окаже контрапродуктивна, ако подкопава репутацията и доверието на страната (и следователно намалява нейната мека сила). Най-ефективната пропаганда не е пропаганда. Това е двупосочен диалог между хората. \r\nРусия и Китай, изглежда, не разбират това, но понякога и САЩ не издържат този тест. Например, по време на войната в Ирак методите, използвани за лечение на затворниците в затвора в Абу Гариб, са несъвместими с американските ценности, което води до идеи за лицемерието на САЩ и това не може да се промени с историите за мюсюлманите, които живеят добре в Америка. Днес президентските „туитове\", които са неопровержимо измамни, подкопават доверието в Америка и намаляват нейната мека сила. Ефективността на публичната дипломация се измерва в броя на хората, които са променили мнението си (което е отразено в интервюта и данни от проучвания), а не в броя на изразходваните долари или изпратените съобщения. \r\nВътрешната или външната политика, която изглежда лицемерна, арогантна и безразлична към мненията на другите или въз основа на тясна концепция за националните интереси, може да подкопае меката сила. Например проучванията на общественото мнение, проведени след инвазията в Ирак през 2003 г., показаха рязък спад в доверието към САЩ. През 70-те години много хора по света се противопоставиха на американската война във Виетнам, а глобалната позиция на Америка се отрази в непопулярността на тази политика. \r\nСпоред скептиците този цикличен характер предполага, че меката сила не е много важна; Държавите си сътрудничат въз основа на собствените си интереси. Но в този аргумент се пренебрегва критична точка: сътрудничеството винаги има определена степен и тази степен се определя от привлекателността или отхвърлянето. \r\nЗа щастие, меката сила на една страна зависи не само от официалната й политика, но и от привлекателността на гражданското общество. Като се има предвид опитът от миналото, има всички основания да се надяваме, че САЩ ще възстановят меката си сила след Тръмп, въпреки че това несъмнено ще бъде насърчено и от увеличените инвестиции в публичната дипломация. Тереза Герова", "date": "2019.05.11", "title": "Project Syndicate (САЩ): Американската „мека сила“ в епохата на Тръмп"}
{"url": "http://www.focus-news.net/news/2019/05/11/2656507/the-hill-nad-deset-miliona-amerikantsi-podkrepiha-impiychmant-sreshtu-donald-tramp.html", "text": "Над десет милиона американци се подписаха в петиция за иницииране на процедура по импийчмънт срещу държавния глава на САЩ Доналд Тръмп, съобщава вестник  The Hill . \r\nДвама демократи - Ал Грийн (Тексас) и Рашида Тлайб (Мичиган), които – по оценка на изданието – са сред най-гласните привърженици на остраняването на Тръмп от власт, се присъединиха към коалиция от либерални групи, за да представят петицията пред Конгреса с искане за предприемане на конкретни стъпки за инмийчмънта на 45-тия президент на САЩ.  \r\n„Винаги съм казвал на хората: „Това е Вашата къща, така че Вие ни казвате какво да правим“, цитира изданието думите на Тлайб в рамките на митинг.  \r\nВ края на март Тлайб представи резолюция, в която се призовава правосъдната комисия да разследва дали Камарата на представителите трябва да отстрани от длъжност Тръмп. \r\nДруг демократ – Ал Грийн - също призова за импийчмънт. „Казвам, че трябва незабавно да започнем импичмънт“, цитира изданието думите му.,  \r\nПо-рано председателят на Камарата на представителите Нанси Пелоси заяви, че Тръмп, чрез действията си, всъщност сам си е „спечелил“ импийчмънт, като го обвини във възпрепятстване на правосъдието. Според нея страната преживява „конституционна криза\". \r\nВ сряда, комисията по правни въпроси на Камарата на представителите на САЩ обвини главния прокурор на страната, Уилям Бар, че е пренебрегнал Конгреса. След срещата председателят на комисията Джеролд Надлър обясни, че Бар нееднократно е игнорирал призивите на Конгреса да свидетелства и отказва да предостави документи, поискани от конгресмени, включително тези, свързани с руското разследване на специалния прокурор Робърт Мюлер. По-специално, ръководителят на комисията поиска от главния прокурор да представи пълна версия на доклада на Мюлер. В допълнение, Надлър също изрази увереност, че страната преживява „конституционна криза\" заради конфликта, възникнал между законодателната и изпълнителната власт. \r\nИзданието обаче подчертава, че лидерите на Демократическата партия не бързат с предприемането на стъпки към отстраняването на Тръмп от власт. Според Пелоси импийчмънтът не е единствената възможност за демократите в спора им с Тръмп. Но депутатите като Грийн и Тлайб, както и либералните групи за застъпничество, сега агитират за импийчмънт. \r\n„Докладът на Мюлер е пътна карта за импийчмънт, и колкото по-дълго Конгресът чака да действа, и колкото повече републиканците пренебрегват злоупотребите на Тръмп с властта, толкова повече хора ще бъдат засегнати от порочните атаки на Тръмп върху нашите общности и ще загубят вяра в нашата система от проверки и Сега е времето за действие\", написаха групите за събитията от четвъртък. \r\nВ допълнение към митинга, специален камион ще обикаля Капитолия в продължение на три дни, за да рекламира петицията. Тереза Герова", "date": "2019.05.11", "title": "The Hill: Над десет милиона американци подкрепиха импийчмънт срещу Доналд Тръмп"}
{"url": "http://www.focus-news.net/news/2019/05/11/2656510/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Кметът на Лондон Садик Хан поднови словесната си война с Доналд Тръмп в петък, като заяви, че американският президент не трябва да бъде удостояван с държавен банкет, организиран от кралица Елизабет II, пише британското издание  London Evening Standard . \r\nХан, който не е в списъка на поканените на мероприятието, заяви, че Великобритания не трябва да „опъва червения килим“ за държавния глава на САЩ. \r\nКакто заяви градоначалникът на Лондон по радио LBC: „Историята показва кои двама президенти са идвали на държавна визита и не мисля, че президентът Тръмп е от същата класа като тези двамата. Възможно е да имаме работни отношения без да се проведе държавен банкет“. \r\nКралицата беше домакин на държавни визити на президентите на САЩ Джордж Буш през 2003 г. и Барак Обама през 2011 г. \r\nХан също каза, че подкрепя решението на лидера Лейбъристката партия Джереми Корбин да отхвърли поканата за държавния банкет, заявявайки, че ще направи същото. \r\nХан и Тръмп влязоха в спор, след като държавният глава нападна кмета за това, че е свършил „ужасна работа“ при терористичните атаки през 2017 година. \r\n*** \r\nБританският премиер Тереза Мей загуби един от най-изтъкнатите финансови благодетели на Консервативната партия, който отиде в „Партия Брекзит, оглавявана от Найджъл Фараж заради дългото отлагане на излизането на Обединеното кралство от Европейския съюз, пише евроскептичното британско издание  The Daily Express . \r\nДжереми Хоскинг, който е инвеститор в авиолиниите Flyby, започна да финансира новото политическо образувание, след като се почувства „измамен“ от неуспеха на министър-председателя да реализира Брекзит. Великобритания трябваше да се раздели със Съюза на 29 март, но сега новата дата за Брекзит е 31 октомври. \r\nЕдин негов приятел описа разочарованието на Хоскинг пред FT: „Той подкрепяше партията във всичко, често от благодарност за това, което Маргарет Тачър направи за британската икономика – те се чувстват не само предадени, но дори измамени“. \r\nГневът към лидера на консерваторите за неизлизането на Великобритания в срок се засили, след като Тереза Мей влезе в междупартийни преговори с Лейбъристката партия. \r\nЕвроскептиците се страхуват, че тези преговори може да доведат до „мек Брекзит“, в който Обединеното кралство ще бъде принудено да приема европейските закони и правила без да има думата за тяхното приемане. \r\nПартия Брекзит потвърди, че е получила дарение от Хоскинг, но не разкри точната сума, която е получила. \r\nГоворител заяви: „Джереми Хоскинг допринесе за Партия Брекзит, но, засега, няма какво повече да се добави“. \r\n*** \r\nЕманюел Макрон и Ангела Меркел са сблъсък за това, кой трябва да е наследник на Жан-Клод Юнкер като председател на Европейската комисия, като той заплашва да прерасне в голяма конституционна криза в ЕС, пише британското консервативно издание  The Telegraph . \r\nРазличията между двете най-влиятелни страни-членки на Съюза ще усложнят още повече бушуващата междуинституционална битка в Брюксел за това дали новият председател трябва да бъде избран чрез европейските избори, или не, отбелязва изданието. \r\nКонфликтът е за това, дали ЕС трябва да продължи да използва системата шпитценкандидат.  \r\n***", "date": "2019.05.11", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/05/11/2656779/roditeli-protestiraha-sreshtu-natsionalnata-strategiya-za-deteto-obzor.html", "text": "В редица градове в страната родители излязоха на протести срещу Националната стратегия за детето. Според тях документът трябва да бъде отменен и пренаписан. В момента работата по стратегията е спряна по разпореждане на министър-председателя Бойко Борисов заради негативните обществени реакции към проекта. Според родителите документът застрашава българското семейство и не дава конкретни насоки по отношение на насилието над деца, а поставя общи условия, според които родителите могат да бъдат неспособни да осигурят необходимите условия за детето си. Протестиращите се обединяват и около тезата, че стратегия не отразява състоянието на самото семейство и не работи за финансовото подпомагане на родителите с цел детето да остане в семейството. Сред другите спорни теми са и сексуалното образование на децата, смъкването на възрастта за задължително образование, дефиницията на термина „дете“ в риск и възможността децата анонимно да подават сигнали за проблем в семейството. Според социалния министър Бисер Петков протестът срещу Националната стратегия за детето няма основание, тъй като работата по проекта е спряна. Той подчерта, че не съществува нормативен документ и не се подготвя проект, който да цели отнемане на децата от техните биологични родители, като определи подобни твърдения като фалшиви новини и спекулативни интерпретации. Министър Петков обърна внимание, че за 2018 г. социалните работници са предотвратили изоставянето на 1700 деца, благодарение на което те са останали в своите семейства. \r\nВ  София  недоволстващи родители се събраха пред Министерски съвет. Те призоваха документът да се пренапише. Те блокираха временно движението по бул. „Цар Освободител“ до парламента. Близо 200 души се събраха на протест във  Варна . Протестиращите припомниха част от спорните точки, срещу които се обединяват родители от цялата страна. Организаторите на протеста във Варна призоваха за силна гражданска позиция срещу Национална стратегия за детето. Над 150 родители излязоха на протест в  Пазарджик . Те изразиха недоволството си от неяснотите в този документ, който не дава ясно определение за дете в риск, а също и за дете, обект на насилие. Част от присъстващите на протеста носеха плакати с надписи: \"Българските деца не се продават, не се разменят, не се отнемат\", \"Не на Стратегията за детето 2019-2030\", \"България няма деца за продан\", \"Забрана на достъпа на НПО с чуждестранно финансиране до децата ни\". Стотици жители на  Бургас  се включиха в мирния протест срещу Националната стратегия за детето. Протестиращите носеха плакати с надписи: „Възпитанието не е насилие“, „Не на ранното сексуално образование“, „Приемната грижа е различна от родителската“ и др. Участниците в протеста излязоха с официална декларация, с която поясняват защо са против тази стратегия. Около стотина родители изразиха недоволството си срещу Националната стратегия в  Добрич . Родителите заявиха, че първо протестират като майки и бащи и след това като българи. Според протестиращите сегашната стратегия е неадекватна и неработеща, тя не удовлетворява родителите и по-скоро представлява заплаха не само за самите деца, но и за семействата като цяло. Много от протестиращите бяха издигнали плакати, които гласяха: „Не на стратегията за детето!“, „Да запазим семейството, да защитим децата на България!“, „Не пипайте децата, за да не ви пипнем ние!“, „Българските деца не се продават, не се разменят, не се отнемат“, „Да запазим българското семейство“. Десетки родители се включиха в протеста във  Велико Търново . Според протестиращите проблемът не е самата стратегия, а фактът, че части от нея вече са прокарани в различни закони, под различна форма. Около 50 души се събраха на протест в  Благоевград . Протестиращите носеха различни плакати, както й бели балони. Сред исканията на протестиращите са връщане на отнетите незаконно деца, прехвърляне на телефон 116-111 в ръцете на държавата, а не в ръцете на неправителствени организации.", "date": "2019.05.11", "title": "Родители протестираха срещу Националната стратегия за детето (ОБЗОР)"}
{"url": "http://www.focus-news.net/news/2019/05/11/2656513/strana-ukrayna-filaret-ima-namerenie-da-vazstanovi-upts-kp-i-da-ya-oglavi.html", "text": "Киевската патриаршия все още съществува - смята бившият ръководител Филарет. Той каза това в ексклузивно интервю с ТСН, предава украинското електронно издание  „Страна“ . \r\nПреди това бяха публикувани копия от поканите за среща с подпис на Филарет, които са направени на бланки на Киевската патриаршия, разпусната в края на миналата година преди обединителния събор. \r\nОтбелязва се, че същите покани са получени от почти всички епископи на Православната църква на Украйна (ПЦУ), а някои са публикували копия на документите в социалните мрежи. Филарет кани църковните служители в т.нар. „братски разговор“. \r\nСпоред информация на ТСН, той събира архиереите, за да обсъди с тях перспективите за възстановяване на Киевската патриаршия, коят самият Филарет да оглави. \r\nНа свой ред, ръководителят на ПЦУ, митрополит Епифаний, каза, че не е бил поканен на тази среща. В същото време владиката призна, че конфликтът с Филарет, който след разпадането на Киевската патриаршия е \"почетен патриарх\", съществува от създаването на поместната църква и че те никога не са изнасяли служба заедно. \r\nСпоред Епифаний, дори самите разговори за завръщане към миналото са пагубни за църквата, защото я водят обратно в изолация. \r\n„Не е уместно да се говори за завръщане сега. Трябва да говорим за нашето бъдеще, за нашето единство. Защото в бъдеще имаме още много да направим така, че тази църква да бъде призната от другите поместни православни църкви. Ако се връщаме в миналото: автоматично това е път на никъде, тоест път към изолация, завръщане към състоянието, в което бяхме до 11 октомври, преди съответните решения на Константинополската патриаршия“, подчерта той. \r\nПревод и редакция:", "date": "2019.05.11", "title": "„Страна“ (Украйна): Филарет има намерение да възстанови УПЦ-КП и да я оглави"}
{"url": "http://www.focus-news.net/news/2019/05/11/2656512/kathimerini-aleksis-tsipras-specheli-vota-na-doverie-v-parlamenta.html", "text": "Министър-председателят на Гърция Алексис Ципрас спечели вота на доверие в парламента, седмици преди изборите за Европейски парламент, съобщава електронното издание на атинския ежедневник  Kathimerini . \r\nВ началото на седмицата Ципрас отхвърли гласуването на вот на недоверие срещу един от неговите министри - на здравеопазването. Той бе поискан от опозиционната \"Нова демокрация\". В отговор премиерът на южната ни съседка поиска гласуване на вот на доверие към кабинета му. И го спечели - правителството му получи 153 гласа \"за\" в 300-местния законодателен орган в Атина, 136 гласуваха \"против\". \r\nЦипрас, чийто мандат приключва през октомври, обяви пакет от мерки за облекчение тази седмица, включително намаляване на данъците и помощи за пенсионерите. Очаква се мерките да влязат в сила тази година. Тереза Герова", "date": "2019.05.11", "title": "Kathimerini: Алексис Ципрас спечели вота на доверие в парламента"}
{"url": "http://www.focus-news.net/news/2019/05/11/2656516/plovdiv-regionalniyat-arheologicheski-muzey-organizira-natsionalna-izlozhba-pod-nadslov-preotkritiyat-svyat-na-stara-evropa.html", "text": "Регионалният археологически музей организира национална изложба под надслов „Преоткритият свят на стара Европа”. Това съобщиха за  Радио „Фокус“ – Пловдив  от музея. Официалното откриване ще се състои от 11.00 часа на 13 май. Изложбата представя Пловдив като един от най-старите и живи градове в Европа, а България – като наследник на една от най-древните европейски цивилизации. Ще бъдат представени 250 експоната свързани с най-древната история на града от VII – III хил. пр. Хр., както и златните съкровища от Вълчитрън (Плевенско), Хотница (Велико Търновско), Рупите (Петричко) и Дъбене (Карловско). \r\nОригиналът на Панагюрското златно съкровище също ще бъде експониран в една от залите на Регионален археологически музей – Пловдив. Жителите и гостите на града ще могат да видят оригиналa на световноизвестното съкровище в периода 14 май – 27 октомври, когато е и националната изложба „Преоткритият свят на Стара Европа”. Двете изложби са част от проявите на музея за „Пловдив – европейска столица на културата 2019”.", "date": "2019.05.11", "title": "Пловдив: Регионалният археологически музей организира национална изложба под надслов „Преоткритият свят на стара Европа”"}
{"url": "http://www.focus-news.net/news/2019/05/11/2656517/kyustendil-za-poredna-godina-obshtinata-i-obedinen-detski-kompleks-podgotvyat-detskiya-praznik-da-dokosnesh-dagata.html", "text": "За поредна година Община Кюстендил и Обединен детски комплекс подготвят детския празник „Да докоснеш дъгата”. Това съобщи за  Радио „Фокус” – Кюстендил  Бойко Малинов, директор на Обединен детски комплекс. Празникът ще се проведе на 17 май от 17.30 часа на площада пред Общински драматичен театър. „Празникът е посветен на талантливите деца, които ще получат сцена за изява, за да покажат това, което според тях, техните родители и преподаватели, ги отличава от връстниците им”, каза Бойко Малинов. По думите му този празник се превръща с традиция и в него децата на Кюстендил представят своите таланти и умения. \r\nВенцеслав ИЛЧЕВ", "date": "2019.05.11", "title": "Кюстендил: За поредна година Общината и Обединен детски комплекс подготвят детския празник „Да докоснеш дъгата”"}
{"url": "http://www.focus-news.net/news/2019/05/11/2656518/predstoyashti-sabitiya-v-stranata-za-11-may-agentsiya-fokus.html", "text": "*** \r\nОт 11.00 часа на площада пред Народно читалище „Напредък – 1884“ вицепрезидентът Илияна Йотова ще бъде гост на честването на 400-годишнината от възникването на село Керека. \r\n*** \r\nОт 09.00 часа в театралната зала „Алма Алтер“ на Софийския университет „Св. Климент Охридски“ ще се проведе вторият тур на националното състезанието по правопис „Пазим езика си“ за V и за VI клас. \r\n*** \r\nОт 09.00 часа в Дом на Културата „Борис Христов“ ще се състои Научна конференция \"Екологията - начин на мислене\". \r\n*** \r\nОт 9.30 часа на игрищата на Националната футболна база „Бояна“ ще се проведе благотворителен футболен турнир с участието на служители на дипломатическите мисии в София, институции и неправителствени организации. \r\n*** \r\nОт 09.30 часа в Патриаршеската катедрала „Св. Александър Невски“ ще бъде отслужена Архиерейска св. Литургия. \r\n*** \r\nОт 11.00 часа в зала ,,Триадица“ ще се проведе ученически шампионат по гимнастика-зона София, който е завършек на проекта ,,Гимнастиката-здраве и красота за нашите деца“. \r\n*** \r\nОт 11.00 часа в Историческия музей ще се проведе Ден на специалност „Български език и история“. \r\n*** \r\nОт 11.00 часа в Общински културен институт Дом на културата „Искър“ (бул. „Кръстю Пастухов“ №23) ще се проведе Инициативата „Съкровищата на София - мултижанрови събития за деца”. \r\n*** \r\nОт 12.00 часа в Централния Военен клуб ще се проведе пресконференция, на която ще бъдат представени темите и резултатите от Първата научна конференция за Централна и Източна Европа по тиреоидни заболявания. \r\n*** \r\nОт 14.00 часа в София Тех Парк, сградата на Иновационен форум „Джон Атанасов”, зала Нетера Космос, ще се състои премиерата на най-новата книга на испанския полярник и писател Хавиер Качо „Аз, Фрам”. \r\n*** \r\nОт 17.00 часа в Софийската опера и балет Зонта интернешънъл клуб „Света София“ ще отбележи своя  100-годишен юбилей. \r\n*** \r\nОт 10.00 часа пред зала „22 септември“ ще се проведе инициативата „Лекоатлетически маратон - Благоевград“. \r\n*** \r\nОт 10.00 часа пред Пантеона и на паркинга на големият търговски обект на \r\nул. „Янко Комитов“ 8 ще се проведе инициативата „Книги за смет“. \r\n*** \r\nОт 10.00 часа устието на река Ропотамо ще бъде почистено от доброволци от VІІІ, IX и X клас на Професионалната гимназия по химични технологии „Акад. Н. Д. Зелински“. Почистването е организирано от Регионалната инспекция по околната среда и водите в Бургас по повод 22 май - Международния ден на биологичното разнообразие. \r\n*** \r\nОт 10.00 часа в Експоцентър „Флора“ ще се проведе фестивалът „Бургас твори“. \r\n*** \r\nОт 10.00 часа в Експоцентър „Флора“ ще се проведе часът на Галерия Вест – „Вълшебството на цветовете“. Събитието е част от фестивала „Бургас твори“. \r\n*** \r\nОт 11.00 часа в близост до експоцентър „Флора“ са организирани танци с участието на ТА „Здравец“ – Камено, фолклорна формация „Зеленика“ с ръководител Мария Маркова Халачева към Центъра за млади таланти – Бургас, Габриела Тасева, Виктор Митев и Жаклин Димитрова. Събитието е част от фестивала „Бургас твори“. \r\n*** \r\nОт 17.30 часа на открита сцена до „Часовника“ ще се проведе концерт на професионален фолклорен ансамбъл „Атанас Манчев“. \r\n*** \r\nОт 17.30 часа пред сградата на Община Бургас, родителите ще излязат на мирен протест против Стратегията за детето 2019-2030. \r\n*** \r\nОт 18.30 часа в експоцентър „Флора“ предстои прочит на  поезията на Елка Стоянова, Ажда Чаушева, Наталия Димитрова, Яна Вълчева, а към тях ще се присъединят музикантите Ксения Каролева, Марко Маджаров, Тодор Тодоров, както и актьорът Тони Минасян. Събитието е част от фестивала „Бургас твори“. \r\n*** \r\nОт 13.00 часа в Концертната зала на Младежки дом – Варна ще се състои премиерата на  книгата „Където морето докосва брега”. \r\n*** \r\nОт 17.30 часа пред сградата на Общината ще се протест срещу Националната стратегия за детето 2019-2030 г. \r\n*** \r\nОт 9.00 часа от Владишкия мост в кв. „Асенов“ ще се проведе първия дял на кампанията „Движи се и победи“ – поход от Велико Търново до хижа „Божур“. \r\n*** \r\nОт 10.00 до 14.00 часа в Парк Хотел Арбанаси браншови организации от 18 държави от Европа и Централна Азия ще се включат в международната кръгла маса, която е част от Осми Национален събор на овцевъдите в България. \r\n*** \r\nОт 11.00 часа пред паметника на св. св. Кирил и Методий ще се проведе отбелязване на Патронния празник на Великотърновския университет. \r\n*** \r\nОт 11.00 часа в читалище „Искра“ театър „Весел“ представя: „Пинокио“ – детски куклен спектакъл. \r\n*** \r\nОт 17.30 часа на пл. „Майка България“ ще се проведе протест срещу „Национална стратегия за детето 2019-2030г.“. \r\n*** \r\nОт 10.00 часа в НЧ „Напредък-1869“ ще се проведе областен етап на  VI-ия Национален фестивал на руската поезия, песен и танц „Пусть всегда будет солнце” 2019 година. \r\n*** \r\nОт 14.00 часа на Стадион „Калиакра\" ще се състои Футболна среща от Европейското първенство на УЕФА за девойки до 17 годннн Холандия-Англия.            \r\n*** \r\nОт 10.00 часа на площад „20-ти юли“ ще се проведе „Да изиграем едно българско хоро“ с участието на детските градини от община Карлово, Организатор - ДГ „Слънце“. \r\n*** \r\nОт 10.00 часа в Рилския манастир в Рилския манастир МОН ще отличи директори с наградата „Св. Иван Рилски“ в чест на Деня на светите братя Кирил и Методий на 11 май. \r\n*** \r\nОт 11.00 часа в залата на Възрожденското училище ще бъде отбелязана 100-годишнината от създаването на сдружение „Св. Св. Кирил и Методий”. \r\n*** \r\nОт 09.45 часа в Многофункционална спортна зала в ПЕГ „Екзарх Йосиф І” ще се проведе открит отборен и индивидуален турнир по тенис на маса. \r\n*** \r\nОт 10.00 часа пред читалището в с. Мещица ще се проведе XI Национален детски фолклорен конкурс “Дай, бабо, огънче”. \r\n*** \r\nОт 10.00 часа в библиотеката на  НЧ ”Елин Пелин - 1903 г.” ще се проведе \r\n„Ден на отворените врати” - по повод професионалния празник на библиотекарите. \r\n*** \r\nОт 17.00 часа ще се проведе Празник на кв. „Тева”. \r\n*** \r\nОт 17.00 часа ОУ „Св. Св. Кирил и Методий”, с. Дивотино, ще се проведе патронен празник на училището. \r\n*** \r\nОт 18.00 часа пред винарска изба Орбелус, с. Кромидово, ще се проведе Третото издание на Орбелус Ритъм & Вино. \r\n*** \r\nОт 09.00 часа в сградата на БЧК-Пловдив ще се проведе областно състезание на ученическите екипи по първа долекарска помощ. \r\n*** \r\nОт 10.00 часа брега на река Марица срещу остров Адата ще се проведе екологичен образователен семинар „Да осиновим Адата“. \r\n*** \r\nОт 10.00 в парк „Лаута“ над 4000 участници ще се включат в 4-тото издание на Народен събор „Пловдив“. \r\n*** \r\nОт 11.00 часа Тракийско Дружество „Войвода Руси Славов” ще почете паметта на своя патрон на гроба му на Централните гробища в Пловдив \r\n*** \r\nОт 14.00 часа на сцената на Националното училище за музикално и танцово изкуство „Добрин Петков“ – Пловдив ще се проведе традиционният фолклорен фестивал „Нашите корени“. \r\n*** \r\nОт 17.00 часа в зала „Библиотека“ на Тракийски културен дом Пловдив“ ще се състои авторският поетичен моноспектакъл „Пътеки към Душата на България” на поетесата и актрисата Тоня Борисова,  родственица на Захарий Стоянов. \r\n*** \r\nОт 08.30 часа църквата „Св. Кирил и Методий“ в село Полето ще отбележи храмовия си празник. \r\n*** \r\nОт 10.00 часа в центъра на селото започва ХI конкурс-надпяване „С песните на Йовчо Караиванов“. \r\n*** \r\nОт 10.00 часа в ОУ „Св. Св. Кирил и Методий“ – село Смилян ще се състои Тържествен концерт по случай 100 години от създаването на училището. \r\n*** \r\nОт 09.30 часа пред спортна зала „Иван Вазов“ градът ще бъде част от Еврокоридор №8, по който тича ултрамаратонецът Красимир Георгиев. \r\n*** \r\nОт 11.00 часа на спортните игрища зад Централна поща ще бъде даден старт на традиционните Работнически игри. \r\n*** \r\nОт 17.30 часа от парк „5-ти Октомври“ до парк \"Артилерийски\" членовете на група Не на стратегията на детето 2019-2030 – Стара Загора и Възраждане Стара Загора организират протест и походно шествие под мотото „При мама и тате ми е най-добре!“. \r\n*** \r\nОт 15.00 часа в Чепеларе ще се проведе „Веселие в Чепеларе – празник на хората“. \r\n*** \r\nОт 09.30 часа в СУ „С. Доброплодни“ ще се проведе състезание по краснопис и правопис. \r\n*** \r\nОт 10.30 часа пред сградата на Община Шумен ще се състои тържествен ритуал по издигане на знамената на ЕС, България и Шумен. \r\n*** \r\nОт 11.00 часа пред Драматично-куклен театър „В. Друмев“ ще се състои постановка за деца от Панайот Цанев „Книжки сладкодумки“. \r\n*** \r\nОт 11.30 часа на открита сцена, пл. „Освобождение“ ще има шоу за деца, анимации, игри. \r\n*** \r\nОт 16.00 часа часа от пл. „Кристал“ до Община Шумен ще се състои дефиле на мажоретни състави и откриване на Фестивал на мажоретния танц „Мадарски конник“. \r\n*** \r\nОт 18.15 часа пред Драматично-куклен театър „В. Друмев“ ще се състои откриване на Театралния фестивал „Нова българска драма“. \r\n*** \r\nОт 19.00 часа на открита сцена, пл. „Освобождение“ще се състои празничен концерт на група Фанданго, с участието на формации на Младежкия дом и СУ „С. Доброплодни“. \r\n*** \r\nОт 13.00 часа на пистата край село Тенево ще бъде даден стартът на състезателните игри на Националния мотосъбор. \r\n*** \r\n*** \r\nОт 10.30 часа в многофункционален спортен комплекс \"Спортна София 2000\" в \"Зона Б-5\" кандидатът за евродепутат Андрей Ковачев ще присъства на турнир по тенис на маса в район „Възраждане“. \r\n*** \r\nОт 11.00 часа в парк Света Троица Кандидатите за евродепутати Андрей Ковачев и Мария Габриел ще присъстват на Хепънинг по повод 9 май - Деня на Европа. \r\n*** \r\nОт 11.30 часа „БСП за България“ ще внесе нова жалба в ЦИК за законови нарушения от страна на премиера Бойко Борисов. \r\n*** \r\nОт 12.00 часа в Южния парк - на поляната с птиците, вход от страната на улица „Бяла черква“ и бул. „Витоша“, кандидатите за евродепутати Мария Габриел, Андрей Новаков, Андрей Ковачев и Лиляна Павлова ще вземат участие в централното предизборно събитие на всички райони от 23 МИР на ГЕРБ. \r\n*** \r\nОт 09.30 часа на площада в с. Сеславци, гр. София, Мариела Модева ще присъства на фолклорен фестивал. \r\n*** \r\nОт 14.00 часа в залата на Информационен център, в гр. Аксаково, Елена Йончева, Петър Витанов и д-р Десислав Тасков ще се срещнат с граждани. \r\n*** \r\nОт 12.00 часа в залата на община Белово Димитър Данчев ще се срещне с обществеността. \r\n*** \r\nОт 19.15 часа в парк \"Априлци\", гр. Брацигово,  Димитър Данчев ще вземе участие във възстановката на събитията от Априлската епопея и ще поднесе венци и цветя. На Площад \"Централен\", в града, той ще присъства на тържествената заря проверка. \r\n*** \r\nОт 16.30 часа в централата на ГС на БСП - Варна на ул. “Македония” №33, ще се проведе пресконференция на Сергей Станишев – президент на Партията на европейските социалисти и кандидат за член за Европейския парламент 2019 – 2024. \r\n*** \r\nОт 18.00 часа в Зала 1 на Фестивален и Конгресен Център - Варна в гр. Варна, Елена Йончева, Петър Витанов, Сергей Станишев, Десислав Тасков и Крум Дончев ще се срещнат с обществеността. \r\n*** \r\nОт 16.00 часа в Художествената галерия Димитър Данчев ще се срещне с граждани. \r\n*** \r\nОт 16.00 часа в парк \"Маркотея\" Момчил Неков ще вземе участие във фестивала \"Четири стихии\". В 18.00 часа, в Дряновския манастир, Момчил Неков ще вземе участие в честването не 143 години от Априлското възстание. \r\n*** \r\nОт 18.30 часа в общинския съвет в гр. Главиница, Цветелина Пенкова ще се срещне с граждани. \r\n*** \r\nОт 9.00 часа на главната улица, в гр. Дряново, Момчил Неков ще проведе приемна на открито. \r\n*** \r\nОт 11.00 часа на Паметника на Съветската армия в гр. Кула, Емил Георгиев ще се срещне с граждани. В 12.00 часа той ще посети  Мемориал \"Катюша\" и ще се срещне с граждани. \r\n*** \r\nОт 16.00 часа на площад „Велбъжд” кандидатът за евродепутат от листата на ГЕРБ и СДС д-р Андрей Ковачев ще се срещне с жители на община Кюстендил. \r\n*** \r\nОт 18.00 часа в голямата зала на Общински драматичен театър водачът на листата на ГЕРБ и СДС за европейските избори Мария Габриел, заедно с кандидатите за евродепутати д-р Андрей Ковачев и Лиляна Павлова ще участват в централното събитие на политическата партия за областта. \r\n*** \r\nОт 9.30 часа на тенис корта в пернишкия квартал “Монте Карло” водачът листата на ГЕРБ и СДС за изборите за членове на Европейския парламент Мария Габриел и кандидатът за евродепутат Лиляна Павлова ще открият турнир по тенис по двойки. Участие в турнира ще вземе зам.-председателят на ПГ на ГЕРБ и народен представител от област Перник Красимир Велчев. \r\n*** \r\nОт 11.00 часа на площада, в с. Мещица, проф. Румен Гечев ще присъства на традиционния фолклорен конкурс \"Дай, бабо, огънче\". \r\n*** \r\nОт 17.30 часа на площада в центъра на гр. Пирдоп, Иво Христов ще вземе участие в откриването на Влайковите дни. \r\n*** \r\nОт 11.00 часа пред общината в гр. Провадия,  Елена Йончева, Петър Витанов и д-р Десислав Тасков ще се срещнат с граждани. \r\n*** \r\nОт 10.30 часа на главната улица в гр. Трявна Момчил Неков ще проведе приемна на открито. В 12.30 часа, в механа \"Зограф\", в гр. Трявна, той ще се срещне с граждани.", "date": "2019.05.11", "title": "Предстоящи събития в страната за 11 май (Агенция „Фокус“)"}
{"url": "http://www.focus-news.net/news/2019/05/11/2656565/s-bozhestvena-sveta-liturgiya-i-horov-kontsert-stolichniyat-hram-sv-sv-kiril-i-metodiy-shte-otbelezhi-svoya-praznik.html", "text": "С Божествена света Литургия и хоров концерт столичният храм „Св. Св. Кирил и Методий“ ще отбележи своя празник, предаде репортер на  Агенция „Фокус“ . На 11 май, когато Православната църква прославя светите братя Кирил и Методий Негово високопреподобие архимандрит Василий - протосингел на Софийска епархия ще оглави светата Литургия в известния столичен храм „Св. Св. Кирил и Методий“ на Женския пазар. Началото на светата Литургия е в 09.00 часа. От 11.30 часа в храма ще се проведе празничен концерт по повод Деня на св. братя Кирил и Методий и 1150-годишнината от Успението на св. Кирил Славянобългарски. Проявата се организира от Софийската митрополия с благословението на Негово Светейшество Българския патриарх и Софийски митрополит Неофит. \r\nВ концерта с православни песнопения ще вземат участие: смесен камерен хор „Петър Динев“ при храм „Св. Кирил и Методий“ с диригент Боряна Найденова и женски хор „Христина Морфова“ при Народно читалище „Д-р Петър Берон 1926“  с диригент Таня Никлева-Владева. \r\nВстъпителното слово ще произнесе иконом Кирил Попов, който ще е и водещ на концерта. Входът е свободен!  \r\nНикола ПЕТКОВ", "date": "2019.05.11", "title": "С Божествена света Литургия и хоров концерт столичният храм \"Св. Св. Кирил и Методий\" ще отбележи своя празник"}
{"url": "http://www.focus-news.net/news/2019/05/11/2656515/sindikatat-na-balgarskite-uchiteli-vrachi-nagradite-uchitel-na-godinata-obzor.html", "text": "За двадесет и втора поредна година Синдикатът на българските учители организира и проведе Национален конкурс „Учител на годината”. Бяха номинирани над 100 учители и директори, като измежду тях бяха излъчени победителите в десет направления. Награди получиха директори, зам.-директори и учители в следните категории: „Предучилищно възпитание и подготовка“, „Начално образование“, „Хуманитарно образование“, „Природо-математическо“, „Изкуства и спорт“, „Професионално образование“, „Директори и зам.-директори“, „Възпитателна работа, извънкласни и извънучилищни дейности, психолози и педагогически съветници“, „Млади учители“, „Учители наставници“. Наградите бяха връчени от председателя на СБУ  Янка Такева . По време на церемонията тя изтъкна, че от учителя зависи какво ще бъде обществото ни. Според нея акко има подкрепа от институциите, той ще направи чудеса. Янка Такева изрази надежда Министерството на образованието да бъде определено за център на глобално гражданство на Европа. Тя благодари на кмета на София Йорданка Фандъкова, вицепрезидентa Илияна Йотова, омбудсманa Мая Манолова за това, че те подкрепят безпрекословно образованието. „Ние с министър Вълчев уцелихме десетката в образованието. Благодаря ви за доброто социално партнираме. Вие се докоснахте до всеки учител, директор, вие минахте през всички общини. Минахте през най-отдалечените училища, докоснахте се до всяко дете“, добави тя. \r\nМинистърът на образованието и науката  Красимир Вълчев  отбеляза, че днес ангажираме учителите и с възпитанието на децата ни. „Това, което се случва в класната стая днес, ще е обществото утре“, посочи той. По думите му ако преди век, век и половина сме разчитали учителите да научат децата ни да смятат и пишат, то днес имаме много по-големи изисквания към тях. „Разчитаме на учителите да се справим с предизвикателството на децата, които напускат преждевременно образователната система“, уточни Вълчев. Според него за да бъде успешна мисията на образованието, трябва да има обединение между родители, учители и институции. По-късно пред журналисти в Народното събрание той прогнозира, че се очаква недостиг на учители в страната заради възрастовата структура. През следващите 15 години хората, които ще навлязат в пенсионна възраст, ще бъдат 50% повече от младите хора, които ще влязат в пазара на труда“, съобщи той. „Основното решение е двойното увеличение на възнагражденията, което беше взето през 2017 година и изпълняваме. През 2020 и 2021 година има заложени по 360 млн. лева за достигането на двойното увеличение“, посочи Вълчев. \r\nПо време на награждаването на най-добрите учители в страната вицепрезидентът  Илияна Йотова  изтъкна, че за бъдеш учител не е призвание, нито професия – това е нещо дадено свише и не всеки го умее. „Винаги много се вълнувам, когато съм сред учители. Вие, колеги, сте хората, от които започва познанието за всеки, който се ражда на земята. От вас тръгва формирането на качества и добродетели. Вие сте хора, които създавате хората. Това, което вие представлявате не може да бъде описано с думи“, допълни тя. Според нея също образователната мисия ще бъде успешна ако има обединение, но по думите й практиката в последните години показва друго. Пред журналисти тя коментира още, че за да за се преодолее недостигът на кадри в сферата, трябва да има увеличение на възнагражденията.  „Заплатата на един учител, на един стартиращ млад преподавател, не трябва да бъде под 2 000 лв., за да може тези хора да ги задържим в образованието. Какво се получава сега? Завършват университета, започват като учители, но в момента, в който си намерят по-добре платена работа напускат. Няма как да мотивираме тези млади хора да се справят с целия този кръг на въпроси, с които ние като родители и общество не можем, и да са най-зле платените в държавата. Няма как да се случи. Същото важи и за лекарите“, добави още вицепрезидентът. По думите й най-важното, което ни липсва е уважението към учителите. „Не можем да се сещаме за тях само когато идват избори и има празници. Грешка имаме и като родители, и като държава, и като общество“, допълни тя. Йотова изтъкна, че престижът и уважението към учителската професия трябва да бъдат върнати. \r\nВ словото си кметът на София   Йорданка Фандъкова  подчерта, че обществото очаква от учителите дори това, което понякога и семейството не може да даде на децата. „Все повече става ясно, че да бъдеш учител не е само призвание, не се изисква от него да бъде добър преподавател и да предаде добре знанията на децата. От него се очаква всичко, включително се очаква това, което семейството не винаги може да даде. Затова е и толкова духовна и трудна тази професия“, допълни тя. Фандъкова пожела на преподавателите да създават успешните хора на България и да бъдете здрави. „За мен образованието е най-важният сектор, но като че ли за него най-малко говорим. Инвестициите, които сме вложили в образованието, сме ги защитили трайно“, уточни Фандъкова. „В момента строим 6 училищни сгради, 4 ще започнем, има бъдеще за този град и за хората в него“, отбеляза столичният кмет. \r\nЗам.-министърът на образованието  Деница Сачева  отбеляза, че върху раменете на учителите е стъпило цялото бъдеще на България. „Чрез Вас и Вашата работа успяхме да върнем хиляди деца в клас. Успяхме да направим така, че името на България да се чуе 110 пъти в международни олимпиади и конкурси, спечелени от български ученици“, отбеляза Сачева. „Успяхме за първи път от последните 6 години да пречупим тенденцията на преждевременно отпадналите от образователната системата деца с 1 % и това да бъде едно постижение, което се оценява изключително високо от нашите международни партньори“, добави зам. образователният министър. Тя увери българските учители, че Министерството на образованието и науката винаги ще бъде техен партньор и ще работи за тях. \r\nДаяна ДЮЛГЕРОВА", "date": "2019.05.11", "title": "Синдикатът на българските учители връчи наградите „Учител на годината“ (ОБЗОР)"}
{"url": "http://www.focus-news.net/news/2019/05/11/2656523/nimh-nad-po-golyamata-chast-ot-stranata-shte-bade-slanchevo-sledobed-na-mesta-v-iztochnite-rayoni-i-planinite-shte-prevali-i-pregarmi.html", "text": "Днес над по-голямата част от страната ще бъде предимно слънчево. По-значителна облачност ще има над източните райони, а в следобедните часове и над планинските, където на места ще превали краткотраен дъжд и ще прегърми. Атмосферното налягане ще се повиши, но ще остане малко по-ниско от средното за май.Ще духа слаб запад-северозападен вятър. Максимални температури между 19° и 24°, в София около 20°. Това съобщи за Агенция „Фокус“ дежурният синоптик в  Националния институт по метеорология и хидрология (НИМХ)  Христо Христов.  \r\nНад Черноморието облачността ще е предимно значителна. Главно в следобедните часове ще има краткотрайни валежи и гръмотевици. Ще духа слаб северозападен вятър. Максимални температури на въздуха: 18°-20°. Температурата на морската вода е 14°, вълнението на морето ще бъде 2 бала. \r\nНад планините по-значителна облачност ще има в следобедните часове, когато на места ще превали. Ще духа умерен северозападен вятър. Максимална температура на височина 1200 метра около 14°, на 2000 метра - около 6°.", "date": "2019.05.11", "title": "НИМХ: Над по-голямата част от страната ще бъде слънчево, следобед на места в източните райони и планините ще превали и прегърми"}
{"url": "http://www.focus-news.net/news/2019/05/11/2656521/predstoyashti-sabitiya-v-stranata-za-11-may-agentsiya-fokus.html", "text": "*** \r\nОт 11.00 часа на площада пред Народно читалище „Напредък – 1884“ вицепрезидентът Илияна Йотова ще бъде гост на честването на 400-годишнината от възникването на село Керека. \r\n*** \r\nОт 09.00 часа в театралната зала „Алма Алтер“ на Софийския университет „Св. Климент Охридски“ ще се проведе вторият тур на националното състезанието по правопис „Пазим езика си“ за V и за VI клас. \r\n*** \r\nОт 09.00 часа в Дом на Културата „Борис Христов“ ще се състои Научна конференция \"Екологията - начин на мислене\". \r\n*** \r\nОт 9.30 часа на игрищата на Националната футболна база „Бояна“ ще се проведе благотворителен футболен турнир с участието на служители на дипломатическите мисии в София, институции и неправителствени организации. \r\n*** \r\nОт 09.30 часа в Патриаршеската катедрала „Св. Александър Невски“ ще бъде отслужена Архиерейска св. Литургия. \r\n*** \r\nОт 11.00 часа в зала ,,Триадица“ ще се проведе ученически шампионат по гимнастика-зона София, който е завършек на проекта ,,Гимнастиката-здраве и красота за нашите деца“. \r\n*** \r\nОт 11.00 часа в Историческия музей ще се проведе Ден на специалност „Български език и история“. \r\n*** \r\nОт 11.00 часа в Общински културен институт Дом на културата „Искър“ (бул. „Кръстю Пастухов“ №23) ще се проведе Инициативата „Съкровищата на София - мултижанрови събития за деца”. \r\n*** \r\nОт 12.00 часа в Централния Военен клуб ще се проведе пресконференция, на която ще бъдат представени темите и резултатите от Първата научна конференция за Централна и Източна Европа по тиреоидни заболявания. \r\n*** \r\nОт 14.00 часа в София Тех Парк, сградата на Иновационен форум „Джон Атанасов”, зала Нетера Космос, ще се състои премиерата на най-новата книга на испанския полярник и писател Хавиер Качо „Аз, Фрам”. \r\n*** \r\nОт 17.00 часа в Софийската опера и балет Зонта интернешънъл клуб „Света София“ ще отбележи своя  100-годишен юбилей.  \r\n*** \r\nОт 10.00 часа пред зала „22 септември“ ще се проведе инициативата „Лекоатлетически маратон - Благоевград“. \r\n*** \r\nОт 10.00 часа пред Пантеона и на паркинга на големият търговски обект на \r\n ул. „Янко Комитов“ 8 ще се проведе инициативата „Книги за смет“. \r\n*** \r\nОт 10.00 часа устието на река Ропотамо ще бъде почистено от доброволци от VІІІ, IX и X клас на Професионалната гимназия по химични технологии „Акад. Н. Д. Зелински“. Почистването е организирано от Регионалната инспекция по околната среда и водите в Бургас по повод 22 май - Международния ден на биологичното разнообразие. \r\n*** \r\nОт 10.00 часа в Експоцентър „Флора“ ще се проведе фестивалът „Бургас твори“. \r\n*** \r\nОт 10.00 часа в Експоцентър „Флора“ ще се проведе часът на Галерия Вест – „Вълшебството на цветовете“. Събитието е част от фестивала „Бургас твори“. \r\n*** \r\nОт 11.00 часа в близост до експоцентър „Флора“ са организирани танци с участието на ТА „Здравец“ – Камено, фолклорна формация „Зеленика“ с ръководител Мария Маркова Халачева към Центъра за млади таланти – Бургас, Габриела Тасева, Виктор Митев и Жаклин Димитрова. Събитието е част от фестивала „Бургас твори“. \r\n*** \r\nОт 17.30 часа на открита сцена до „Часовника“ ще се проведе концерт на професионален фолклорен ансамбъл „Атанас Манчев“. \r\n*** \r\nОт 17.30 часа пред сградата на Община Бургас, родителите ще излязат на мирен протест против Стратегията за детето 2019-2030.  \r\n*** \r\nОт 18.30 часа в експоцентър „Флора“ предстои прочит на  поезията на Елка Стоянова, Ажда Чаушева, Наталия Димитрова, Яна Вълчева, а към тях ще се присъединят музикантите Ксения Каролева, Марко Маджаров, Тодор Тодоров, както и актьорът Тони Минасян. Събитието е част от фестивала „Бургас твори“. \r\n*** \r\nОт 13.00 часа в Концертната зала на Младежки дом – Варна ще се състои премиерата на  книгата „Където морето докосва брега”. \r\n*** \r\nОт 17.30 часа пред сградата на Общината ще се протест срещу Националната стратегия за детето 2019-2030 г.  \r\n***   \r\nОт 9.00 часа от Владишкия мост в кв. „Асенов“ ще се проведе първия дял на кампанията „Движи се и победи“ – поход от Велико Търново до хижа „Божур“.  \r\n***    \r\nОт 10.00 до 14.00 часа в Парк Хотел Арбанаси браншови организации от 18 държави от Европа и Централна Азия ще се включат в международната кръгла маса, която е част от Осми Национален събор на овцевъдите в България.  \r\n***    \r\nОт 11.00 часа пред паметника на св. св. Кирил и Методий ще се проведе отбелязване на Патронния празник на Великотърновския университет.  \r\n*** \r\nОт 11.00 часа в читалище „Искра“ театър „Весел“ представя: „Пинокио“ – детски куклен спектакъл.  \r\n***  \r\nОт 17.30 часа на пл. „Майка България“ ще се проведе протест срещу „Национална стратегия за детето 2019-2030г.“. \r\n***  \r\nОт 10.00 часа в НЧ „Напредък-1869“ ще се проведе областен етап на  VI-ия Национален фестивал на руската поезия, песен и танц „Пусть всегда будет солнце” 2019 година.  \r\n*** \r\nОт 14.00 часа на Стадион „Калиакра\" ще се състои Футболна среща от Европейското първенство на УЕФА за девойки до 17 годннн Холандия-Англия.\t \r\n*** \r\nОт 10.00 часа на площад „20-ти юли“ ще се проведе „Да изиграем едно българско хоро“ с участието на детските градини от община Карлово, Организатор - ДГ „Слънце“. \r\n*** \r\nОт 10.00 часа в Рилския манастир в Рилския манастир МОН ще отличи директори с наградата „Св. Иван Рилски“ в чест на Деня на светите братя Кирил и Методий на 11 май.  \r\n*** \r\nОт 11.00 часа в залата на Възрожденското училище ще бъде отбелязана 100-годишнината от създаването на сдружение „Св. Св. Кирил и Методий”. \r\n*** \r\nОт 09.45 часа в Многофункционална спортна зала в ПЕГ „Екзарх Йосиф І” ще се проведе открит отборен и индивидуален турнир по тенис на маса.  \r\n*** \r\nОт 10.00 часа пред читалището в с. Мещица ще се проведе XI Национален детски фолклорен конкурс “Дай, бабо, огънче”. \r\n*** \r\nОт 10.00 часа в библиотеката на  НЧ ”Елин Пелин - 1903 г.” ще се проведе \r\n„Ден на отворените врати” - по повод професионалния празник на библиотекарите. \r\n*** \r\nОт 17.00 часа ще се проведе Празник на кв. „Тева”. \r\n*** \r\nОт 17.00 часа ОУ „Св. Св. Кирил и Методий”, с. Дивотино, ще се проведе патронен празник на училището. \r\n*** \r\nОт 18.00 часа пред винарска изба Орбелус, с. Кромидово, ще се проведе Третото издание на Орбелус Ритъм & Вино. \r\n*** \r\nОт 09.00 часа в сградата на БЧК-Пловдив ще се проведе областно състезание на ученическите екипи по първа долекарска помощ. \r\n*** \r\nОт 10.00 часа брега на река Марица срещу остров Адата ще се проведе екологичен образователен семинар „Да осиновим Адата“. \r\n*** \r\nОт 10.00 в парк „Лаута“ над 4000 участници ще се включат в 4-тото издание на Народен събор „Пловдив“. \r\n*** \r\nОт 11.00 часа Тракийско Дружество „Войвода Руси Славов” ще почете паметта на своя патрон на гроба му на Централните гробища в Пловдив \r\n*** \r\nОт 14.00 часа на сцената на Националното училище за музикално и танцово изкуство „Добрин Петков“ – Пловдив ще се проведе традиционният фолклорен фестивал „Нашите корени“. \r\n*** \r\nОт 17.00 часа в зала „Библиотека“ на Тракийски културен дом Пловдив“ ще се състои авторският поетичен моноспектакъл „Пътеки към Душата на България” на поетесата и актрисата Тоня Борисова,  родственица на Захарий Стоянов. \r\n*** \r\nОт 08.30 часа църквата „Св. Кирил и Методий“ в село Полето ще отбележи храмовия си празник. \r\n*** \r\nОт 10.00 часа в центъра на селото започва ХI конкурс-надпяване „С песните на Йовчо Караиванов“. \r\n*** \r\nОт 10.00 часа в ОУ „Св. Св. Кирил и Методий“ – село Смилян ще се състои Тържествен концерт по случай 100 години от създаването на училището. \r\n*** \r\nОт 09.30 часа пред спортна зала „Иван Вазов“ градът ще бъде част от Еврокоридор №8, по който тича ултрамаратонецът Красимир Георгиев.  \r\n*** \r\nОт 11.00 часа на спортните игрища зад Централна поща ще бъде даден старт на традиционните Работнически игри. \r\n*** \r\nОт 17.30 часа от парк „5-ти Октомври“ до парк \"Артилерийски\" членовете на група Не на стратегията на детето 2019-2030 – Стара Загора и Възраждане Стара Загора организират протест и походно шествие под мотото „При мама и тате ми е най-добре!“. \r\n*** \r\nОт 15.00 часа в Чепеларе ще се проведе „Веселие в Чепеларе – празник на хората“. \r\n*** \r\nОт 09.30 часа в СУ „С. Доброплодни“ ще се проведе състезание по краснопис и правопис. \r\n*** \r\nОт 10.30 часа пред сградата на Община Шумен ще се състои тържествен ритуал по издигане на знамената на ЕС, България и Шумен.  \r\n*** \r\nОт 11.00 часа пред Драматично-куклен театър „В. Друмев“ ще се състои постановка за деца от Панайот Цанев „Книжки сладкодумки“. \r\n*** \r\nОт 11.30 часа на открита сцена, пл. „Освобождение“ ще има шоу за деца, анимации, игри. \r\n*** \r\nОт 16.00 часа часа от пл. „Кристал“ до Община Шумен ще се състои дефиле на мажоретни състави и откриване на Фестивал на мажоретния танц „Мадарски конник“. \r\n*** \r\nОт 18.15 часа пред Драматично-куклен театър „В. Друмев“ ще се състои откриване на Театралния фестивал „Нова българска драма“. \r\n*** \r\nОт 19.00 часа на открита сцена, пл. „Освобождение“ще се състои празничен концерт на група Фанданго, с участието на формации на Младежкия дом и СУ „С. Доброплодни“. \r\n*** \r\nОт 13.00 часа на пистата край село Тенево ще бъде даден стартът на състезателните игри на Националния мотосъбор. \r\n*** \r\n*** \r\nОт 10.30 часа в многофункционален спортен комплекс \"Спортна София 2000\" в \"Зона Б-5\" кандидатът за евродепутат Андрей Ковачев ще присъства на турнир по тенис на маса в район „Възраждане“. \r\n*** \r\nОт 11.00 часа в парк Света Троица Кандидатите за евродепутати Андрей Ковачев и Мария Габриел ще присъстват на Хепънинг по повод 9 май - Деня на Европа. \r\n*** \r\nОт 11.30 часа „БСП за България“ ще внесе нова жалба в ЦИК за законови нарушения от страна на премиера Бойко Борисов. \r\n*** \r\nОт 12.00 часа в Южния парк - на поляната с птиците, вход от страната на улица „Бяла черква“ и бул. „Витоша“, кандидатите за евродепутати Мария Габриел, Андрей Новаков, Андрей Ковачев и Лиляна Павлова ще вземат участие в централното предизборно събитие на всички райони от 23 МИР на ГЕРБ. \r\n*** \r\nОт 09.30 часа на площада в с. Сеславци, гр. София, Мариела Модева ще присъства на фолклорен фестивал. \r\n*** \r\nОт 14.00 часа в залата на Информационен център, в гр. Аксаково, Елена Йончева, Петър Витанов и д-р Десислав Тасков ще се срещнат с граждани. \r\n*** \r\nОт 12.00 часа в залата на община Белово Димитър Данчев ще се срещне с обществеността. \r\n*** \r\nОт 19.15 часа в парк \"Априлци\", гр. Брацигово,  Димитър Данчев ще вземе участие във възстановката на събитията от Априлската епопея и ще поднесе венци и цветя. На Площад \"Централен\", в града, той ще присъства на тържествената заря проверка. \r\n*** \r\nОт 16.30 часа в централата на ГС на БСП - Варна на ул. “Македония” №33, ще се проведе пресконференция на Сергей Станишев – президент на Партията на европейските социалисти и кандидат за член за Европейския парламент 2019 – 2024. \r\n*** \r\nОт 18.00 часа в Зала 1 на Фестивален и Конгресен Център - Варна в гр. Варна, Елена Йончева, Петър Витанов, Сергей Станишев, Десислав Тасков и Крум Дончев ще се срещнат с обществеността. \r\n*** \r\nОт 16.00 часа в Художествената галерия Димитър Данчев ще се срещне с граждани. \r\n*** \r\nОт 16.00 часа в парк \"Маркотея\" Момчил Неков ще вземе участие във фестивала \"Четири стихии\". В 18.00 часа, в Дряновския манастир, Момчил Неков ще вземе участие в честването не 143 години от Априлското възстание. \r\n*** \r\nОт 18.30 часа в общинския съвет в гр. Главиница, Цветелина Пенкова ще се срещне с граждани. \r\n*** \r\nОт 9.00 часа на главната улица, в гр. Дряново, Момчил Неков ще проведе приемна на открито. \r\n*** \r\nОт 11.00 часа на Паметника на Съветската армия в гр. Кула, Емил Георгиев ще се срещне с граждани. В 12.00 часа той ще посети  Мемориал \"Катюша\" и ще се срещне с граждани. \r\n*** \r\nОт 16.00 часа на площад „Велбъжд” кандидатът за евродепутат от листата на ГЕРБ и СДС д-р Андрей Ковачев ще се срещне с жители на община Кюстендил. \r\n*** \r\nОт 18.00 часа в голямата зала на Общински драматичен театър водачът на листата на ГЕРБ и СДС за европейските избори Мария Габриел, заедно с кандидатите за евродепутати д-р Андрей Ковачев и Лиляна Павлова ще участват в централното събитие на политическата партия за областта.  \r\n*** \r\nОт 9.30 часа на тенис корта в пернишкия квартал “Монте Карло” водачът листата на ГЕРБ и СДС за изборите за членове на Европейския парламент Мария Габриел и кандидатът за евродепутат Лиляна Павлова ще открият турнир по тенис по двойки. Участие в турнира ще вземе зам.-председателят на ПГ на ГЕРБ и народен представител от област Перник Красимир Велчев. \r\n*** \r\nОт 11.00 часа на площада, в с. Мещица, проф. Румен Гечев ще присъства на традиционния фолклорен конкурс \"Дай, бабо, огънче\". \r\n*** \r\nОт 17.30 часа на площада в центъра на гр. Пирдоп, Иво Христов ще вземе участие в откриването на Влайковите дни. \r\n*** \r\nОт 11.00 часа пред общината в гр. Провадия,  Елена Йончева, Петър Витанов и д-р Десислав Тасков ще се срещнат с граждани. \r\n*** \r\nОт 10.30 часа на главната улица в гр. Трявна Момчил Неков ще проведе приемна на открито. В 12.30 часа, в механа \"Зограф\", в гр. Трявна, той ще се срещне с граждани.", "date": "2019.05.11", "title": "Предстоящи събития в страната за 11 май (Агенция „Фокус“)"}
{"url": "http://www.focus-news.net/news/2019/05/11/2656519/aktualna-patna-obstanovka.html", "text": "Информация за състоянието на републиканските пътища, предоставена от  Агенция „Пътна инфраструктура” . Метеорологична обстановка : \r\nПрез нощта над по-голямата част от страната ще преобладава ясно време. По-значителна облачност ще има над източните райони, но до полунощ и там валежите ще спрат. На 11.05.2019 г. преди обяд ще преобладава слънчево време. По-значителна облачност и краткотрайни превалявания ще има в следобедните часове над източните райони и планините. Ще духа слаб запад-северозападен вятър. Минимални температури между 5° и 10°, по Черноморието до 12°, максимални - между 19° и 24°. Ограничения за товарни автомобили : \r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nЦелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите : \r\nАМ „Тракия“:  \r\nОбласт София: Движението от км 11+530 до км 16+560 в посока Бургас е ограничено поради ремонтно – възстановителни дейности на виадукти при км 13+140 и км 15+940. Движението се осъществява двупосочно в платното посока София. През празничните и почивни дни се въвежда реверсивно движение както следва:  \r\nВъв връзка с предстоящите празници се въвежда реверсивно движение в участъка от км 18+530 до км 23+330, където платното в посока Бургас е затворено, като движението се осъществява двупосочно в платното посока София, поради ремонтни дейности на виадукт при км 20+840 както следва: \r\nДвижението при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г.;  \r\nДвижението от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г.; \r\nОбласт Пазарджик: \r\nДвижението в участъка от км 61+000 до км 69+000 посока София се осъществява в една лента поради ремонт на асфалтовата настилка. Ограничени за движение са аварийната и активната ленти. Движението се осъществява в изпреварващата лента и се регулира с пътни знаци. Срок до 13.05.2019 г.  \r\nДвижението в участъка от километър 88+994 до километър 89+354 в района на пътен възел „Пазарджик“ се осъществява двупосочно в една лента в платното посока София, поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Почасовите ограничения са следните: \r\n•\tПредвидено е двупосочно преминаване, като се обособяват по една лента за движение в двете посоки от км 88+994 до км 89+354 за периода от 10:00 часа всеки понеделник до 13:00 часа всеки петък; \r\n•\tПредвидено е двупосочно преминаване, като се обособяват две ленти за движение в посока Бургас и една лента за движение в посока София от км 88+994 до км 89+354 за периода от 13:00 часа всеки петък до 17:00 часа всяка събота; \r\n•\tПредвидено е двупосочно преминаване, като се обособяват една лента за движение в посока Бургас и две ленти за движение в посока София от км 88+994 до км 89+354 за периода от 17:00 часа всяка събота до 10:00 часа всеки понеделник. \r\nЧасовият диапазон на реверсивното движение може да се променя при необходимост. \r\nАлтернативни маршрути: \r\nПърви вариант: ПВ „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – път II-37 /Пазарджик/ – пътен възел „Пазарджик“ на АМ “Тракия“. \r\nВтори вариант: пътен възел „Церово“ на АМ „Тракия – път III-8402 /Виноградец – Карабунар – Злокучене – Септември/ – път I-8 /Лозен – Звъничево – Пазарджик/ – пътен възел „Цалапица“ на АМ “Тракия“. \r\nТрети вариант: пътен възел „Калугерово“ – път III-803 /Динката – Драгор/ – път II-37 – пътен възел „Пазарджик“ на АМ „Тракия“. Срок до 31.05.2019 г.; \r\nОбласт Пловдив: \r\nДвижението в участъка от км 106 км до км 119 в посока Бургас се осъществява в една лента поради частични ремонтни дейности на асфалтовата настилка. Движението се осъществява в изпреварващата лента. Срок до 31.05.2019 г. \r\nОбласт Стара Загора: \r\nДвижението в участъка Чирпан – Стара Загора от км 168+000 до км 208+100 се осъществява с максимална скорост 90 км/ч и повишено внимание в двете посоки с цел осигуряване безопасността на движението поради неравности на пътната настилка. Срок до 30.09.2019 г. \r\nАМ „Хемус“:  \r\nОбласт София: \r\nДвижението при Потоп от км 18+230 до км 20+620 в посока Варна е ограничено поради ремонтно-възстановителни дейности на виадукт при км 19+270. Движението се осъществява двупосочно в платното посока София.  \r\nПрез празничните и почивни дни се въвежда реверсивно движение както следва:  \r\nДвижението от км 30+260 до км 35+450 /от п.в. „Витинска река“ до служебна пътна връзка/ е ограничено за МПС над 12 тона само в посока София поради ремонтно-възстановителни дейности по виадукт при км 33+600 и тунел „Витиня“. Движението се осъществява по обходен маршрут през път I-1 Ботевград – София. Срок 31.05.2019 г.;  \r\nДвижението от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба посока София/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок до 28.05.2019 г.; \r\nДвижението от км 33+960 до км 40+310 в посока Варна е ограничено поради ремонтно-възстановителни дейности на виадукти при км 36+450 /Коренишки дол/ и км 37+920. Движението се осъществява двупосочно в платното посока София. За празничните дни движението ще се осъществява както следва: \r\nДвижението от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.05.2019 г.; \r\nОбласт Варна: \r\nДвижението в участъка Неофит Рилски – Девня от км 389+717 до км 400+100 се осъществява двупосочно в дясното платно посока София – Варна поради ремонтни дейности. Затворено за движение е лявото платно в посока София. Ограничено е качването в посока София на пътен възел \"Неофит Рилски\", като движението е пренасочено по път I-2 Варна – Шумен от пътен възел „Девня“ до пътен възел \r\n„Каспичан“. Ограничено е слизането от АМ \"Хемус\" на пътен възел \"Неофит Рилски\", като движението е пренасочено по път I-2 Шумен – Варна. Срок до 24.05.2019 г.; \r\nДвижението в участъка п.в. „Повеляново” – п.в. „Слънчево” от км 406+850 до км 416+200 се осъществява двупосочно в платното посока Варна поради ремонтни дейности. Ограничено е движението в платно посока София. Движението се отбива при км 416+200 до км 406+850 по път I-2 Русе – Варна. Ограничено е качването в посока София от п.в. „Слънчево“ и слизането в посока Слънчево и Тополи на п.в. „Слънчево“. Движението е пренасочено по път I-2 Русе – Варна. Срок до 24.05.2019 г. \r\nАМ „Марица“: няма ограничения. \r\nАМ „Черно море“: няма ограничения. \r\nАМ „Струма“: няма ограничения. Въведени ограничения по основните пътни направления : \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС;  \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС;  \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т.; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно.; Състояние на републиканската пътна мрежа : Ограничения в движението на МПС по първокласната пътна мрежа : \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана: \r\nДвижението в участъка Монтана – с. Крапчене от км 112+000 до км 114+000 се осъществява в една лента поради изсичане на храсти и почистване на окопи. Движението се регулира с пътни знаци. Срок до 13.05.2019 г. \r\nОбласт София: \r\nВъвежда се реверсивно движение в участъка София – Перник при Владая от км 276+162 до км 277+610. Всеки работен ден се обособяват две ленти в посока София за времето от 06:00 до 10:00 часа. Срок 30.06.2019 г.; \r\nДвижението по път Ботевград – София в участъка от Люти дол до местност „Рибни вир“ от км 175+600 до км 205+600 се осъществява поетапно в една лента поради ремонтни дейности на асфалтовата настилка. Скоростта се ограничава до 40 км/ч. Срок 31.05.2019 г. \r\nВъвежда се реверсивно движение в участъка София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т. в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nДвижението в участъка София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.06.2019 г.; \r\nДвижението в участъка Ботевград – София от км 192+000 /Чурек/ до км 215+600 /Ботевград/ се осъществява с повишено внимание поради неравности по пътната настилка. Скоростта на движение е ограничена до 60 км/ч. Срок 31.05.2019 г.; \r\nДвижението по път Ботевград – София се осъществява в една лента поради ремонт на анкерна стена при км 210+200 /проход „Витиня“/. Движението се регулира от светофарна уредба. Срок до 11.09.2019 г.; \r\nОбласт Перник:  \r\nДвижението по път София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.12.2019 г.; \r\nВъведено е реверсивно движение по път София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 01.01.2020 г.; \r\nДвижението в участъка (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч поради неравности на пътното платно. Срок до 31.05.2019 г.; \r\nОбласт Благоевград: \r\nДвижението по път София – Кулата в района от изхода на гр. Благоевград до тунела на с. Железница от км 366+000 до км 370+000 се осъществява с повишено внимание поради ремонтни дейности. Участъкът е обозначен с пътни знаци. Водачите да се движат с повишено внимание и съобразена скорост. Срок до 15.05.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Въведено е ограничение на скоростта до 20 км/ч. Срок до 21.06.2019 г.; \r\nДвижението в участъка Дервента – Осенец от км 47+200 до км 57+850 се осъществява с повишено внимание поради частични ремонтни дейности на асфалтовата настилка. Движението се регулира с временна сигнализация и от сигналисти. Срок до 11.05.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Ловеч:   \r\nДвижението в участъка п.в. „Абланица“ – Севлиево от км 50+500 до км 69+832 се осъществява с повишено внимание поради подравняване на банкети под ограничителни системи. Срок до 23.05.2019 г. \r\nОбласт Велико Търново: \r\nДвижението в участъка Велико Търново – Антоново се осъществява в една лента от км 137+000 до км 172+900 поради ремонт на асфалтовата настилка. Движението се регулира с пътни знаци и регулировчици. Срок до 31 05 2019 г. \r\nОбласт Търговище:  \r\nДвижението в участъка Търговище – опорен пункт Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г.; \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: няма. \r\nОбласт Габрово: \r\nДвижението в участъка Габрово – вр. Шипка при км 164+150 се осъществява с повишено внимание поради пропаднал участък. Поставена е необходимата сигнализация. Срок до 31.05.2019 г.; \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Кюстендил: \r\nДвижението в участъка Кюстендил – Радомир от км 43+300 до км 64+800 в участъка граница с област Кюстендил до разклона за с. Върба се осъществява в една лента поради машинно подравняване на банкети, оформяне на окопи и изкоп под ограничителни системи в двете направления. Организацията на движение се регулира с пътни знаци. Срок до 17.05.2019 г.  \r\nОбласт Пловдив: \r\nДвижението по път Карлово – Сопот при км 254 в посока София се извършва в една лента поради изграждане на ново кръгово кръстовище. Срок до 18.05.2019 г. \r\nОбласт Бургас:  \r\nДвижението в участъка Карнобат – Черноград от км 446+500 до км 453+800 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2020 г.; \r\n„Златни пясъци-Варна”.Ограничено е движение в участъка Златни пясъци – разклон за „Аладжа“ манастир от км 88+803 до км 93+180 поради провеждане на автомобилно състезание рали „България-2019”. Ограничението важи за 12.05.2019 г. от 07:00 ч до 13:00 ч. \r\nОбходен маршрут: по улиците на”Ален мак”.  \r\nОбласт Бургас: \r\nДвижението по път I-9 от км 240+526 до км 241+802 в участъка „Варна-Бургас” в урбанизираната територия на гр. Бургас рехабилитация на бул. „Проф. Яким Якимов” (от кръговото кръстовище с бул. „Стефан Стамболов” до кръговото кръстовище с ул. „Янко Комитов”) съгласно Заповед № РД-11-269/08.03.2019 г. поради извършване на  ремонтни дейности на дясното платно за движение. Изцяло се затваря дясното платно. Движението се извършва двупосочно в лявото платно. Срок: до 15.05.2019 г. \r\nДвижението в участъка Баня – Слънчев бряг от км 189+000 до км 191+000 се с осъществява с повишено внимание поради частични ремонтни дейности на асфалтовата настилка и ремонт на водостоци. Участъкът е сигнализиран с пътни знаци. Срок 31.05.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи, като скоростта на движение се ограничава до 40 км/ч. в кръстовищата и до 70 км/ч. в останалите участъци. Срок до 20.05.2019 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението по път Баня – Слънчев бряг от км 184+000 до км 186+000 се осъществява с повишено внимание поради частични на ремонтни дейности на асфалтовата настилка, ремонт на водостоци и оформяне на банкети. Участъкът е сигнализиран с пътни знаци. Срок до 20.05.2019 г. \r\nДвижението в участъка Баня – Свети Влас от км 198+718 до 199+541 се осъществява с повишено внимание поради изграждане на водосток и частични ремонтни дейности на асфалтовата настилка. Скоростта на движение е ограничена до 40 км/ч.  Движението се регулира с пътни знаци. Срок до 20.05.2019 г. Състояние на републиканската пътна мрежа : Ремонтни дейности и временна организация на движението /ВОД/ : \r\nОПУ-Благоевград: \r\nВременно са въведени следните ограничения за движение на МПС:  \r\nПът III-108: Движението по път III-108 АМ Струма – с. Рибник е ограничено за МПС над 12 т. поради аварийни ремонтни дейности.  \r\nОбходен маршрут: Път III-198 с. Дрангово – с. Ръждак – гр. Петрич и обратно. Срок до 31.07.2019 г. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т.  \r\nОбходен маршрут: общинския път Черноморец – Созопол. Срок до 31.05.2019 г.; \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т. поради стесняване на пътното платно. Срок 21.12.2019 г. \r\nРемонтни дейности: \r\nПът II-73: Движението по път II-73 от км 43+500 до км 90+000 в участъка „Риш-Карнобат” се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок: до 31.05.2019 г. \r\nПът II-79: Движението по път II-79 Средец – Бургас от км 88+780 до км 89+598 в урбанизираната територия на гр Бургас от кръстовище с ул. „Георги Попаянов” до кръстовище с път 7909 се осъществява двупосочно в едно платно поради ремонтни дейности на дясното платно за движение. Срок до 15.05.2019 г.; \r\nПът II-99: Движението по път ІІ–99 Бургас – Царево на надлеза при гр.Черноморец при км 14+882 се осъществява двупосочно при стеснение на участъка до 5,50 м. поради увредена конструкция на надлеза. Срок до 31.12.2019 г.; \r\nПът III-208: Движението по път III-208 от км 60+000 до км 69+000 в участъка Билка – Дъскотна се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 20.05.2019 г.; \r\nПът III-539: Движението по път III-539 Трояново – Айтос от км 23+900 до км 25+100 се осъществява с повишено внимание поради довършителни дейности свързани с работа по банкети, поставяне на ОСП /мантинели/, полагане на хоризонтална маркировка, вертикална сигнализация и други. Скоростта е ограничена на 40 км/ч. Срок до 30.06.2019 г.; \r\nПът III-795: Движението по път III-795 Житосвят – Карнобат от км 28+600 до км 53+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г. ; \r\nПът III-5391: Движението по път III-5391 Трояново – Аспарухово от км 3+000 до км 6+500 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 30.06.2019 г.; \r\nПът III-5391: Движението по път III-5391 Аспарухово – Крушево от км 0+900 до км 8+500.поради довършителни дейности свързани с работа по банкети и поставяне на хоризонтална маркировка, вертикална сигнализация и други. Скоростта е ограничена на 40 км/ч. Срок до 28.06.2019 г.; \r\nПът III-6008: Движението по път III-6008 в участъка от бензиностанцията при км 13 до Камено от км 13+000 до км 14+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 13.05.2019 г. \r\nПът III-7306: Движението по път III-7306 Лозарево – Чубра от км 0+000 до км 19+000 се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Срок до 28.06.2019 г.; \r\nПът III-7306: Движението по път III-7306 Сунгурларе – Славянци от км 12+350 до км 14+600 се осъществява с повишено внимание поради направа на нов водосток. Скоростта е ограничена до 40 км/ч. Участъкът се регулира от пътни знаци. Срок до 28.06.2019 г. \r\nПът ІІІ-7909: Движението по път III-7909 Братово – Равнец от км 12+400 до км 25+600 поради довършителни дейности по асфалтовата настилка. Скоростта е ограничена на 40 км/ч. Срок до 30.06.2019 г.  \r\nПът ІІІ-9009: Движението по път III-9009 Панчарска рампа – Ново Паничарево от км 3+000 до км 7+000 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Участъкът е сигнализиран с пътни знаци. Срок до 17.05.2019 г. \r\nОПУ-Варна: \r\nВременно са въведени следните ограничения за движение на МПС:  \r\nПът III-2902: Движението по път III-2902 Панорама — Куманово при км 11+300 се осъществява с повишено внимание и ограничение на скоростта до 30 км/ч поради неравности на асфалтовата настилка. Срок до 31.05.2019 г. \r\nПът III-9006: Движението по път III-9006 Аврен – Синдел от км 17+500 до км 23+900 се ограничава поради провеждането на рали състезание „Рали-2019“ от 07:00 до 10:00 часа на 11.05.2019г. и от 11:25 часа до 16:00 часа на 12.05.2019г.  \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т. поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.08.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т. поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.08.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.08.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.08.2019 г.; \r\nРемонтни дейности: \r\nПът III-5302: Движението по път III-5302 Миндя – Присово се осъществява в една лента с последователно пропускане в двете посоки поради извършване на основен ремонт. Движението се регулира със светофарна уредба регулировчици. Срок до 31.05.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.08.2019 г. \r\nОПУ-Видин: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.12.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т. от км 0+000 до км 5+900 поради свлачищни процеси. Срок 31.12.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nРемонтни дейности: \r\nПът 101: Движението по път III-101 Михайлово – Хайредин от км 61+500 до км 66+300 се осъществява в една лента поради частични ремонти на асфалтовата настилка. Участъкът е сигнализиран с пътни знаци. Срок до 15.05.2019 г.; \r\nПът 133: Движението по път III-133 Манастирище – Михайлово от км 19+000 до км 36+400 се осъществява в една лента поради частични ремонти на асфалтовата настилка. Участъкът е сигнализиран с пътни знаци. Срок до 15.05.2019 г.; \r\nПът ІІІ-134: Движение по път ІІІ-134 Бяла Слатина – Горна Бешовица от км 6+000 до км 38+000 се осъществява с повишено внимание поради рязане и събиране на храсти. Участъка е сигнализиран с пътни знаци. Срок до 13.05.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок до 31.12.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III–403 Кормянско – Малки Вършец при км 10+080 е ограничено за пътни превозни средства с ширина, включително товара, по-голяма от 3,30 м поради стеснен мост над р. Крапец. Поставена е необходимата пътна сигнализация. Срок до 31.05.2019 г.; \r\nОбходен маршрут: По път III–401 Граница Ловеч – /Кормянско-Малки Вършец/ за ППС над 3,30 м, при км 46+800 по общински път до III–403 в с. Малки Вършец.  \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.05.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829, съвпадащ с ул. Малина в гр. Габрово е ограничено поради извършване на строителни дейности. Движението на МПС се осъществява през улици в урбанизирана територия на гр. Габрово. Срок до 31.05.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-4041: Движението по път III-4041 Севлиево – Янтра се осъществява в едната лента поради ремонт на мостово съоръжение при км 16+374. Поставена е необходимата сигнализация. Срок до 13.05.2019 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 31.05.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 31.05.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път Генерал Тошево – ГКПП „Кардам“ от км 71+000 до км 84+000 се осъществява с повишено внимание поради ремонтни дейности на асфалтовата настилка. Срок до 13.05.2019 г. \r\nПът II-71: Движението по път II-71 Добрич – Силистра от км 91+500 до км 101+800 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци.Срок до 20.05.2019 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.06.2019 г. \r\nРемонтни дейности:  \r\nПът II-62: Движението по път II-62 Дупница – Клисура от км 42+263 до км 59+071 се осъществява в една лента на отделни участъци поради рехабилитация пътното платно. Срок до 09.07.2020 г.; \r\nПът III-107: Движението по път III-107 Пастра – Рилски манастир от км 27+575 до км 27+825 се осъществява в една лента поради аварийно-въстановителни дейности по укрепването свлачищни процеси: падащи камъни, свлачище, срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти. Срок до 15.06.2019 г.; \r\nПът III-6202: Движението по път III-6202 Слокощница – Богослов от км 4+000 до км 8+000 се осъществява в една лента поради частични ремонтни дейности на асфалтовата настилка. Сигнализирано е с пътни знаци. Срок до 17.05.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.12.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 31.05.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 42+830 до км 44+390 е ограничено поради ремонтни работи в тунел „Ловеч”.  \r\nОбходни маршрути за товарните автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево, към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nЗа леките автомобили обходният маршрут е по улици през центъра на гр. Ловеч. \r\nДвижението се регулира с пътни знаци. Срок 15.05.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в участъка на обходения път на гр. Ловеч от км 37+000 до км 42+830 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок до 30.05.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+390 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът II-35: Движението по път II-35 Ловеч – Кърнаре в участъка от с. Лешница до туристически комплекс „Беклемето“ от км 62+643 до км 98+000  се извършва с повишено внимание поради частични ремонтни дейности. Водачите да се движат със съобразена скорост. Срок до 23.05.2019 г.; \r\nПът III-401: Движението по път III-401 Ловеч – Петко Славейков в участъка от км 27+000 до км 46+000 се осъществява с повишено внимание поради частични ремонти на асфалтовата настилка. Водачите да се движат със съобразена скорост. Срок до 15.05.2019 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 31.03.2020 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. На определени участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 31.05.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т. поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.06.2019 г.; \r\nРемонтни дейности:  \r\nПът II-11: Движението по път IІ-11 с. Горни Цибър – Козлодуй от км 70+300 до км 72+000 се осъществява в една лента поради косене на храсти и кастрене на дървета. Движението се регулира от сигналисти на място. Срок до 20.05.2019 г.; \r\nПът II-11: Движението по път IІ-11 Лом – Горни Цибър от км 49+000 до км 49+600 се осъществява в една лента поради косене на храсти, кастрене на дървета, почистване на банкети и окоп. Движението се регулира от сигналисти на място. Срок до 20.05.2019 г.; \r\nПът ІІ-13: Движението по път ІІ-13 Крапчене – Липен от км 0+000 до км 10+060 се осъществява в една лента поради извършване на ремонтни дейности по участъци от пътната настилка. Движението е ограничено до 40 км/ч. Срок до 31.05.2019 г.; \r\nПът ІІ-81: Движението по път ІІ-81 „Петрохан“ – с. Благово от км 63+500 до км 89+000 се осъществява в една лента поради почистване на пътната настилка от инертни материали. Скоростта е ограничена до 50 км/ч, като движението се регулира от сигналисти на място. Срок до 13.05.2019 г.; \r\nПът ІІ-81: Движението по Път ІІ-81 Боровци – Монтана от км 89+000 до км 102+000 се осъществява в една лента поради извършване на ремонтни дейности на асфалтовата настилка. Скоростта е ограничена до 50 км/ч и движението се регулира от сигналисти на място. Срок до 13.05.2019 г. \r\nПът III-102: Движението по път ІІІ-102 с. Горно Церовене – Монтана от км 75+000 до 80+500 се осъществява в една лента с повишено внимание поради изграждане на подпорна стена. Движението е ограничено до 40 км/ч. Срок до 31.05.2019 г.; \r\nПът III-102: Движението по път ІІІ-102 с. Превала – с. Митровци от км 43+380 до км 56+123 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.05.2019 г.; \r\nПът III-102: Движението по път ІІІ-102 с. Превала – с. Гаврил Геново от км 47+000 до км 60+420 се осъществява в една лента поради извършване на частични ремонтни дейности и почистване на пътната настилка. Движението се регулира от сигналисти на място. Срок до 31.05.2019 г. \r\nПът III-162: Движението по път ІІІ-162 с. Миланов – с. Стояново от км 11+900 до км 29+900 се осъществява в една лента поради извършване на ремонтни дейности и почистване на  пътната настилка. Срок до 15.05.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности: \r\nПът II-37: Движението по път II-37 Панагюрски колонии – Панагюрище от км 66+000 до км 67+000 и от км 78+500 до км 80+000 се осъществява в една лента поради ремонт на асфалтовата настилка. Срок до 11.05.2019 г. \r\nПът III-801: Движението по път III-801 с. Оборище – гр. Панагюрище от км 44+000 до км 55+000 се осъществява в една лента поради ремонт на асфалтовата настилка. Срок до 11.05.2019 г.; \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 30.09.2019 г.; \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.07.2019 г. \r\nРемонтни дейности: \r\nПът II-63: Движението по път II-63 Брезник – Парамун при км 23 се осъществява в една лента поради частични деформации на пътното тяло. Участъкът е сигнализиран с пътни знаци. Водачите на МПС да се движат с повишено внимание и съобразена скорост. Срок до 31.05.2019 г.; \r\nПът III-605: Движението по път III-605 Радомир – Перник в района на Батановци от км 1 до км 2 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 14.05.2019 г.; \r\nПът III-6032: Движението по път III-6032 Лесковец – Батановци от км 1 до км 5 се осъществява в една лента поради частични ремонтни дейности на асфалтовата настилка. Участъкът е сигнализиран с пътни знаци. Краен срок до 13.05.2019 г. \r\nПът III-6233: Движението по път III-6233 Земен – Блатешница от км 1+500 до км 5+000 се осъществява в една лента на определени участъци поради машинно подравняване на банкети и оформяне на земни окопи. Организацията на движение се регулира с пътни знаци. Срок до 23.05.2019 г.; \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т., осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът III-3005: Движението по път III-3005 Ясен – Дисевица – Петърница – Катунец от км 1+886 до км 3+015 в с. Ясен е ограничено поради ремонт от страна на ВиК. Срок до 16.06.2019 г. \r\nОбходен маршрут: през уличната мрежа на Ясен. \r\nПът ІІІ-3006: Движението по път III-3006 Рупци – Червен бряг от км 8+900 до км 9+221 в участъка на свлачище в землището на гр. Червен бряг е ограничено МПС над 12 т. поради свлачищни процеси. \r\nОбходен маршрут:  По І-3 до гр. Луковит, кръстовище с РП ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Временно движението по път ІІ-86 Асеновград – Чепеларе от км 28+000 до км 53+000 на територията на област Пловдив е затруднено и се осъществява с повишено внимание поради обрушване на скатове по алпийски способ, натоварване и транспорт на скалния материал, измиване на тунелите и осветителните тела, като движението се предвижда да се ограничава на интервали до около 2 часа. Водачите изчакват на място. Алтернативен обходен маршрут по път III-866 Кричим – Девин. Специализираното премахване на опасни скали ще се извършва в часовия диапазон от 8 до 18 часа и е с краен срок до 21.05.2019 г.; \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът II-86: На път II-86 Пловдив – Асеновград от км 14+860 до км 25+150 започва полагането на износващ асфалтобетонов пласт на обекта чрез пълното поетапно затваряне на платната за движение. Автомобилното движението ще се прехвърли в свободното платно в условията на двулентов, двупосочен път при ограничаване на скоростта на движение до 40 км/час и 60 км/час. Сигнализацията включва бализи в оста на платното за движение. Етапите на строителство са както следва: \r\n1. Пълно затваряне за движение на дясно платно от гр. Пловдив елипсовидното кръстовище за гр. Куклен и насочването му по ляво платно. \r\n2. Пълно затваряне за движение на дясно платно от елипсовидното кръстовище за гр. Куклен до кръговото кръстовище в гр. Асеновград и насочването му по ляво платно. \r\n3. Пълно затваряне за движение на ляво платно от кръговото кръстовище в гр. Асеновград до елипсовидното кръстовище за гр. Куклен и насочването му по дясното платно. \r\n4. Пълно затваряне за движение на ляво платно от елипсовидното кръстовище за гр. Куклен до гр. Пловдив и насочването му по дясно платно. \r\n5. При кръговите кръстовища за с. Крумово, за гр. Куклен, за с. Долни Воден и в началото на гр. Асеновград строителството ще се извършва в условията на неотбито движение. Срок до 17.05.2019 г. \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т. поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т. поради намален габарит на пътното платно на мост в с. Поповица. Срок до 31.12.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство „Кормисош“ след с. Белица до границата с област Смолян при км 18+431 е ограничено за всички МПС. Срок целогодишно. \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма \r\nРемонтни дейности:  \r\nПът III-702: Движение по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента за движение на определени участъци поради превантивен ремонт на пътното тяло. Срок до 31.05.2019 г.; \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т. поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 27.05.2019 г.; \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради ремонтни дейности на асфалтовата настилка. Участъкът е сигнализиран с пътни знаци, като движението се регулира от сигналисти. Въведено е ограничение на скоростта до 40 км/ч. Срок до 31.05.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран, въведено е ограничение на скоростта до 20 км/ч. Срок до 31.10.2019 г.; \r\nОПУ-Силистра: \r\nВременно са въведени следните ограничения за движение на МПС: няма ограничения. \r\nРемонтни дейности: \r\nПът ІІІ-211: Движението по път ІІІ-211 Поляна – Попина – Пристанище Попина от км 0+000 до км 11+675 се осъществява в една лента поради изсичане на храсти и млада гора по банкети и окопи, профилиране на банкети и ремонт на асфалтова настилка. Движението се извършва двупосочно в свободната лента. Срок до 20.11.2019 г.; \r\nПът III-213: Движението по път ІІІ-213 Айдемир – Калипетрово от км 0+000 до км 14+880 се осъществява в една лента на определени участъци поради полагане на хоризонтална маркировка. Движението се регулира със знаци и конуси. Срок до 20.05.2019 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 30.06.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т. поради намалена носимоспособност на пътното тяло в участъка на област Бургас. Срок до 30.06.2019 г. \r\nРемонтни дейности:  \r\nПът II-48: Движението по път II-48 Омуртаг – Котел – път I-7 от км 18+000 до км 36+000 се осъществява с повишено внимание поради оформяне на земни окопи. Участъкът е сигнализиран с пътни знаци. Срок до 31.05.2019 г.; \r\nПът II-48: Движението по път II-48 Омуртаг – Котел – път I-7 от км 18+000 до км 62+320 се осъществява с повишено внимание поради полагане на хоризонтална маркировка. Участъкът е сигнализиран с пътни знаци. Срок до 17.05.2019 г.; \r\nПът II-48: Движението по път II-48 Омуртаг – Котел – път I-7 от км 30+000 до км 36+000 се осъществява с повишено внимание поради извършване на механизиран земен изкоп. Участъкът е сигнализиран с пътни знаци. Срок до 31.05.2019 г.; \r\nПът II-66: Движението по път II-66 с. Старо село до с. Подслон от км 16+000 до км 39+000 се осъществява в едната лента поради частичен ремонт на асфалтова настилка. Движението се регулира с пътни знаци. Срок до 31.10.2019 г.; \r\nПът III-706: Движението по път III-706 Търговище – Ябланово – Тича от км 7+500 до км 20+737 се осъществява с повишено внимание поради полагане на хоризонтална маркировка. Участъкът е сигнализиран с пътни знаци. Срок до 17.05.2019 г. \r\nОПУ-Смолян: \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.05.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 в участъка срутище при км 109+450 при разклон за с. Тикале се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.05.2019 г.; \r\nПът ІІ-86: Движението по път ІІ-86 Средногорци – Рудозем от км 125+727 до км 132+920 се осъществява с повишено внимание поради ремонтни дейности. Срок до 14.12.2019 г.; \r\nПът II-86: Движението по път II-86 Чепеларе – проход Рожен – Смолян от км 80+000 до км 87+620 се осъществява с повишено внимание поради почистването на пътното платно от пясъци. Участъците са сигнализирани с пътни знаци. Срок до 19.05.2019 г. \r\nПът ІІ-86: Движението по път II-86 Хвойна – Чепеларе – Смолян от км 54+000 до км 87+000 се осъществява с повишено внимание поради частични ремонти дейности на асфалтовата настилка. Участъкът е сигнализиран с пътни знаци. Срок до 12.05.2019 г. \r\nПът IІI-197: Движението по път IІI-197 Борино – Грохотно – Девин в с. Грохотно при км 82+120 се осъществява с повишено внимание в лявата лента с изчакване при разминаване поради разрушена стена от каменна зидария вдясно на пътя. Участъкът е сигнализиран с пътни знаци. Срок до 31.05.2019 г.; \r\nПът ІІІ-197: Движението по път ІІІ-197 Борино – Тешел – Девин от км 70+300 до км 70+500, на територията на с. Борино се извършва с повишено внимание в една (лявата) лента за движение поради ремонтни работи по изграждане на водопроводна мрежа, съобразно въведената временна организация на движение. Срок до 31.05.2019 г.; \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.05.2019 г.; \r\nПът ІІІ-866: Движението по път ІІІ-866 Девин – Михалково – Кричим в участъка пътно кръстовище за язовирна стена на „Цанков камък“ – граница област Смолян/Пловдив от км 66+857 до км 88+050 се осъществява с повишено внимание, съобразно въведената временна организация на движение при извършване на строителни дейности по уширение на пътния габарит. През светлата част на денонощието пътният участък ще бъде временно затварян на определени участъци за интервали от 20 до 40 минути. Срок до 30.12.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2020 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т. в двете посоки. Срок до 31.08.2019 г.; \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81, до Бучин проход път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът ІІ-81: Движението по път ІІ-81 Костинброд – Бучин проход от км 8+200 до км 30+400 се осъществява с повишено внимание поради изпълнение на частични строителни и ремонтни дейности, във връзка с реконструкция на пътя. Временната организация се осъществява посредством пътни знаци и временни светофарни уредби. Скоростта на движение е ограничена до 50 км/ч. Срок 30.06.2019 г.; \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.09.2019 г.; \r\nССТ: Движението по пътна връзка „Илиянско шосе“ при км 4+854 и пътен възел „Източна тангента“ при км 10+671 на Северна скоростна тангента /ССТ/ е ограничено поради ремонтни дейности /доизграждане на пътните платна/. Пътните възли са затворени с неподвижни ограничителни системи, вертикални пътни знаци и хоризонтална маркировка. Срок 01.03.2020 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът III-663: Движението по път III-663 Чирпан – Симеоновград в участъка с. Зетьово – с. Целина от км 7+200 до км 10+620 е ограничено поради ремонтни дейности.  \r\nОбходен маршрут: по път Зетьово – Чирпан – Ценово – Целина и обратно. Срок до 15.05.2019 г.; \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г.; \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за МПС над 3.5 т. Срок до 30.05.2019 г.; \r\nРемонтни дейности: \r\nПът II-55: Движението по път II-55 Велико Търново – Нова Загора от км 33+420 до км 50+000 в посока Нова Загора се осъществява в една лента поради ремонтни дейности на асфалтова настилка. Движението се регулира от временна сигнализация и знаково стопанство. Срок до 13.05.2019 г.; \r\nПът II-66: Движението по път II-66 Стара Загора – Чирпан от км 89+715 до км 90+000 в посока Чирпан се осъществява в една лента поради ремонтни дейности на асфалтова настилка. Движението се регулира от временна сигнализация и знаци. Срок до 17.05.2019 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т. поради свлачище в района на с. Александрово. Участъкът е сигнализиран с пътни знаци. Срок до 31.05.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nРемонтни дейности: \r\nПът IІ-48: Движението по път II-48 Омуртаг – Котел от км 0+000 до км 18+000 се осъществява с повишено внимание поради извършване на превантивен ремонт. Срок до 30.10.2019 г. \r\nПът IIІ-704: Движението по път Менгишево – Плъстина от км 0+000 до км 3+247 се осъществява с повишено внимание поради ремонт на асфалтовата настилка. Срок до \r\n30.10.2019 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nПът IIІ-5102: Ограничено е движението на всички ППС по път III-5102 „Буховци – Острец“,поради ремонт на мост при км 13+900. Обходен маршрут – с.Буховци – Път I-4 „Шумен-Търговище“ – TGV1166 /I-4 „Търговище-Пробуда“/ - с.В.Левски – с.Ловец – с.Острец - /III-5102/ и обратно. В затворения участък от Път III-5102 ще се пропускат единствено МПС, които пътуват до с.Буховци. Срок до 31.05.2019 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т. поради свлачищни процеси.  \r\nОбходен маршрут: Шумен – Овчарово – Друмево. Срок до 02.10.2019 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС:  \r\nПът III-7008: Движението по път III-7008 Елхово – Изгрев от км 2+440 до  км 2+560 е ограничено, поради лошо експлоатационно състояние на дървен мост над р. Тунджа. \r\nОбходен маршрут: По изграден обходен път до моста с ограничение на скоростта до 30 км/ч. Срок до 30.06.2019 г. \r\nРемонтни дейности:  \r\nПът III-555: Движението по път III-555 Безмер – Ямбол от км 36+000 до км 42+000 се осъществява с повишено внимание поради оформяне на земни окопи. Движението се регулира чрез пътни знаци. Срок до 17.05.2019 г.; \r\nПът III-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента, поради пропаднала настилка и пропаднал насип. Движението се регулира чрез пътни знаци. Срок до 30.06.2019 г.;  Опасност от падащи камъни : Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.05.11", "title": "Актуална пътна обстановка"}
{"url": "http://www.focus-news.net/news/2019/05/11/2656524/vitseprezidentat-iliyana-yotova-shte-bade-gost-na-chestvaneto-na-400-godishninata-na-selo-kereka.html", "text": "Вицепрезидентът Илияна Йотова ще бъде гост на честването на 400-годишнината от възникването на село Керека, община Дряново. Това съобщиха от  прессекретариата на държавния глава . Тържеството е с начален час 11.00 и ще се проведе на площада пред Народно читалище „Напредък – 1884“.", "date": "2019.05.11", "title": "Вицепрезидентът Илияна Йотова ще бъде гост на честването на 400-годишнината на село Керека"}
{"url": "http://www.focus-news.net/news/2019/05/11/2656522/predstoyashti-mezhdunarodni-sabitiya-za-11-may-agentsiya-fokus.html", "text": "***  \"Жълтите жилетки\" излизат на протест за 26-и път.  \r\n***  Пореден протест срещу държавния глава на Сърбия Александър Вучич и правителството в Белград.  \r\n*** Антиправителсвен протест на опозицията в Албания. \r\n***  Полски националисти излизат на протест след призивите на САЩ за връщане на конфискуваните имоти на евреи.", "date": "2019.05.11", "title": "Предстоящи международни събития за 11 май (Агенция „Фокус“)"}
{"url": "http://www.focus-news.net/news/2019/05/11/2656525/poradi-podmyana-na-mrezhovi-ustroystva-se-ochakvat-zatrudneniya-v-dostapa-na-sayta-na-ministerstvoto-na-vatreshnite-raboti.html", "text": "На 11 и 12 май, от 09.00 до 24.00 часа, поради подмяна на основни мрежови устройства, се очакват затруднения в достъпа до сайта на МВР, съобщиха от пресцентъра на  Министерството на вътрешните работи . Ползването на услугите на Пътна полиция ще са достъпни.", "date": "2019.05.11", "title": "Поради подмяна на мрежови устройства се очакват затруднения в достъпа на сайта на Министерството на вътрешните работи"}
{"url": "http://www.focus-news.net/news/2019/05/11/2656769/daily-sabah-amerikansko-iranskite-otnosheniya-se-izostryat-ima-risk-ot-voyna-v-regiona.html", "text": "Американско-иранските отношения се изострят – има риск от война в региона, пише туското англоезично издание  Daily Sabah . \r\nНа фона на неотдавнашната ескалация на напрежението, САЩ изпратиха B-52 Stratofortress бомбардировачи към Близкия изток след твърденията на САЩ за заплаха от Иран. \r\nСамолетите пристигнаха в петък в американска база в Катар, каза централното командване на армията на САЩ . Този ход ще увеличи риска от война в региона. \r\nПрезидентът Доналд Тръмп заяви в четвъртък, че е отворен за преговори с Иран, докато изпраща самолетоносач и бомбардировачи на Близкия изток. \r\nВисш командир на иранската елитна революционна гвардия каза, че Техеран няма да разговаря с САЩ, един ден след като президентът Доналд Тръмп заяви, че би искал иранските лидери да му се обадят. \r\nСпоред информация на близката до иранските власти  информационна агенция Tasnim в петък, която цитира генерал Ядола Джавани, който каза, че \"няма да има преговори с Америка\". Джавани също така заяви, че САЩ няма да посмеят да предприемат военни действия срещу Иран. \r\nСАЩ изпратиха и самолетоносача на „Ейбрахъм Линкълн“ в Персийския залив в отговор на неуточнени заплахи от страна на Иран. В сряда Иран заплаши да поднови някои ядрени технологии, които бяха спрени по силата на ядрената сделка от 2015 г. \r\nОтношенията между Техеран и Вашингтон се върнаха към най-лошия си период през май миналата година, когато президентът на САЩ оттегли страната си от ядрената сделка от 2015 г. между Иран и шест световни сили и възстанови санкциите. \r\nВашингтон допълнително затегна санкциите срещу Иран този месец, като премахна изключенията, които позволяваха на някои страни да купуват ирански петрола, с цел свиване на износа на петрол на Техеран до нула. \r\nИран отговори, като отмени някои ограничения на ядрената си програма, въпреки че остава обвързан със споразумението за ограничаване на ядрената си дейност, което Вашингтон напусна преди година. \r\nАмериканската администрация също така включи в черния списък елитния корпус на Революционната гвардия на Иран като терористична организация. В отговор на решението на Вашингтон Иран обвини правителството на САЩ, че подкрепя тероризма и обяви Централното командване на американската армия за терористична организация и обеща да предприеме действия срещу американските сили в региона. \r\nКомандирите на Революционната гвардия многократно са казвали, че американските бази в Близкия изток и американските самолетоносачи в Персийския залив са в обхвата на иранските ракети. Техеран също заплаши, че ще прекъсне доставките на петрол през Ормузския проток в Персийския залив, ако САЩ се опитат да задушат иранската икономика, като спрат износа на петрол. Администрацията на Тръмп обеща да се изправи срещу Иран много по-агресивно в региона, където споделя мнението на Саудитска Арабия, че Техеран разпалва нестабилността чрез редица пълномощници в Ливан, Сирия и Йемен. Техеран отрича тези твърдения. \r\nСАЩ и техните арабски съюзници гледат на Иран с огромно подозрение, след като иранската революция свали шаха от власт през 1979 г., страхувайки се, че радикалната идеология на Хомейни ще вдъхнови ислямските екстремисти в Близкия изток. \r\nДнес Иран се радва на влияние чрез различни организации, които подкрепя и финансира в региона. От Сирия до Йемен и до Ливан, противопоставянето между Вашингтон и неговите съюзници и Техеран продължава да формира обстановката в региона.  Юлиян Марков", "date": "2019.05.11", "title": "Daily Sabah: Американско-иранските отношения се изострят – има риск от война в региона"}
{"url": "http://www.focus-news.net/news/2019/05/11/2656531/kyustendil-yubileyno-tarzhestvo-shte-se-sastoi-v-grada-po-povod-100-godini-ot-sazdavaneto-na-sdruzhenie-sv-sv-kiril-i-metodiy.html", "text": "Юбилейно тържество по повод 100 години от създаването на сдружение „Св. Св. Кирил и Методий” ще се състои в града. Събитието ще започне в 11.00 часа в залата на Възрожденското училище. Македонското културно – просветно и благотворително братство „Св. Св. Кирил и Методий” е учредено на 1 юни 1919 година в Кюстендил от българи бежанци от Македония. Първи председател е Христо Шалдев. То обединява патриотично настроените македонски българи и заедно със сродни организации извършва редица културно-просветни и благотворителни събития. Братството е сред инициаторите за построяването на паметника на Тодор Александров. Активна дейност развива до 19 май 1934 г., а след това е принудено да ограничи своите инициативи. След 9 септември 1944 г. престава да съществува и е възстановено на 8 юни 1990 година. Пред присъстващите ще бъде представен и филм за историята на благотворителното братство в града. \r\nВенцеслав ИЛЧЕВ", "date": "2019.05.11", "title": "Кюстендил: Юбилейно тържество ще се състои в града по повод 100 години от създаването на сдружение „Св. Св. Кирил и Методий“"}
{"url": "http://www.focus-news.net/news/2019/05/11/2656530/kampaniyata-knigi-za-smet-shte-se-provede-na-11-i-12-may-v-pet-balgarski-grada.html", "text": "Кампанията „Книги за смет” ще се проведе на 11 и 12 май в пет български града, съобщават  организаторите . В нея срещу 1 килограм предадени отпадъци от пластмаса всеки ще получи една хартиена или две електронни книги по избор, както и отстъпки за други продукти. Кампанията, която се провежда за седма поредна година обединява София, Пловдив, Велико Търново, Стара Загора и Бургас. Във всеки град събитието ще започне в 10.00 часа и ще продължи до 13.00 часа \r\nЖелаещите да се включат в „Книги за смет“ трябва да носят пластмасови предмети, които са опразнени от съдържание, почистени и смачкани, за да заемат по-малко място. Сред отпадъците, които няма да бъдат приемани, са блистери от лекарства, туби от масла, домакински електроуреди, авточасти. \r\nЗа всеки килограм пластмаса участниците ще получават талон за една хартиена или две електронни книги, които могат да бъдат изтеглени от сайта на „Книги за смет“. С цел включването на повече хора в кампанията, всеки участник може да получи максимум два талона за книги и един талон за отстъпка на продукти независимо от предаденото количество пластмаса.  \r\nЕто и местата, на които ще се проведе кампанията 11 май  \r\nСОФИЯ \r\nпаркинг на Kaufland Младост (ул. „Филип Аврамов“ 3) и паркинг на Kaufland Крива река (бул. „Ген. Тотлебен“ 36) ПЛОВДИВ \r\nпред Общината и на паркинга на Kaufland в Тракия(бул. „Освобождение“ 47) БУРГАС \r\nПред Пантеона и на паркинга на Kaufland (ул. „Янко Комитов“) 12 май  \r\nВЕЛИКО ТЪРНОВО \r\nпаркинг на Kaufland (ул. Краков 2Б) и Mall Велико Търново; СТАРА ЗАГОРА   \r\nпаркинг на Kaufland (ул. Стамо Пулев 2) \r\nКампанията „Книги за смет“ е една от най-мащабните в подкрепа на рециклирането и същевременно поощрява четенето. Инициативата е дело на фондация Credo Bonum Foundation и на издателство Smart Books. Партньори са общините София, Пловдив, Велико Търново, Стара Загора и Бургас, Kaufland Bulgaria, Българо-американска кредитна банка, „Екопак“, Mall Veliko Tarnovo.", "date": "2019.05.11", "title": "Кампанията „Книги за смет” ще се проведе на 11 и 12 май в пет български града"}
{"url": "http://www.focus-news.net/news/2019/05/11/2656533/evropeyski-izbori-2019-kandidatite-za-evrodeputati-ot-gerb-mariya-gabriel-andrey-novakov-andrey-kovachev-i-lilyana-pavlova-shte-vzemat-uchastie-v-tsentralnoto-predizborno-sabitie-na-gerb-za-23-mir.html", "text": "Кандидатите за евродепутати Мария Габриел, Андрей Новаков, Андрей Ковачев и Лиляна Павлова ще вземат участие в централното предизборно събитие на всички райони от 23 МИР на ГЕРБ, което ще се проведе в Южния парк. Това съобщиха от пресцентъра на  ПП ГЕРБ . Събитието ще е съпътствано с открита приемна за срещи с граждани. Инициативата е с начален час 12.00 часа и ще се състои в Южния парк - на поляната с птиците, вход от страната на улица Бяла черква и бул. „Витоша“. \r\nПреди това кандидатът за евродепутат Андрей Ковачев ще присъства на турнир по тенис на маса в район „Възраждане“. Турнирът ще се състои от 10.30 часа в многофункционален спортен комплекс „Спортна София 2000\" в „Зона Б-5“. \r\nКандидатите за евродепутати Андрей Ковачев и Мария Габриел ще присъстват на Хепънинг по повод 9 май - Деня на Европа, в парк Света Троица. Събитието ще се състои в парка от 11.00 часа", "date": "2019.05.11", "title": "Европейски избори 2019: Кандидатите за евродепутати от ГЕРБ Мария Габриел, Андрей Новаков, Андрей Ковачев и Лиляна Павлова ще вземат участие в централното предизборно събитие на ГЕРБ за 23 МИР"}
{"url": "http://www.focus-news.net/news/2019/05/11/2656535/bdzh-shte-osiguri-prevoza-na-uchastnitsite-v-sastezanieto-spitsi-i-bodli.html", "text": "За трета поредна година „БДЖ-Пътнически превози” ЕООД ще осигури специални композиции за превоз на участниците и техните велосипеди в състезанието по планинско колоездене и маратон „Спици и бодли”. Това съобщиха от пресцентъра на  БДЖ . Събитието ще се проведе на 11 и 12 май на територията на община Казанлък и се организира от сдружението „Софийски планински клуб”. \r\nОколо 50 колоездачи в планинското състезание ще пътуват с влак по маршрута от София до Казанлък и обратно. За тяхното удобно придвижване националният железопътен превозвач ще добави към редовните състави на бързите влакове №3623/3624 допълнителни вагони за участниците, както и специални вагон-фургони за техните велосипеди. \r\n„Софийски планински клуб” е организация, създадена от млади ентусиасти, поставили си за цел да провокират интереса на хората към планинарство, колоездене и алпинизъм. „БДЖ-Пътнически превози” ЕООД като представител на най-екологичния транспорт в България винаги подкрепя инициативите, свързани с различни спортни активности сред природата.", "date": "2019.05.11", "title": "БДЖ ще осигури превоза на участниците в състезанието „Спици и бодли”"}
{"url": "http://www.focus-news.net/news/2019/05/11/2656537/evropeyski-izbori-2019-kandidatite-za-evrodeputati-ot-bsp-shte-posetyat-oblastite-pazardzhik-gabrovo-varna-pernik-sofiya-vidin-silistra.html", "text": "Кандидатите за евродепутати от листата на \"БСП за България\" ще посетят областите Пазарджик, Габрово, Варна, Перник, София, Видин, Силистра. Това съобщиха от пресцентъра на  БСП . Пазарджик \r\nВ 12:00 часа в залата на община Белово, в гр. Белово Димитър Данчев ще се срещне с обществеността. В 16:00 часа, в Художествената галерия, в гр. Велинград той ще се срещне с граждани. \r\nВ 19:15 часа, в парк \"Априлци\", гр. Брацигово,  той ще вземе участие във възстановката на събитията от Априлската епопея и ще поднесе венци и цветя. На Площад \"Централен\", в града, той ще присъства на тържествената заря проверка.  Габрово \r\nВ 9:00 часа, Момчил Неков ще проведе приемна на открито, на главната улица, в гр. Дряново. В 10:30 часа той ще проведе приемна на открито на главната улица в гр. Трявна. В 12:30 часа, в механа \"Зограф\", в гр. Трявна, той ще се срещне с граждани. В 16:00 часа, в парк \"Маркотея\", в гр. Габрово, той ще вземе участие във фестивала \"Четири стихии\".  В 18:00 часа, в Дряновския манастир, Момчил Неков ще вземе участие в честването не 143 години от Априлското възстание.  Варна \r\nВ 11:00 часа, пред общината в гр. Провадия, Елена Йончева, Петър Витанов и д-р Десислав Тасков ще се срещнат с граждани. В 14:00 часа, в залата на Информационен център, в гр. Аксаково те ще проведат среща с граждани. В 18:00 часа, в Зала 1 на Фестивален и Конгресен Център - Варна в гр. Варна, Елена Йончева, Петър Витанов, Сергей Станишев, Десислав Тасков и Крум Дончев ще се срещнат с обществеността.  Перник \r\nВ 11:00 часа, на площада, в с. Мещица, проф. Румен Гечев ще присъства на традиционния фолклорен конкурс \"Дай, бабо, огънче\"  София \r\nВ 9:30 часа, на площада в с. Сеславци, гр. София, Мариела Модева ще присъства на фолклорен фестивал.  \r\nВ 17:30 часа, на площада в центъра на гр. Пирдоп, Иво Христов ще вземе участие в откриването на Влайковите дни.  Видин \r\nВ 11:00 часа, на Паметника на Съветската армия в гр. Кула, Емил Георгиев ще се срещне с граждани. В 12:00 часа той ще посети  Мемориал \"Катюша\" и ще се срещне с граждани.  Силистра \r\nВ 18:30 часа, в общинския съвет в гр. Главиница, Цветелина Пенкова ще се срещне с граждани.", "date": "2019.05.11", "title": "Европейски избори 2019: Кандидатите за евродепутати от БСП ще посетят областите Пазарджик, Габрово, Варна, Перник, София , Видин, Силистра"}
{"url": "http://www.focus-news.net/news/2019/05/11/2656536/denyat-11-may-v-balgarskata-istoriya.html", "text": "На тази дата през 1851 година по идея на Найден Геров българското училище в Пловдив организира първото тържество, посветено на Св. Св. Кирил и Методий. През 1900 г. за пръв път е изпълнен химнът \"Върви народе, възродени\" по текст на Стоян Михайловски и музика на Панайот Пипков. На същата дата през 1872 година в Цариград Българската църква е провъзгласена за независима с тържествена служба на екзарх Антим I в храм “Св. Стефан”. През 1897 г. е убит Алеко Константинов – Щастливеца. На този ден през 1952 г. е издадено Постановление на Министерския съвет и ЦК на БКП за провеждане на парична реформа, при която 100 стари лева се обменят срещу 1 нов лев без ограничение на сумата, като обмяната трябва да се извърши за четири дни - от 12 до 15 май 1952 г.  \r\n2012 г. \r\nЕвропейската комисия намалява прогнозата за брутния вътрешен продукт на България за 2012 г. на 0.5% спрямо заложеният в бюджета от правителството 3.6% през есента на 2011 г. Завишена е прогнозата за бюджетния дефицит на страната на 1.9%. \r\n2007 г. \r\nВалерий Тодоров, един от осемте кандидати за генерален директор на Българското национално радио, е избран да оглави медията. Тодоров е избран още на първия кръг от гласуването на членовете на Съвета за електронни медии. За него гласуват петима от членовете на СЕМ от общо осем, участвали в заседанието. \r\n2006 г. \r\nАвстрия ратифицира Договора за присъединяване на България към Европейския съюз \r\nВ пленарно заседание Федералният съвет на австрийския Парламент гласува и приема с почти пълно мнозинство решение да не повдига възражение и да одобри решението на Националния съвет на Парламента от 26 април 2006 г. за ратифициране на Договора за присъединяване на България и Румъния към Европейския съюз. \r\nВ изказванията на депутатите от различни парламентарни фракции, представители на отделните федерални провинции, преобладават изцяло положителните мнения по отношение на България и Румъния. Сред аргументите в подкрепа на България и Румъния е изтъкнато, че присъединяването на двете страни е в интерес на Европейския съюз и на Австрия. Подчертана е и важната роля на предстоящото членство на двете страни в Европейския съюз за региона на ЮИЕ и европейската перспектива на Западните Балкани. \r\nВ изказване държавният секретар във Федералното канцлерство Франц Морак, подчертава, че обединението на Европа е една от най-големите стратегически цели на външната политика на Австрия. Част от тази политика е и традицията в развитието на отношенията със страните от Дунавския регион. \r\nВъв Виена започва тридневната среща на високо равнище на страните-членки от ЕС и присъединяващите се България и Румъния, и кандидатките за членство Хърватия и Турция, държавите от Латинска Америка и Карибския регион. Събитието се провежда при изключителни мерки за сигурност, които стават причина за километрични задръствания в австрийската столица \r\nСрещата започва с бенефисен футболен мач на европейското председателство срещу Европейската комисия или иначе казано отборът на Шусел срещу отбора на Барозо. Сред участниците са еврокомисарят по разширяването Оли Рен, турският премиер Реджеп Ердоган и българският премиер Сергей Станишев. Станишев е в отбора на австрийския канцлер Шусел. Над 1500 служители от специалните части “Кобра” и от различните провинции на Австрия се грижат за охраната на участниците в срещата. Единственият латиноамерикански лидер, който не присъства на нея, е кубинският президент Фидел Кастро, който е представляван от своя заместник. \r\nСъбитието се провежда в момент на критиките на ЕС, че не е достатъчно ангажиран по отношение на Латинска Америка. \r\n2005 г. \r\nБългария ратифицира договора за присъединяване към Европейския съюз. От 234 депутати 231 гласуват в подкрепа на влизането на страната ни в ЕС. Един депутат гласува \"против\", а двама гласуват “въздържали се”. Според анкетно проучване 70 процента от българите са за присъединяване на страната ни към ЕС. \r\nНа 13 април 2005 г. Европейският парламент гласува с абсолютно мнозинство в подкрепа на подписването на Договора за присъединяване на България към ЕС на 1 януари 2007 г. Подписването на Договора за присъединяване е подкрепено с 522 гласа “за”, 70 гласа “против” и 69 “въздържали се”. \r\nДо последно положителният вот е под въпрос, тъй като най-голямата политическа група в Европарламента - Европейската народна партия, решава да предложи отлагане на гласуването на договора за следващата сесия, която е на 27 и 28 април. Причина за това са вътрешни спорове между институциите и по-конкретно изключването на Европарламента от бюджетната процедура за определяне на финансовата рамка за България и Румъния. Гласуването става възможно благодарение на постигнато в последните минути преди вота споразумение между Европарламента, Съвета на министрите и Еврокомисията. \r\nНа 25 април 2005 г. на тържествена церемония в Люксембург България и Румъния подписват Договори за присъединяване към Европейския съюз от 1 януари 2007 г. От българска страна Договорът за присъединяване е подписан от президента Георги Първанов, министър-председателя Симеон Сакскобургготски, министърът на външните работи Соломон Паси и министърът по европейските въпроси Меглена Кунева. \r\nВ Румъния присъединителният договор за Европейския съюз е подкрепен единодушно от 434 депутати, присъстващи на общото заседание на долната и горната камара на румънския парламент на 17 май 2005 г. Ратифицирането на договора е оценено като повратна точка в историята на страната. \r\n2002 г. \r\nЗа първи път като президент и върховен главнокомандващ на Въоръжените сили Георги Първанов поздравява новото попълнение в Българската армия. На площада \"Св. св. Кирил и Методий\" във Варна той присъства на тържествения ритуал за полагане на военна клетва на матросите от набор 1983-а, трета смяна. Президентът поздравява положилите клетва 550 матроси и техните родители. \r\n1994 г. \r\nБългарският министър на външните работи Станислав Даскалов поема за 6 месеца председателството на Комитета на външните министри на Съвета на Европа. Той става първият представител на източноевропейска страна, който председателствува Съвета. \r\nСтанислав Даскалов е роден през 1952 г. В периода 1991-1993 г. е заместник-министър на търговията в правителствата на Димитър Попов, Филип Димитров и проф. Любен Беров. През 1993-1994 г. е министър на външните работи в правителството на проф. Беров. Той е главен преговарящ по Европейското споразумение на България през 1992 г. и по споразумението между България и страните от Европейската асоциация за свободна търговия (ЕАСТ) през 1992-1993 г. Даскалов е главен преговарящ и по присъединяването на България към Общото споразумение за митата и търговията (ГАТТ). През 1993 г. е председател на Съвета на Министрите на Черноморското икономическо сътрудничество. В периода 1995-1998 г. работи в частния бизнес сектор -“Металургимпекс ООД” и “Лега ИнтерКонсулт – Пенков, Марков & партньори” ООД. Заедно с Николай Младенов, през април 1999 г., основава Европейския институт. Даскалов е президент на Европейското движение – България. Той членува в борда на Българска Търговско Промишлена Палата, във фондация “FAEL” и в Атлантическия клуб в България. \r\nСДС внася вот на недоверие към правителството на Любен Беров заради \"неспособността му (на Л. Беров) да организира дейността и да ръководи Министерския съвет\". Вотът е отхвърлен. \r\nСъюзът на демократичните сили внася шест вота на недоверие към кабинета на Любен Беров (три през 1993 г. и още три през 1994 г.). Всичките вотове са отхвърлени. Основанията за всеки един от тях са съответно - побой над председателя на Народното събрание Стефан Савов, преговорите по външния дълг, правителствено постановление за местните такси, антисоциална политика, престъпност и неспособност на премиера да организира и ръководи правителството. \r\n1976 г. \r\nОткрива се Първият конгрес на Съюза на българските композитори. \r\nСБК е творческа организация на композитори и музиковеди. Основан е през 1947 г. като продължител на дружеството на българските композитори “Съвременна музика” под името “Съюз на композиторите, музикантите и концертиращите артисти”. От 1954 г. се нарича СБК. Първи председатели са Л. Пипков; Ф. Кутев, Д. Петков и др. Издава списание “Българска музика” (1948-1990 г.). \r\nРилският манастир е обявен за национален исторически и архитектурен резерват. През 1961 г. е обявен за Национален музей \"Рилски манастир\", а от 1983 г. е под егидата на ЮНЕСКО. \r\nСмята се, че манастирът е основан от отшелника Иван Рилски през X в., по време на царуването на Цар Петър (927-968 г.). Св. Иван Рилски, чиито мумифицирани мощи са изложени за поклонение на вярващите в главната църква, е живял в пещера на около половин час пеш от днешния комплекс. За самия манастир се знае, че е построен от учениците му, които дошли да се обучават при него. Всички български царе от управлението на Иван Асен II (1218-1241 г.) до падането на България под османско иго по времето на Иван Шишман (1378 г.) са правели големи дарения за манастира, което помага той да се превърне в културен и духовен център. Светата обител достига своя апогей между XII и XIV в., а подемът й е пречупен с идването на османските нашественици в края на XIV в. Съживяването на манастира започва в края на XV в. То става факт с помощта на руската православна църква, която прави дарения на монасите под формата на книги, пари и църковни аксесоари. Националният Възродителен процес от XVIII и XIX в. дава допълнителен тласък за възстановяването на манастира. По това време комплекса бива реконструиран и реновиран с помощта на богати българи от цялата страна (Копривщица, Тетевен, Чирпан, Стара Загора, Самоков, София). \r\nВ днешния си вид манастира датира от XIX в. Строежът на жилищните сгради, които имат формата на неправилен четвъртоъгълник, започва през 1816 г. В средата на вътрешния двор се издига най-старата сграда в комплекса –каменна кула, създадена от местния феодал Севастократор Хрелю през 1334-1335 г. Непосредствено до нея стои и малка църква, която е построена през 1343 г. През 1844 г. към кулата е добавена и камбанария. Приблизително от същия период датира и главната манастирска черква “Рождество Богородично”. Архитект е майстор Петър Иванович, който работи по нея между 1834 и 1837 г. Храма е 5-куполен, с три олтарни ниши и два странични параклиса. Стенописите са завършени през 1846 г. и са дело на много майстори, но само Захари Зограф се е подписвал под своите рисунки. В манастирския музей се намира и уникалното произведение на изкуството на име Кръста на Рафаил, който е направен от цяло парче дърво (81 х 43 см.) и е кръстен на своя създател. Монахът е използва фини длета, малки ножове и увеличителни лещи за да извая в кръста 104 религиозни сцени и 650 малки фигурки. \r\nПодобно на други манастири оцелели през османското владичество, така и Рилският е действал като център на духовния и културен живот на българския народ във вековете на чуждо господство. По това време монасите създават нови творби и правят копия на известни автори, главно от Търновската и Атонските школи. \r\n1975 г. \r\nЗапочва четиридневното официално посещение на федералния канцлер на Австрия д-р Бруно Крайски в България. \r\nДипломатическите отношения между България и Република Австрия се установяват през май 1919 г. След присъединяването на Австрия към Германия през 1938 г. те са прекъснати, а на 7 март 1947 г. са възстановени на ниво легации. През юни 1963 г., след подписване на споразумение за уреждане на въпросите с австрийското имущество в България, дипломатическите представителства на двете страни са издигнати в ранг посолства. \r\n1952 г. \r\nИздадено е Постановление на Министерския съвет и ЦК на БКП за провеждане на парична реформа, при която 100 стари лева се обменят срещу 1 нов лев без ограничение на сумата, като обмяната трябва да се извърши за четири дни - от 12 до 15 май 1952 г. В постановлението се определя и курсът на лева спрямо съветската рубла при съотношение 1 лв. и 70 ст. за една рубла. Постановлението предвижда едновременно с паричната реформа от 12 май същата година да се премахнат напълно купоните за хранителните продукти, като за тях се установят единни държавни цени, намалени в сравнение с дотогавашните им свободни цени. Намалени са и единните държавни цени на дребно на тъканите, трикотажа и обувките. \r\n1929 г. \r\nПубликуван е Закон за Столичната община. С него се намалява съставът на общинския съвет от 72-ма на 36 души и се увеличава двойно мандата му - на 6 години с подновяване на три години. Закриват се районните съвети и се въвежда назначаване на кметски наместници по райони. \r\n1922 г. \r\nБелогвардейските части в България са разпуснати с постановление на правителството, а висшите чинове са арестувани и екстернирани. Тази стъпка е предприета, след като при обиск са разкрити документи, уличаващи белогвардейските части в България в действия против властите. До края на годината са закрити всички военни формирования и руската императорска легация в София. По решение на конференцията на посланиците на Антантата от 17 май оръжието на Врангеловата армия е предадено на Съглашението. \r\nПрез 1922 г. е извършен опит на българската буржоазия съвместно с белогвардейските войски на барон Врангел (на снимката) да свали от власт правителството на Александър Стамболийски. Врангеловите войски са настанени в България през 1921 г. под натиска на Антантата. Това са крупни въоръжени части – около 24 000 души, със своя организация, съд и военни училища. Конституционният блок влиза в преговори с Врангеловите генерали за общи действия срещу правителството на БЗНС. БКП научава за подготвяния заговор и започва да публикува на страниците на в. \"Работнически вестник\" изобличителни материали. Тя призовава трудещите се да се борят за изгонването на белогвардейските заговорници от България. Правителството на Ал. Стамболийски пристъпва към екстрдиране на провинилите се Врангелови офицери. Впоследствие хиляди врангелисти се завръщат в Съветска Русия. \r\n1900 г. \r\nЗа първи път е изпълнен химнът \"Върви народе, възродени\" по текст на Стоян Михайловски и музика на Панайот Пипков. \r\n1886 г. \r\nНа 11 и 18 май се провеждат избори в Южна България за допълване на Народното събрание, представени пред Европа като избори за Областното събрание на Източна Румелия, което ще заседава заедно с 4. ОНС. \r\n1882 г. \r\nЗавършен е строежа на българското девическо училище \"Св. Св. Кирил и Методий\" в Тулча. \r\n1880 г. \r\nПо инициатива на чехи, работещи в България, е учредено дружество \"Славянска беседа\" в София с председател Антон Безеншек. До края на 1880 г. то наброява 236 члена. \r\nАнтон Безеншек е словенски стенограф и публицист. Роден е на 15 април 1854 г. в с. Букове, Словения. Трансформира стенографската система на Фр. Габелсбергер към южнославянските езици. Приспособлението му за български език се превръща в българска стенография. По покана на българското правителство идва в страната и организира към Народното събрание в София първия курс по стенография. От 1879 г. е началник на стенографското бюро в Народното събрание, а от 1881 г. стенографира разискванията в Областното събрание в Пловдив. Бил е гимназиален учител в София и Пловдив и лектор по стенография в СУ \"Св. Климент Охридски\". Антон Безеншек умира на 11 декември 1915 г. \r\n1874 г. \r\nОфициално е открито Богословското училище в Лясковския манастир \"Св. ап. Петър и Павел\". \r\n1873 г. \r\nОткрива се общо събрание на БРЦК в Букурещ. Заседанията се ръководят от Любен Каравелов. Участниците в събранието изслушват отчет на Панайот Хитов за резултатите от обиколката му из емигрантските комитетски центрове. Потвърждава се възприетата линия за най-скорошно вдигане на въстание в българските земи. Решено е да продължат преговорите със сръбското правителство. Някои изследователи отбелязват, че събранието решава да се отмени уставът на БРЦК и да се изпрати във вътрешността на страната чета, която да провери настроенията сред населението. \r\n1872 г. \r\nВ Цариград Българската църква е провъзгласена за независима с тържествена служба на екзарх Антим I в храм “Св. Стефан”. На 16 септември 1872 г. Вселенската патриаршия обявява Екзархията за схизматична. Причина за предприемането на този акт е и отказът на екзарх Антим I да осъди Иларион Макариополски, Иларион Ловчански и Кюстендилски и Панарет Пловдивски. \r\n1871 г. \r\nВ Неврокоп (днес Гоце Делчев) е организирано съвещание на местните първенци, на което се взема решение за изграждане на нова “Централна казалийска община” начело с поп Харитон. \r\nПоп Харитон е роден в Габрово. През 1859 г. приема монашество и става свещеник в Казанлъшко. За активната си пропагандна дейност сред местното население против османските поробители е подложен на преследване. През 1870 г. е принуден да търси спасение в Добруджа и пет години по-късно взема участие в Старозагорското въстание 1875 г. След потушаването му поп Харитон емигрира в Румъния. При подготовката на Априлското въстание през 1876 г. той е определен от Гюргевския революционен комитет за войвода на чета в Търновския революционен окръг. В началото на 1876 г. се прехвърля в България и се включва в подготовката на въстанието. След избухването му заедно с Бачо Киро поп Харитон организира чета от около 200 души. Преследвана от многобройните башибозушки потери, четата се укрепва в Дряновския манастир и в продължение на 9 дни геройски се сражава с многочисления противник. При опита да бъде пробита обсадата на манастира поп Харитон умира. \r\n1870 г. \r\nПо инициатива на Иванка Н. Ценова в Браила е основано женско дружество. \r\n1869 г. \r\nНа празника на св. св. Кирил и Методий с тържествена церемония е осветен уреденият на втория етаж на българското училище в Букурещ параклис. През следващите години параклисът функционира като самостоятелна българска църква. \r\n1868 г. \r\nВ Браила за първи път е представена пиесата на Добри Войников \"Покръщение на Преславский двор. Драма в четири действия\". \r\nДобри Попов Войников е възрожденски учител, писател драматург, журналист, музикален и театрален деец, основоположник на българския театър, един от учредителите на Българското книжовно дружество (днес БАН). Роден е на 10 ноември 1833 г. в Шумен. През 1858 г. завършва френски колеж в Цариград и става учител в родния си град. Заради активното му участие в църковно-националната борба през 1864 г. е принуден да емигрира в Румъния. Отначало се установява в Браила, а от 1873 г. се премества в Гюргево. През 1866 г. известно време участва в Тайния централен български комитет. Автор е на брошури, писани на френски език, с които изобличава беззаконията на османските власти в българските земи и осветлява пред европейското обществено мнение целите и задачите на българското четническо движение. В началото на 70-те г. еволюира надясно в своите възгледи и се сближава с дейците на Добродетелната дружина. С тяхна помощ успява да получи руско поданство, благодарение на което през 1874 г. се завръща в родния си град. След преминаването на руските войски в България става управител на едно сиропиталище в Търново. Там се заразява от тифус и на 27 март 1878 г. умира. Добри Войников е автор на: \"Криворазбраната цивилизация\" (1871 г.), \"Райна княгиня\" (1866 г.), \"Покръщение на Преславский двор\" (1868 г.) и др. \r\n1865 г. \r\nВ Белград е отпечатан първият брой на в. \"Въсток\", редактиран от Никола Първанов. Отпечатани са 16 броя, след което вестникът е спрян. През 1874 г. е направен опит за възстановяването на \"Въсток\", но след брой 9 отново е спрян от сръбските власти. \r\nНикола Първанов е един от първите български филолози. Роден е около 1844- 1845 г. в Лом. След като завършва Филологически факултет учителства в Лом. Автор е на съчиненията: \"Бележки върху граматиката на новобългарския език от Ив. Н. Момчилов\" (Русе, 1868 г.) и \"Извод из българската граматика\" (Русе, 1870 г.). Умира на 1 септември 1872 г. във Виена. \r\n1860 г. \r\nОбразувана е българска община във Варна начело с Рали х. Мавридов, х. Стамат Сидеров, Господин х. Иванов и други влиятелни варненски първенци. \r\n1851 г. \r\nПо идея на Найден Геров българското училище в Пловдив организира първото тържество, посветено на Св. Св. Кирил и Методий. Инициативата на пловдивските учители е подета и в други градове през 60-те години на ХІХ в. Единадесети май постепенно се превръща в общобългарски празник на просветата. \r\nНайден Геров е роден на 23 февруари 1823 г. в Копривщица. Първоначално учи в гръцко училище в Пловдив, след което продължава в Копривщица при Неофит Рилски, по чиято инициатива заминава за Одеса, където завършва Ришельовския лицей и получава руско поданство. В Одеса Найден Геров написва първата новобългарска поема \"Стоян и Рада\". Завръщайки се в България, през 1846 г., той открива първото класно училище в Копривщица. През 1850 г. става главен учител в Епархийското училище в Пловдив. Найден Геров дейно участва в църковно-националната борба. По време на Кримската война от 1853–1856 г. временно емигрира в Русия, а след приключването й е вицеконсул в Пловдив. Като такъв полага големи грижи за развитието на учебното дело, подкрепя българското националноосвободително движение, съдейства за укрепване на българо-руските културни и стопански връзки. След разгрома на Априлското въстание през 1876 г. той активно работи за защита на българския народ. По време на Руско-турската освободителна война от 1877–1878 г. е зачислен към щаба на руската армия, а по-късно е назначен за губернатор на Свищов. След Освобождението Найден Геров се отдава на писателска дейност. Най-големият му труд е \"Речник на блъгарский язик с тлъкувание речити на блъгарски и руски\". Освен това той събира голямо количество народни песни, пословици и други народни умотворения и поставя началото на българския пътепис. Умира на 9 октомври 1900 г. На тази дата са родени: \r\n1962 г. \r\nРоден е Георги Младенов – български състезател по баскетбол, гард. На 17-години дебютира в първия състав на “Левски”. С отборите на “Левски - Спартак” (по-късно “Левски”), “Плама” - Плевен и “Славия” 11 пъти печели шампионската титла на България. Той участва в над 100 мача за националния отбор на България. Спортните журналисти единодушно го определят за Баскетболист ¹ 1 в България на 90-те години. \r\n1954 г. \r\nРоден е Любомир Димчев Стойков – български социолог, моден и медиа-критик, журналист. През 1979 г. завършва специалност журналистика в СУ “Св.Климент Охридски”. Хоноруван преподавател във Факултета по журналистика (1981 г.). В периода 1985-1989 г. е главен редактор на сп. “Младеж”. През 1989 г. е кандидат на филологическите науки. Преподавател в УНСС, департамент “Управление на социално-културните дейности” (1993 г.) и в НБУ, департамент “Музикални и сценични изкуства” (1994 г.). През 1993 г. е председател на художествения съвет на Българската академия за мода. Автор и водещ на предаванията за мода “Блясък” по Канал 1 на БНТ (1994 г.) и на “От игла до конец” на Нова телевизия (1995-2003 г.), „Чаровната диктаторка“ по ТВ \"7 дни\" (2003- 2005 г.). Избран за доцент по “Фирмена култура и комуникация” в УНСС и във Факултета по журналистика на СУ “Св. Климент Охридски” (1996 г). Получава наградите за: телевизионен професионализъм на авиокомпания “Бритиш Еъруейз” (1996 г.) и за “Най-добър моден журналист” на Форум “Българска мода” (1996 г.). През 1996 г. става член на Клуба на прелетелите над Ниагарския водопад в Торонто и на “Метрополитън мюзиъм” в Ню Йорк. През 1997 г. е главен редактор на сп. “Мода”. Същата година получава голямата награда за журналистическо майсторство, присъдена му от Свободната академия за изобразително изкуство “Жул Паскин”. Получава награда за “Особен принос към българската мода” на Форум “Българска мода” (1999 г.) и на ВМРО за обективна журналистика по националните въпроси (2000 г.). Сценарист на 32 филма портрети, посветени на чуждестранни и български топмодели, моделиери и дизайнери. Има около 600 публикации в областта на модата, рекламата и фирмената култура. Член е на СБЖ. Автор е на съчиненията “Чаровната диктаторка. Калейдоскоп на модата” (1982 г.), “Красотата на общуването” (1984 г.), “Човекът отвън и отвътре” (1990 г.), “Модата” (1994 г.), “Българска реклама. Съвременни етюди” (1995 г.), “Фирмена култура и комуникация” (1995 г.), “Калинография” (1998 г.), “Алманах на българската мода 2000” (1999 г.). \r\n1940 г. \r\nРоден е Иван Славков – български журналист, деец на културата и спорта. През 1965 г. завършва МЕИ, специалност “Електроинженерство”. От 1967 г. до 1969 г. работи като журналист в икономическия отдел на в. \"Труд\". От 1971 г. до 1982 г. е генерален директор на БНТ. През 1982 г. става председател на Българския олимпийски комитет, а от 1987 г. е пожизнен член на Международния олимпийски комитет. Зам.-председател е на Организационния комитет на двете кандидатури на София за домакин на Зимнитe олимпийски игри през 1992 г. и 1994 г. През 1995 г. е избран за председател на Българския футболен съюз. Преизбран е на този пост през май 2001 г., същата година е преизбран и за председател на БОК. Професор е по спортен мениджмънт и социално управление към Киевския университет (Укр), и доктор хонорис кауза на Националната спортна академия. В края на 2000 г. Иван Славков е оневинен от съда по дело, заведено срещу него през 1990 г. Той е проверяван за злоупотреби, извършени по време на режима на Тодор Живков, за незаконно притежавано имущество и оръжие. Следствените органи проверяват и за злоупотреби със сметките на Българския олимпийски комитет. Съдебният процес продължава 5 години. Според оценките на световните медии през юли 2001 г., по време на конгреса на Международната футболна асоциация в Буенос Айрес Иван Славков изиграва ключова роля в акцията по преизбирането на президента на ФИФА Сеп Блатер. Тогава Славков прочита официална резолюция, приета от делегатите, с която се изразява безрезервната подкрепа за Блатер в спора му с представителите на европейските футболни федерации и президента на УЕФА Ленарт Йохансон. \r\nНа 17 октомври 2003 г. Славков е предложен за орден “Стара планина”, първа степен. Повод за отличието е 80-годишнината от създаването на Българския олимпийски комитет и приносът му за развитието на физическата култура и спорта. Предложението идва от спортния министър Васил Иванов-Лучано. Указът на президента за награждаване е издаден на 23 октомври. През февруари 2004 г. Славков е преизбран за член на техническата комисия на Асамблеята на националните олимпийски комитети (АЕНОК) в Атина. През април 2004 г. президентът на ФИФА Сеп Блатер упълномощава Славков да представлява ФИФА на Генералната асамблея на Асоциацията на Летните олимпийски международни федерации. \r\nПрез 2004 г. Иван Славков е заснет от скрита камера на телевизия Би Би Си заедно със сърбина Горан Такач в софийския хотел \"Радисън\", по време на преговори с фиктивни лобисти, представящи се за бизнесмени от измислената компания \"Ню Лондон Венчърс\" за осигуряване гласове на членове на МОК за кандидатурата на Лондон за Олимпиадата през 2012 г. Записът е излъчен на 4 август, 21 ч. английско време по предаването на BBC \"Панорама\", във филма \"Да купиш Игрите\". На 7 август президентът на МОК Жак Рох обявява, че Комисията по етика отнема временно всички права, привилегии и функции на Иван Славков като член на МОК. Отнета му е и акредитацията за Летните олимпийски игри в Атина. На 29 септември Иван Славков е изслушан от Комисията по етика към МОК. На 26 ноември 2004 г. Изпълкомът на МОК препоръчва изхвърлянето на Иван Славков, което е одобрено единодушно от всичките му 15 члена. На 7 юли 2005 г. на Сесията на МОК в Сингапур, Иван Славков е изключен от Международния олимпийски комитет, след тайно гласуване, при което за изключването му гласуват 84 от членовете, 12 - против и 5 - въздържали се. \r\n1939 г. \r\nРодена е Лиляна Михайлова – българска писателка и сценаристка. В своето творчество разработва нравствено-етични и философски проблеми на съвременността (“Отвори, аз съм…”, “Един тъжен мъж”) и миналото (“Корабът”). Филми, реализирани по нейни сценарии са: “Най-добрият човек, когото познавам” (1973 г.), “Откога те чакам” (1984 г.), “Грехът на Малтица” (тв, 1984 г.), “Дом за нашите деца” (тв, 1987-1990 г.). \r\n1922 г. \r\nРоден е Александър Димитров Ничев – български литературен критик и историк, професор. През 1965 г. завършва класическа филология в СУ “Св. Климент Охридски”. Специализира новогръцка филология в Атина (1965 г.). Бил е преподавател по класическа филология в СУ “Св. Климент Охридски”. Декан на Факултета по западните филологии (1970-1972) г., завеждащ Катедрата по класическа филология (1970 г.). Научните му интереси са в областта на старата гръцка литература, античната естетика, българо-гръцка литература и езикови отношения през Възраждането. Някои негови съчинения: \"История на класическата литература\" (1949 г., в съавт. с Б. Геров), \"Алеко Константинов\" (1964 г.), \"L’enigme de la catharsis tragique dans Aristote\" (1970 г.), \"La Catharsis tragique d’Aristote. Nouvelles contributions\" (1982 г.), \"Костурският българо-гръцки речник от XVI в.\" (1987 г.) и др. \r\n1840 г. \r\nРоден е Стефан Тодоров Димов, известен като Стефан Караджа. Той е потомък на Момчил войвода. Учи в Тулча, но поради липса на средства напуска училище. На 2 юни 1861 г. по време на сватба побеждава прочутия турски борец Гаази Плиса, след което се укрива от турците за няколко месеца. Преминава в Румъния, а през 1862 г. се включва в Първата българска легия. След разпускането й Стефан Караджа се връща в Тулча, но отново заминава за Румъния. На няколко пъти минава р. Дунав с революционни поръчения. През 1864 г. води малка чета в Северна Добруджа. На следващата година отваря гостилница в Гюргево, в която приютява емигранти. През пролетта на 1866 г. заедно с Хаджи Димитър и Желю войвода организира малка чета, която минава в България и действа в Западна и Средна Стара планина. Скоро след това, обаче, четата се разделя. През 1867 г. Стефан Караджа постъпва във Втората българска легия. Година по-късно напуска легията и заминава за Румъния. Там се среща с Хаджи Димитър и на 6 юли двамата начело на чета от 129 души минават р. Дунав при с. Вардим, Свищовско. В боя с изпратените от председателя на Държавния съвет Мидхад паша войски и полиция в местността Канлъдере, край Вишовград, Стефан Караджа е тежко ранен. Пленен, той е откаран в Търново на 12 юли, а на 13 е отведен в Русе. Агонизиращ е изправен пред съставения от Мидхад паша извънреден турски съд. Осъден е на смърт чрез обесване. Полумъртъв от раните Стефан Караджа е обесен на 31 юли 1868 г. Погребан е от баба Тонка Обретенова. На тази дата умират: \r\n1964 г. \r\nУмира Никола Георгиев Данчов – български писател, енциклопедист. Роден е на 4 декември 1878 г. и завършва Историко-филологическия факултет на СУ “Св. Климент Охридски”. Данчов сътрудничи на списанията \"Мисъл\", \"Български преглед\", \"Българска сбирка\", \"Знание\" и др. Печата разкази, обединени в сборника \"Дъждовни капки\" (1901 г.), \"Когато слънцето захождаше\" (1911 г.), \"Ева\" (1923 г.) и др. През 1903 г. поставя в Народен театър пиесата си \"Аз искам да живея\". Той автор е на множество статии по езиковедски въпроси. Заедно с брат си Иван Г. Данчов съставя през 1936 г. \"Българска енциклопедия\", а през 1945 г., пак с него, издава \"Правописен речник на българския книжовен език\". \r\n1897 г. \r\nУбит е Алеко Иваницов Константинов (Щастливеца) – писател и сатирик. Роден е на 1 януари 1863 г. в Свищов. Учи в Свищовското класно училище и в Априловската гимназия в Габрово. По време на Руско-турската освободителна война от 1877–1878 в дома му в Свищов се настанява руският император Александър II. Алеко Константинов постъпва на работа като писар в канцеларията на свищовския губернатор Н. Геров. През 1885 г. завършва Юридическия факултет на Новоросийския университет в Одеса. Завръща се в България и заема редица отговорни длъжности в съдебната система – член и прокурор на Софийския окръжен съд (1885–1886 г.), помощник–прокурор на Софийския апелативен съд (1886–1888 г.), член на Софийския апелативен съд (1890– 1892 г.) и юрисконсулт при Софийския общински съвет (1896 г.). Уволняван няколко пъти. От 1896 г. до края на живота си работи като адвокат. В периода 1885–1890 г. Алеко Константинов загубва родителите си и трите си сестри. Константинов търси разтуха в пътешествията През 1889 г. посещава Всемирното изложение в Париж. През 1891 г. заминава на изложението в Прага, а през 1893 в Чикаго. Завръща се в България и се кандидатира неуспешно за депутат от родния си град. Изборните машинации пресъздава в първия си фейлетон \"По изборите в Свищов\". Член е на Демократическата партия. Константинов се изявява като последователен русофил и критикува прозападната политика на княз Фердинанд I. Поставя началото на организирания туризъм у нас със създаването на първия български туристически клуб през 1895 г. Убит е по пътя край с. Радилово, Пазарджишко. Алеко Константинов е един от най-изявените представители на критическия реализъм в края на ХIХ в. Автор е на редица пътеписи: \"До Чикаго и назад\", \"Какво? Швейцария ли?\", \"През марта на Чепино\" и фейлетони: \"Бай Ганьо\", \"Миш-маш\", \"Разни хора – разни идеали\" и др. \r\n1876 г. \r\nУмира Дончо Фесчията Йовев (Д. Й. Лучов) – деец на българското национал-освободително движение. Роден е през 1850 г. в Сопот. Учи шапкарски занаят при брат си Вельо в Стара Загора (откъдето е прозвището му). Член е на Старозагорския революционен комитет. През 1875 г. се прехвърля в Сърбия, за да вземе участие във въстанието в Херцеговина. По-късно се завръща в Стара Загора и се включва в подготовката на Старозагорското въстание. След неуспеха на въстанието емигрира в Румъния. По поръчение на Гюргевския революционен комитет преминава в България и участва в работата на Търновския революционен комитет. Деен участник в подготовката на Априлското въстание в Севлиевско. Заедно с войводата Фильо Миленов обявява въстанието в Севлиевско на 1 май 1876 г. Участва в боевете при Граднишкия боаз и Дебневския проход. Присъединява се към групата на Ц. Дюстабанов в Ст. планина. Загива в бой с черкези в м. Равни бунар, северно от вр. Марагидик, Средна Стара планина. За изготвянето на историческата справка на Агенция “Фокус” са използвани следните източници:  \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.05.11", "title": "Денят 11 май в българската история"}
{"url": "http://www.focus-news.net/news/2019/05/11/2656527/ministerstvoto-na-obrazovanieto-i-naukata-shte-otlichi-direktori-s-nagradata-sv-ivan-rilski-v-chest-na-denya-na-svetite-bratya-kiril-i-metodiy.html", "text": "Ежегодните награди на Министерството на образованието и науката на името на „Св. Иван Рилски“ ще бъдат връчени на директори на образователни институции в Рилския манастир от заместник-министър Таня Михайлова. Това съобщиха от пресцентъра на  МОН . Тържеството в Светата обител ще започне в 10.00 часа.", "date": "2019.05.11", "title": "Министерството на образованието и науката ще отличи директори с наградата „Св. Иван Рилски“ в чест на Деня на светите братя Кирил и Методий"}
{"url": "http://www.focus-news.net/news/2019/05/11/2656528/v-reditsa-gradove-v-stranata-shte-se-provedat-protesti-sreshtu-natsionalnata-strategiya-za-deteto.html", "text": "Протести срещу Националната стратегия за детето организират родители в редица градове в страната. Протестни действия ще има в София, Пловдив, Варна, Бургас, Русе, Плевен, Стара Загора, Свиленград, Благоевград, Велико Търново, Ямбол, Сливен, Габрово, Гоце Делчев, Смолян, Силистра, Хасково, Шумен, Враца и Пазарджик. Недоволството на родителите е свързано с документа „Национална стратегия за детето 2019-2030 г.“, който според тях трябва да бъде отменен и пренаписан. В момента работата по стратегията е спряна по разпореждане на министър-председателя Бойко Борисов заради негативните обществени реакции към проекта.  \r\nСпоред родителите документът застрашава българското семейство и не дава конкретни насоки по отношение на насилието над деца, а поставя общи условия, според които родителите могат да бъдат неспособни да осигурят необходимите условия за детето си. Протестиращите се обединяват и около тезата, че стратегия не отразява състоянието на самото семейство и не работи за финансовото подпомагане на родителите с цел детето да остане в семейството. Сред другите спорни теми са и сексуалното образование на децата, смъкването на възрастта за задължително образование, дефиницията на термина „дете“ в риск и възможността децата анонимно да подават сигнали за проблем в семейството.  \r\nСпоред социалния министър Бисер Петков протестът срещу Националната стратегия за детето няма основание, тъй като работата по проекта е спряна. Той подчерта, че не съществува нормативен документ и не се подготвя проект, който да цели отнемане на децата от техните биологични родители, като определи подобни твърдения като фалшиви новини и спекулативни интерпретации. Министър Петков обърна внимание, че за 2018 г. социалните работници са предотвратили изоставянето на 1700 деца, благодарение на което те са останали в своите семейства.", "date": "2019.05.11", "title": "В редица градове в страната ще се проведат протести срещу Националната стратегия за детето"}
{"url": "http://www.focus-news.net/news/2019/05/11/2656538/evropeyski-izbori-2019-kandidatite-za-evrodeputati-ot-gerb-mariya-gabriel-d-r-andrey-kovachev-i-lilyana-pavlova-shte-posetyat-grad-kyustendil.html", "text": "Водачът на листата на ГЕРБ и СДС за европейските избори Мария Габриел, заедно с кандидатите за евродепутати д-р Андрей Ковачев и Лиляна Павлова, ще посетят град Кюстендил. Това съобщиха от пресцентъра на  ПП ГЕРБ . Те ще се включат в централното събитие на политическата сила в област Кюстендил, което ще започне от 18.00 часа в салона на Общинския театър „Крум Колявков“ /бул. „България“ №26А/. В мероприятието ще се включат още шестият в листата на ГЕРБ и СДС Александър Йорданов, както и председателят на СДС Румен Христов.  \r\nПо-рано същия ден, от 16.00 часа евродепутатът д-р Андрей Ковачев ще се срещне с жители на община Кюстендил. Ковачев ще разговаря с граждани в разположена на централния площад „Велбъжд“ информационна шатра.  \r\nНа централното събитие на ГЕРБ - Кюстендил ще присъстват също областният координатор Виктор Янев, народните представители Кирил Калфин и Радослава Чеканска, председателите на общински структури, кметове и съветници от цялата област.", "date": "2019.05.11", "title": "Европейски избори 2019: Кандидатите за евродепутати от ГЕРБ Мария Габриел, д-р Андрей Ковачев и Лиляна Павлова ще посетят град Кюстендил"}
{"url": "http://www.focus-news.net/news/2019/05/11/2656539/initsiativata-sakrovishtata-na-sofiya-multizhanrovi-sabitiya-za-detsa-shte-se-provede-v-stolitsata.html", "text": "Инициативата „Съкровищата на София - мултижанрови събития за деца” ще се проведе в столицата. Артистите от Театрална къща „Мариета и Марионета” ще представят по достъпен начин на малките зрители природните богатства (планината Витоша и минералните извори на столицата), както и нематериалното фолклорно наследство на София. Това съобщиха от пресцентъра на  Столична община . Главни герои са Мечо, Прасчо и Зайо. Те се впускат в любимата детска игра – търсене на съкровище.  \r\nСъбитието е финансирано по Програма „Култура“ на Столична община и се реализира с подкрепата на Училища „Европа и е със специалното участие на Танцова школа „Мераклии“ – София и Детска вокална група „Усмивка“ \r\nИнициативата ще се проведе, както следва: \r\n- 11 май 2019 г. (събота), 11.00 часа, Общински културен институт Дом на културата „Искър“ (бул. „Кръстю Пастухов“ №23); \r\n- 14 май 2019 г. (вторник), 17.00 часа, Културен център „Люлин“ (ж.к. „Люлин 3“, бул. „Захари Стоянов“ №15, бл.324-325); \r\n- 18 май 2019 г. (събота), 16.00 часа, Летен амфитеатър пред НДК.", "date": "2019.05.11", "title": "Инициативата „Съкровищата на София - мултижанрови събития за деца” ще се проведе в столицата"}
{"url": "http://www.focus-news.net/news/2019/05/11/2656526/balgarskata-pravoslavna-tsarkva-pochita-pametta-na-svetite-bratya-kiril-i-metodiy.html", "text": "На този ден Българската православна църква почита паметта на св. равноапостолни братя Кирил и Методий, измислили първата старославянска писменост. Светите братя са обявени за покровители на Европа от папа Йоан Павел II. През 1851 г. за първи път 11 май се чества и като Празник на българската просвета, но датата по нов стил - 24 май е светският празник, който се отбелязва като ден на българската просвета и култура и на славянската писменост. \r\n11 май по стар стил и 24 май по нов стил постепенно се превръща в общобългарски празник на просветата. Сведения за честването на този ден като празник на българската просвета има още през XII век. Двамата братя са канонизирани за светци още с идването на техните ученици в България през 886 г. Създатели на глаголицата те превеждат богослужебните книги, необходими в раннохристиянска България. \r\nКонстантин-Кирил Философ създава първата българска азбука – глаголицата, която е оригинално творческо дело. С глаголицата и превода на Библията се слага началото на голямото просветителско и книжовно дело на Св. Св. Кирил и Методий.", "date": "2019.05.11", "title": "Българската православна църква почита паметта на светите братя Кирил и Методий"}
{"url": "http://www.focus-news.net/news/2019/05/11/2656543/burgas-regionalnata-inspektsiya-po-okolnata-sreda-i-vodite-organizira-pochistvane-na-reka-ropotamo.html", "text": "Регионалната инспекция по околната среда и водите в Бургас организира почистване на река Ропотамо. Това съобщиха от пресцентъра на община Бургас . По повод 22 май – Международния ден на биологичното разнообразие, Регионалната инспекция по околната среда и водите в Бургас организира традиционно ежегодно почистване на устието на река Ропотамо. Акцията ще се проведе от 10.00 часа и в нея ще се включат доброволци от VІІІ, IX и X клас на Професионална гимназия по химични технологии „Акад. Н. Д. Зелински“, както и децата от любителска формация „Фантазия“ към народно читалище „Христо Ботев 1937“ – Бургас. Целта на акцията е да не забравяме къде всъщност отиват опаковките от ежедневните ни нужди. Изхвърлени извън кофите за боклук, а дори и в кофи за боклук, те попадат в реките и оттам в морето, което връща някои от тях обратно на брега.", "date": "2019.05.11", "title": "Бургас: Регионалната инспекция по околната среда и водите организира почистване на река Ропотамо"}
{"url": "http://www.focus-news.net/news/2019/05/11/2656542/v-sofiya-shte-se-sastoi-premiera-na-nay-novata-kniga-na-ispanskiya-polyarnik-i-pisatel-havier-kacho-az-fram.html", "text": "Премиера на най-новата книга на испанския полярник и писател Хавиер Качо „Аз, Фрам” ще се състои от 14.00 часа в София Тех Парк, сградата на Иновационен форум „Джон Атанасов”, зала Нетера Космос. Това съобщиха от  Българския антарктически институт . Авторът лично ще разкаже на българската публика за най-прочутия кораб в историята на полярните изследвания и за своите срещи с него. Събитието ще е по време на Софийския фестивал на науката и се организира със съдействието на Британския съвет, Институт Сервантес, Българския антарктически институт, Асоциацията на младите полярни изследователи и Издателство „Парадигма”. Премиерата ще е на испански език с превод на български. \r\n„Фрам” е легендарен кораб от времето на великите полярни изследвания в края на ХІХ и началото на ХХ век. Специално проектиран през 1892 г. от Фритьоф Нансен, той устоява на най-нечовешките условия за навигация, на смъртоносната прегръдка на ледовете в Арктика и на Антарктида, на гнева на природните стихии и е единственият, който стига невредим най-близо и до Северния, и до Южния полюс. Хората, които са го управлявали, са едни от най-смелите и умни мъже в света, прославили родината си Норвегия и обезсмъртили имената си: създателят му Фритьоф Нансен, Ото Свердруп и покорителят на Южния полюс Руал Амундсен. \r\nКорабът е главен герой и разказвач в книгата „Аз, Фрам”. Той споделя изпитанията на своите пасажери, техния ентусиазъм, мечтите им, страховете им, бойния им дух. Историческите събития са представени от неговата гледна точка, която е много човешка, братска и понякога бащинска.  \r\nЗа книгата от проф. Пимпирев, директор на Българския антарктически институт и ръководител на българските полярни експедиции:  \r\n„Вятърът свиреше безумно и малката ни къщурка се люшкаше като дилижанс. Изведнъж вратата се отвори и вътре връхлетя Хави, или по-точно Хавиер Качо, командир на съседната испанска база „Хуан Карлос I”. „Приятели, бързо стягайте багажа - и на лодката, корабът е в залива.\" Флагманът на полярната испанска армада „Есперидес” беше наш дом по пътя от Южна Америка до Антарктида и без него нито България, нито Испания биха могли да изследват Ледения континент. \r\nБлагодарение на кораба „Фрам” и, разбира се, на неговите капитани Нансен, Свердруп и Амундсен, малката и бедна в началото на XX век Норвегия написа история в изучаването на Арктика и Антарктика.  \r\nПрочетете книгата на големия приятел на България Хавиер Качо. Тя ще ви пренесе в една героична епоха, изпълнена с велики открития и саможертва в името на науката.\" \r\nХавиер Качо е испански полярник, учен и писател, чиято кариера повече от четвърт век е свързана с Антарктида. Той е член на Първата испанска научна експедиция до Ледения континент през 1986 година, оттогава участва в още пет научни експедиции, изследвайки разрушаването на озоновия слой над Антарктида. През последните три от тях е командир на испанската полярна база „Хуан Карлос I“, която се намира в близост до българската база „Св. Климент Охридски”.  \r\nВ резултат на многогодишните си проучвания Качо написва книгите „Антарктида: озоновата дупка”, „Амундсен – Скот: дуел на Антарктида“, „Шакълтън, несломимият“, „Нансен, маестрото на полярните изследвания”, както и детския роман „Приключенията на Пити на Антарктида”.  \r\n„Аз, Фрам” е третата книга на Хавиер Качо, която е преведена на български език, след „Приключенията на Пити на Антарктида” (Университетско издателство „Св. Кл. Охридски”, 2007) и „Амундсен – Скот: дуел на Антарктида“(изд. „Сиела”, 2011).", "date": "2019.05.11", "title": "В София ще се състои премиера на най-новата книга на испанския полярник и писател Хавиер Качо „Аз, Фрам”"}
{"url": "http://www.focus-news.net/news/2019/05/11/2656540/denyat-11-may-v-svetovnata-istoriya.html", "text": "На тази датапрез 330 г. римският император Константин I Велики официално освещава новата столица Константинопол, построена само за четири години.  \r\nНа този ден през 1916 г. Алберт Айнщайн публично представя своята теория на относителността.  \r\nПрез 1927 година е основана Филмовата академия в САЩ. Тя се състои от над 6000 специалисти в областта на киното. Академията е по-известна с ежегодните си награди “Оскар”. През 1933 г. се появява първото съобщение за чудовището в шотландското езеро Лох-Нес.  \r\n2018 г.  \r\nПолските депутати прокарват законопроект за намаляване на заплатите си с 20% след разразилия се скандал в страната, свързан с министри, които са получили щедри бонуси. \r\n2014 г. \r\nВ Литва се провеждат президентски избори. \r\n2013 г. \r\nВ Пакистан се провеждат парламентарни избори. \r\n2006 г. \r\nНай-малко 45 души загиват, след като активисти на движението “Тигри за освобождение на Тамил Илам” атакуват ферибот с военнослужещи в Шри Ланка. “Тамилските тигри” са използвали лодка с експлозиви, която се е взривила и е потопила военен кораб край северните брегове на Шри Ланка. Корабът е охранявал ферибот, на който са пътували 710 военнослужещи. Избухнала е престрелка, при която са убити около 30 активисти на движението “Тигри за освобождение на Тамил Илам”, както и 15 моряци. Не се съобщава за загинали военнослужещи. Престрелката е продължила близо два часа. \r\nТигри за освобождението на Тамил Илам (“Тамилски тигри”) са сепаратистка група, която се стреми да създаде независима държава на населените с етнически тамили територии в Шри Ланка. Те използват конвенционални средства, партизански и терористични тактики, включително около 200 самоубийствени бомбени атентата в кървава, продължаваща две десетилетия гражданска война, отнела живота на повече от 60 000 души и причинила изселването на стотици хиляди жители на Шри Ланка. Държавният департамент определя “тамилските тигри” като чуждестранна терористична организация. \r\n2005 г. \r\nИракският парламент гласува състава на комисията, която трябва да изготви проект за новата конституция на Ирак. В състава на комисията влизат общо 55 депутати, 28 от които са представители на Обединената иракска коалиция, 18 от блока на кюрдските парламентарно представени партии и 8 поддръжници на бившия премиер на страната Ияд Алауи. Според иракското законодателство проектът за новата конституция на Ирак трябва да бъде изготвен до средата на месец август. Въз основа на новоприетата конституция от временното правителство на Ибрахим ал-Джафари трябва до края на годината да се произведат и местните избори в Ирак. \r\nНай-малко 60 души загиват при три самоубийствени атентата с коли-бомби в Ирак. При най-смъртоносното от трите нападения, терорист-камикадзе се самовзривява в група шиитски работници в южната част на Ирак. Другите атентати са извършени в южните околности на Тикрит, в селището Хауия и в южното предградие Дора на иракската столица Багдад. \r\n2004 г. \r\nНа уеб сайта на Ал Кайда е публикуван видео материал показващ обезглавяването на американския заложник Никълъс Бърг, отвлечен в Ирак. Абу Мусаб аз Заркауи лично прерязва гърлото на американеца. В изявлението на ислямистите се казва, че са предложили на американската администрация да разменят заложника срещу някои от затворниците, държани в затвора Абу Гариб, но са получили отказ. \r\nНикълъс Бърг изчезва на 9 април, а тялото му е открито на 9 май в Багдад. \r\n1998 г. \r\nИндия провежда ядрени тестове в пустинята в щата Раджастан, нарушавайки Договора за неразпространение на ядрено оръжие от 1968 г. Опитите се извършват само на около 150 км от границата с Пакистан и това предизвиква остри реакция от страна на пакистанското правителство. \r\nДоговорът за неразпространение на ядрено оръжие е подписан на 1 юли 1968 г. от СССР, САЩ, Великобритания и други страни. Той влиза в сила на 5 март 1970 г. и задължава ядрените държави да не продават на неядрените страни ядрено оръжие, да не им помагат за неговото производство или закупуване. Заедно с това задължава неядрените държави да не приемат ядрено оръжие, да не го произвеждат, да не търсят и да не приемат помощ за неговото производство. Това се отнася и за взривните ядрени устройства, използвани за мирни цели. Контролът се осъществява с помощта на Международната агенция по атомна енергия (МАГАТЕ). Договорът не ограничава развитието на изследванията, производството и използването на разпадащи се ядрени материали за мирни цели под контрола на МАГАТЕ. \r\n1997 г. \r\nКомпютърът “Deep blue” на фирмата IBM успява да победи световния шампион по шах Гари Каспаров. \r\nРуският шахматист е световен шампион от 1985 г. Пет години по-рано е Международен гросмайстор, четирикратен олимпийски шампион и 4 пъти носител на “Шахматен Оскар”. \r\n1985 г. \r\n56 души загиват, а над 260 са ранени в резултат на пожар избухнал на футболния стадион в Брадфорд, Англия. Трагичният инцидент става по време на мача между отборите на Брадфорд Сити и Линкълн Сити минути преди края на полувремето. \r\n1963 г. \r\nВ Москва, в разгара на Студената война, британският бизнесмен Гревил Уайн, обвинен в шпионаж за Запада, е осъден на 8 години затвор. Той излежава само 17 месеца от присъдата си, след което е разменен срещу един руски шпионин. Другият обвиняемият по делото - руснака Олег Пенковски е осъден на смърт и е екзекутиран чрез разстрел една седмица след това. \r\n1949 г. \r\nИзраел се присъединява към ООН. \r\nСъздаването на Израел е провъзгласено на 14 май 1948 г., съгласно решението на Общото събрание на ООН от 29 ноември 1947 г. Държавата е разположена в Западна Азия, на югоизточното крайбрежие на Средиземно море. Столицата на Израел е Ерусалим. Официалният език е иврит. Паричната единица е шекел. Административно се дели на 6 окръга. Израел е индустриално-аграрна страна, със значителен дял чужди капитали, 1/3 от които са за военни разходи. Развива хранително-вкусова, текстилна, машиностроителна, нефтопреработваща, химическа промишленост. Отглеждат се цитрусови, зърнени култури, памук, захарно цвекло, тютюн. \r\nДържавата Сиам е преименувана на Тайланд. \r\nТайланд се намира в Югоизточна Азия. Столицата е Банкок. Бреговете на страната се мият от Сиамския залив на юг и Андаманско море на югозапад. Площта на Тайланд е 514 000 кв. км., населявана към 1996 г. с около 60 000 000 жители. Деветдесет и пет процента от населението са будисти. Официалния език на Тайланд е таи, а паричната единица е бат. Административно конституционната монархия се дели на 71 провинции. Законодателният орган е двукамарна Национална асамблея (сенат и палата на представителите). Тайланд е една от най-бързо развиващите се страни в югоизточна Азия. Промишлеността е представена от хранително-вкусова, текстилна, шивашка, циментова, целулозно-хартиена, нефтохимическа промишленост. Развито е металообработване и авто-монтажа. \r\n1933 г. \r\nПоявява се първото съобщение за чудовището, обитаващо, според очевидци, шотландското езеро Лох-Нес. \r\nЕзерото Лох-Нес е разположено в ледникова тектонична долина в Глен Мор. Дължината му е около 40 км, дълбочината до 230 м, а общата площ - 56 кв. км. Бреговете са високи и скалисти. Езерото не замръзва и се оттича в залива Мари Ферт в Атлантическия океан. Лох-Нес представлява част от Каледонския канал. Съществуването на праисторическото чудовище Неси, което обитава езерото, научно не е доказана. \r\n1927 г. \r\nОснована е Филмовата Академия в САЩ. Тя се състои от над 6000 специалисти в областта на киното. Академията е по-известна с ежегодните си награди “Оскар”. \r\n1916 г. \r\nАлберт Айнщайн публично представя своята теория на относителността. Германският физик теоретик и математик е един от създателите на съвременната физика. Той е роден е в Германия на 14 март 1879 г., но живее в Швейцария. Там завършва училището в Аарау при проф. Вебер, след което през 1900 г. се дипломира като преподавател по физика в Цюрихската политехника. През 1902 г. започва работа във федералното Бюро за патенти в Берн като експерт. През 1905 г. създава частната, а през 1907-1916 г. и общата Теория на относителността. Автор е на основни трудове по квантова теория на светлината. Той въвежда термина \"фотон\" през 1905 г., открива Закона за фотоефекта, основния закон на фотохимията, наречен Закон на Айнщайн и доказва теоретично индуцираното излъчване през 1917 г. Айнщайн развива статистическата теория на Брауновото движение, като полага основите на теорията за флуктуацията и създава квантовата статистика на Бозе-А. Той е инициатор за създаването на Йерусалимския университет през 1925 г. През 1933 г. емигрира в САЩ и започва да работи върху космологията и единната теория на полето. През 30-те години на ХХ век той се обявява срещу фашизма, а през 40-те - срещу използването на ядрено оръжие. През 1940 г. Айнщайн пише писмо до американския президент за опасността от създаването на ядрено оръжие в Германия, с което стимулира ядрените изследвания в САЩ. Той е един от инициаторите за създаването на държавата Израел. През 1921 г. получава Нобелова награда за трудовете по теоретична физика и по-точно за закона за фотоефекта. \r\n1860 г. \r\nДжузепе Гарибалди заедно със своите въстаници акостира на брега на о. Сицилия, откъдето започва победния си поход към Рим. \r\nГенерал Гарибалди е роден на 4 юли 1807 г. в Ница. Той е един от водачите на революционно-демократичното крило в националноосвободителното движение, което се бори за обединение на Италия \"отдолу\". През 1839 г. той участва в републиканското въстание на Рио Гранде срещу бразилското правителство. Бори се и в отечеството си за обединението на Италия срещу австрийците, Неаполитанското кралство и папството. През 1870-1871 г. генерал Гарибалди участва във войната на Франция срещу Прусия. Автор е на мемоари и романи. В негова чест са издигнати много паметници в Италия и Франция. Умира на 2 юли 1882 г. на остров Капрера. \r\n1818 г. \r\nКарл XIV е коронясан за крал на Швеция. \r\nЖан Батист Бернадот (1763-1844 г.) е френски маршал. Отличава се във войните на Френската революция и на Империята. Осиновен през 1810 г. от шведския крал Карл ХIII. Крал на Швеция от 1818 г. под името Карл ХIV. Той е родоначалник на днешната шведска династия Бернадоти. \r\n1812 г. \r\nБританският министър-председател Спенсър Пърсивал е убит в Парламента. Той е прострелян в сърцето, когато минава през фоайето на Камара на общините. \r\n330 г. \r\nРимският император Константин I Велики официално освещава новата столица Константинопол, построена само за четири години. Градът бързо се превръща във важен политически, икономически и културен център и остава такъв до средата на XV век. Столицата на Византия е построена на мястото на Бизантион. През 1204-1261 г. градът става столица на Латинската империя. През 1453 г. Константинопол е превзет от турците и става столица на Османската империя под името Истанбул. На тази дата са родени: \r\n1941 г. \r\nРоден е Ерик Бърдън – английски рокпевец и композитор. Един от видните представители на първата вълна рокмузиканти, формирани под влияние на блуса в началото на 60-те години в Англия. През 1962 г. започва да свири в \"Алън Прайс комбо\", която се преименува следващата година на \"Енимълс\". Световноизвестен става хитът на групата - кавър-версия на кънтри-баладата \"Къщата на изгряващото слънце\" (1964 г.). Издава 2 албума (\"Winds of Change\" и \" Twain Shall\") с новата група \"Ню Енимълс\" (след напускането на Прайс), която се разпада през 1969 г. Постъпва във фънк-формацията \"Найт шифт\", преименувана после на \"Уор\", с която издава 3 албума: \"Eric Burdon Declares War\" (1970 г.), \"The Black Man’s Burdon\" (1971 г.), \"Love is All Around\" (1976 г.). През 1971 г. записва албума \"Guilty\" с блус-певеца Джими Уидърспун. Оригиналният състав на \"Енимълс\" се събира през 1968 г. и 1983 г. Солови албуми на Ерик Бърдън: \"Ring of Fine\" (1974 г.), \"Sun Secret\" (1974 г.), \"Stop\" (1975 г.), \"Survivor\" (1978 г.), \"Eric Burdon Band Live\" (1982 г.), \"Wicked Man\" (1988 г.), \"Crawling King Snake\" (1994 г.), \"Lost Within The Hall Of Fame\" (1995 г.), \"Official Live Bootleg #1\" (2000 г.), \"Official Live Bootleg #2\" (2000 г.). \r\n1918 г. \r\nРоден е Ричард Филипс Файнман – американски физик. Завършва Масачусетския технически институт през 1939 г. От 1942 г. е доктор по философия от Принстънския университет. Работи още в Лосаламоската лаборатория и Корнуелския университет. Преподавател е и в Калифорнийския технологичен институт. Основните трудове на Файнман са в областта на квантовата електродинамика, квантовата механика и статистическата физика. Той разработва математически модел, допринесъл за развитието на квантовата теория на полето. В статистическата физика предлага теорията на полярона и обяснява появата на вихри в свръхтечния хелий, наречени в негова чест вихри на Файнман. Физикът разработва и метод на интегрирането по траектории в квантовата механика. Автор е на курс лекции за висшите учебни заведения, в които съществено модернизира традиционната трактовка на физиката. През 1965 г. получава Нобелова награда за физика. Умира на 15 февруари 1988 г. от рак. \r\n1916 г. \r\nРоден е Камило Хосе Села – испански писател. Той е автор на романите: “Семейството на Паскуал Дуарте” (1942 г.), “Улей” (1943, изд. 1951 г.), “В навечерието, празника и неделята на св. Камил през 1936 в Мадрид” (1969 г.) и на очерците: “Колело за свободното време” (1957 г.), “Испански истории, слепи и глупави” (1977 г.). Автор е и на разкази, пътеписи (“Пътешествие в Алкария”, 1948 г. и др.). През 1989 г. Камило Хосе Села получава Нобелова награда за литература. Умира на 17 януари 2002 г. \r\n1864 г. \r\nРодена е Етел Лилиан Войнич – английска писателка от ирландски произход. След смъртта на баща й семейството се премества в Лондон. През 1887-1889 г. тя живее в Русия, а от 1920 г. е в Ню Йорк. Първият й роман \"Стършел” й носи световна известност. След \"Стършел\" Войнич написва още четири романа: \"Джек Реймънд\" през 1901 г., \"Оливия Летам\" през 1904 г. \"Прекъсната дружба\" през 1910 г. и \"Събуй обущата си\" през 1945 г. Войнич е автор и на няколко музикални съчинения, между които ораторията \"Вавилон\" (1948 г.). Писателката умира на 28 юли 1960 г. в Ню Йорк. \r\n1855 г. \r\nРоден е Анатолий Константинович Лядов – руски композитор. През 1878 г. завършва Петербургската консерватория в класа по композиция на Н. А. Римски-Корсаков. От 1886 г. е професор по композиция в Петербургската консерватория. Освен 2 сборника с руски народни песни, които хармонизира, Лядов пише сонати за пиано, симфонични поеми (\"Баба Яга\", \"Кикимора\", \"Вълшебното езеро\" и др.) и 1 симфония. Умира на 28 август 1914 г. в Полиновка, Новгородска област, но е погребан в Петербург. \r\n1827 г. \r\nРоден е Жан Батист Карпо – френски скулптор, художник и график. От 1884 г. учи при Ф. Рюд, а от 1848 г. и в училището за изящни изкуства в Париж при Ф. Дюре. Става известен със скулптурната група “Уголино и децата му” (бронз, 1857-1860 г., Лувър), декоративно-празничните орелефи “Триумфът на Флора” (гипс, 1863-1866 г.) и “Танц” (камък, 1865-1869 г.) и др. Карпо умира на 11 октомври 1875 г. \r\n1752 г. \r\nРоден е Йохан Фридрих Блуменбах - германски естественик. Един от създателите на антропологията. Той е автор на идеята за делението на човешките раси на 5: кавказка, монголска, етиопска, американска и малайска. На тази дата умират: \r\n2002 г. \r\nУмира Джоузеф Бонано (Джо Банана) – американски гангстер, води най-могъщите мафиотски групи в САЩ от 50-те и 60-те години на ХХ в., приятел на Ал Капоне. Роден е на 18 май 1905 г. в Кастеламаре дел Голфо, о. Сицилия. През 1908 г. родителите му емигрират в САЩ, но по-късно се връщат в Италия. През 1924 г. Джоузеф Бонано влиза нелегално в САЩ през Куба. От 1945 г. става законен американски гражданин. Занимава се с нелегална търговия с алкохол по времето на \"сухия режим\". Пренася оръжие за Ал Капоне. Член е на мафията на Салваторе Маранзано. Член е на \"Комисията\", която разрешава конфликтите между 20-те клана в САЩ (престъпен дир. борд в Ню Йорк), неин председател (или \"бос на босовете\") през 60-те год. \"Отвлечен\" по време на \"Банановата война\" (1964-1969 г.). Оттегля се от престъпния бизнес през 1968 г. Написва автобиографията си \"Мъж на честта\" (1983 г). \r\n1981 г. \r\nУмира Боб Марли (Робърт Неста Марли) – певец, китарист и композитор. Той е една от легендите на реге-музиката. Роден е на 6 февруари 1945 г. Израства в гетото Тренчтаун на Кингстън, столицата на Ямайка. Първата си плоча записва на 17-годишна възраст с помощта на Дж. Клиф. През 1963 г. в Ямайка Боб Марли основава група “Уейлърз” (“Wailers”) заедно с П. Тош, Бъни Ливингстън, Дж. Брейтуейт и Б. Келсо. Групата започва като вокална формация, а след напускането на Брейтуейт и Келсо продължава като трио в стил ска. Разпада се през 1966 г. и Боб Марли заминава за САЩ. Скоро обаче е принуден да се завърне в родината си, където възстановява “Уейлърз” (1969 г.). Световна популярност печели през 1973 г. с “Burnin”. Същата година разширява групата с вокално трио - “Боб Марли Уейлърз”, и предприема голямо турне из Европа. През 1975 г. е обявен от “Мелъди мейкър” за “крал на регето”. През следващите години концертира триумфално по световните сцени. Някои негови албуми са: “Survival” (1979 г.), “Uprising” (1980 г.), “Live at Liceum” (1981 г.), “Chances Are” (1981 г.), “Legend” (1984 г.), “Rebel Music” (1986 г.), “Talkin’ Blues” (1991 г.), “Songs of Freedom” (1992 г.), “Natural Mystic: The Legend Continues” (1995 г.). \r\n1891 г. \r\nУмира Александър Едмон Бекерел – френски физик. Роден е в Париж на 24 март 1820 г. Той за първи път научно класифицира явлението фосфоресценция. Изследванията на Бекерел са важен принос в развитието на учението за луминесценцията. Трудовете му са върху атмосферното електричество, инфрачервения спектър, фотографията и др. За изготвянето на историческата справка на Агенция “Фокус” са използвани следните източници:  \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2019.05.11", "title": "Денят 11 май в световната история"}
{"url": "http://www.focus-news.net/news/2019/05/11/2656544/obshtina-gorna-oryahovitsa-preduprezhdava-pchelarite-v-regiona-che-predstoi-praskane-s-preparati-sreshtu-vrediteli-praskane-sreshtu-vrediteli.html", "text": "Предстои пръскане с препарати срещу вредители, съобщиха от пресцентъра на  Община Горна Оряховица . Третирането срещу вредител – едногодишни и многогодишни житни и широколистни плевели с продукт за растителна защита (препарат НАСА 360 СЛ, карантинен срок 30 дни, доза 4% разтвор),  ще се проведе от 11 до 13 май 2019 г. от 08.00 до 17.00 часа на терена в сервитута (разстояние шест метра от глава релса от двете страни) по жп линия Русе – Стара Загора (участък Горна Оряховица – Дебелец). \r\nЗа организиране и провеждане на третирането отговаря инж. Димитър Маринов Велев, тел.: 0889 807 810.", "date": "2019.05.11", "title": "Община Горна Оряховица предупреждава пчеларите в региона, че предстои пръскане с препарати срещу вредители пръскане срещу вредители"}
{"url": "http://www.focus-news.net/news/2019/05/11/2656534/v-patriarsheskata-katedrala-sv-aleksandar-nevski-shte-se-izvarshi-arhiereyska-sv-liturgiya-po-povod-praznika-na-svetite-bratya-kiril-i-metodiy.html", "text": "В Патриаршеската катедрала „Св. Александър Невски“ ще се извърши архиерейска св. литургия по повод празника на светите братя Кирил и Методий, предаде репортер на  Агенция „Фокус“ . Северният престол на Патриаршеската катедрала „Св. Александър Невски“, носи името на св. братя. След Тайнството Евхаристия ще бъде отслужен и молебен за 66-годишнината от Възстановяването на Българската патриаршия. Началото на св. Литургия е в 9.30 часа. Молебенът ще започне в 11.00 часа.  \r\nНикола ПЕТКОВ", "date": "2019.05.11", "title": "В Патриаршеската катедрала „Св. Александър Невски“ ще се извърши архиерейска св. литургия по повод празника на светите братя Кирил и Методий"}
{"url": "http://www.focus-news.net/news/2019/05/11/2656550/evropeyski-izbori-2019-vodachat-na-listata-na-gerb-i-sds-mariya-gabriel-shte-otkrie-turnir-po-tenis-v-pernik.html", "text": "Водачът листата на ГЕРБ и СДС за изборите за членове на Европейския парламент Мария Габриел и кандидатът за евродепутат Лиляна Павлова ще открият турнир по тенис по двойки в Перник. Това съобщиха от пресцентъра на  ПП ГЕРБ . Спортната надпревара се организира от ГЕРБ-Перник и тенис клуб „АСАТ“ и е посветена на Деня на Европа. \r\nУчастие в турнира ще вземе зам.-председателят на ПГ на ГЕРБ и народен представител от област Перник Красимир Велчев. \r\nСпортното събитие е с начален час 9.30 часа и ще се проведе на тенис корта в пернишкия квартал „Монте Карло”. За участниците са предвидени награди, грамоти и медали.", "date": "2019.05.11", "title": "Европейски избори 2019: Водачът на листата на ГЕРБ и СДС Мария Габриел ще открие турнир по тенис в Перник"}
{"url": "http://www.focus-news.net/news/2019/05/11/2656549/v-yambol-shte-se-provede-traditsionna-rokerska-obikolka-kato-chast-ot-parviya-za-godinata-natsionalen-motosabor.html", "text": "В Ямбол ще се проведе традиционна рокерска обиколка като част от първия за годината Национален мотосъбор. Това съобщиха от пресцентъра на  Община Ямбол . Колоната ще премине през централните улици на Ямбол и ще спре пред паметника на Георги Дражев с отдаване на почит към загиналите във войните. Началото внушителната мото-процесия е от 12.00 часа. След 13.00 часа е стартът на състезателните игри, провеждани на пистата край село Тенево. Организаторите са приготвили още много изненади, забавни игри и мощен рок от сцената на събора. По традиция, събирането ще завърши със запалването на факли в памет на загиналите по пътищата мотоциклетисти.", "date": "2019.05.11", "title": "В Ямбол ще се проведе традиционна рокерска обиколка като част от първия за годината Национален мотосъбор"}
{"url": "http://www.focus-news.net/news/2019/05/11/2656547/burgas-festivalat-burgas-tvori-shte-se-provede-v-ekspotsentar-flora.html", "text": "Фестивалът „Бургас твори“ ще се се проведе в Експоцентър „Флора“ на 11 и 12 май. Това съобщиха от пресцентъра на  Община Бургас . От 10.00 до 20.00 часа през двата дни над 150 художници, артисти, приложници, поети, музиканти и спортисти ще участват в първия по рода си фестивал „Бургас твори“, за да покажат, че градът е културен и да спечелят нови почитатели на любимите си изкуства. През двата дни на алеята срещу експоцентъра всеки може да се потопи в атмосферата на осемте творчески работилници с различна насоченост, съвместно със СУ „Св. св. Кирил и Методий“, Центъра за млади таланти – Бургас, школата по керамика към СУ „Иван Вазов“ - Бургас, училище „Френе“ и много други приложници и художници. В рамките на „Бургас твори“ баскетболната звезда Гергана Брънзова ще направи презентация на общинската програма „Активни и здрави“. С пленер на открито ще се включат учениците от СУ „Св. св. Кирил и Методий“ на 11 май в тревните площи срещу експоцентъра. В същия ден училището отбелязва своя 150-годишен юбилей. Съвместно с Регионален исторически музей – Бургас ще си припомним старите детски игри и това ще се случи отново в съботния ден. Така днешните ученици от първи до четвърти клас ще се запознаят с игрите от не чак толкова далечното минало, когато още нямаше компютри и интернет – куцанка, ластик и народна топка. В инициативата се включват 8 бургаски училища. И през двата дни Мрежа на сетивата БулевАрт ще участва активно в „Бургас твори“. В събота от 10.00 часа ще е часът на Галерия Вест – „Вълшебството на цветовете“. Ще се рисува с маслени бои, абстрактна композиция върху дърво с акрилни бои, рисуване върху различни повърхности. Магьосникът с четката е Нася – Атанаска Стоянова. От 13 часа в събота БулевАрт, съвместно с Енотека Wine&Friends,  ще предложи дегустация и рисуване на воля в едно. Имаме и две открити сцени в близост до експоцентър „Флора“. В събота от 11.00 часа своите таланти ще покажат танцьорите от ТА „Здравец“ – Камено, фолклорна формация „Зеленика“ с ръководител Мария Маркова Халачева към Центъра за млади таланти – Бургас, Габриела Тасева, Виктор Митев и Жаклин Димитрова. В съботния концерт от 17.00 часа ще се включат талантливият Митко Петров, гласовитата Преслава Минасян, ще има и брейк пърформанс, младите таланти Виктор Петров, Нора Ангелова, Калина Георгиева ще ни посвирят на цигулка, флейта и пиано. Вокалната група към Центъра ще се включи с песните „Динамит“ и „Бонболандия“. След 18.30 часа ще можете да се насладите на поезията на Елка Стоянова, Ажда Чаушева, Наталия Димитрова, Яна Вълчева, а за да бъде вечерта още по-емоционална, към тях ще се присъединят музикантите Ксения Каролева, Марко Маджаров, Тодор Тодоров, както и актьорът Тони Минасян. Програмата в неделя е също толкова наситена и пъстра. От 11.00 часа започва футболният хепънинг на Женски футболен клуб „Бургас“. Всеки може да се присъедини към тях, очакват ви много награди и изненади. В неделя от 13.00 часа талантливият артист Теодора Калчева ни е подготвила нов фурор в бодиарт изкуството. От 14.00 часа ще се състои демонстрациите на Венилин Русинов и децата му от Централен полицейски карате и джу-джицу клуб – Бургас. Венилин Русинов е многократен държавен шампион по джу-джи цу на България, както и европейски вицешампион по полицейска лична защита. Полицай Русинов тренира в Централния полицейски карате и джу-джи цу клуб, като води и самостоятелна група от желаещи да овладеят тънкостите на бойните изкуства. От 14.30 часа предстоят демонстрации на сектор „Пътна полиция“ към ОДМВР-Бургас. След тях своите умения в бойните изкуства ще покажат младежите от СК „Самурай“ и Ушу център „Бей Син“. В неделя БулевАрт ще представи талантливите приложници към арт къща „ЛаМалена“ – от 14.00 часа те стартират с рисуване на дървенийки и бъчва (предоставена от Papa Beer). В 15.00 часа е изненадата на HashtagSTUDIO с Language cаfe на открито. От 17:30 часa  от Burgas Film Lab, като част от културната програма на кафе-бистро „Ротонда“, ще споделят един откраднат миг на безвремие и ще пренесат посетителите в света на поезията и творческото писане. Участниците в Burgas Film Lab ще представят свои авторски текстове и ще разкажат за процеса на създаване на филмов сценарий. От 17.00 часа в зала 2 на експоцентъра журналистката Ирина Генова ще представи своята книга „Капитаните на Бургас“. Проектът се осъществява с финансовата подкрепа на Община Бургас. Той е подкрепен от SEE WINE, Медицинска лаборатория „ЛИНА“, Многопрофилна болница за активно лечение „Лайф Хоспитал“, Туристическа агенция „Евелин Р“, фирма „Ди Транс“, „Слънчев бряг“ АД. Материалите за пленера осигури Пристанище Бургас. Фирма „ЕМ АРТ“ дарява материали за всички творци и желаещите да творят през уикенда. Община Бургас благодари също така за подкрепата на Тракийско дружество „Странджа“, както и на Минерални води „Бачково“ и Енотека Wine&Friends. Част от подаръците за участниците са осигурени от Съдърланд България, ScaleFocus и EPAM Bulgaria.", "date": "2019.05.11", "title": "Бургас: Фестивалът „Бургас твори“ ще се проведе в Експоцентър „Флора“"}
{"url": "http://www.focus-news.net/news/2019/05/11/2656548/stara-zagora-e-domakin-na-tri-golemi-sportni-sabitiya.html", "text": "В Стара Загора ще се проведат три големи спортни събития. Това съобщиха от пресцентъра на  Община Стара Загора . В 9.30 часа градът ще бъде част от Еврокоридор №8, по който тича ултрамаратонецът Красимир Георгиев. Пред спортна зала „Иван Вазов“ ще е своеобразният старт за Георгиев. Всеки желаещ е добре дошъл да пробяга с него първите старозагорски 100 метра по пътя му до Адриатическо море. Маршрутът на мотиватора Краси е с начална точка Черно море, а спортната кауза обединява хиляди хора от България, Северна Македония и Албания. Коридор №8 е транспортен коридор, който свързва Адриатическо с Черно море, преминавайки през София, Тирана и Скопие. Завършеността на неговата желозопътна и пътна инфраструктура ще гарантира икономическия ръст, развитието на бизнеса, туризма, спорта, както и просперитета на гражданите в България, Албания, Северна Македония, както и в региона на Югоизточна Европа.  \r\nКъм масовия крос ще се присъединят и участниците в друго спортно събитие, което ще се случи под липите – VIII Детски игри „Старозагорски олимпийски надежди“. Началото му е от 10.00 часа в зала „Иван Вазов“. Звездни гости ще са змс. Александър Томов, Председател на Организационния комитет на игрите от самото им начало, змс. Йорданка Благоева и други известни спортисти. Игрите се организират с подкрепата на Обществения дарителски фонд, Фондация „Работилница за граждански инициативи“, Фондация „Америка за България“, с подкрепата на множество фирми, приятели и членове на Граждански клуб ЛИПА.  \r\nОт 11.00 часа на спортните игрища зад Централна поща ще бъде даден старт на традиционните Работнически игри. В надпреварата ще влязат отбори на Община Стара Загора, ОД на МВР, „ВиК – Стара Загора“, „Марица – изток“ и АЕЦ „Козлодуй“. Състезания ще има по футбол и дърпане на въже. По същото време в парк „Артилерийски“ ще се проведат срещи по тенис на корт и петанк. Участниците ще премерят умения и точно око и на дартс.", "date": "2019.05.11", "title": "Стара Загора е домакин на три големи спортни събития"}
{"url": "http://www.focus-news.net/news/2019/05/11/2656553/veselie-v-chepelare-praznik-na-horata-shte-se-provede-za-deseta-poredna-godina.html", "text": "В Чепеларе ще се проведе „Веселие в Чепеларе – празник на хората“, в който могат да се включат всички любителски танцови състави, групи или клубове, изучаващи български народни танци. Това съобщиха от пресцентъра на  Община Чепеларе . Станалият традиция колоритен празник, създаден от Танцов клуб „Веселие“ – Чепеларе, ще стартира с дефиле по пешеходната улица на град Чепеларе, което ще започне в 15.00 часа. Официалното откриване ще е на площад „Олимпийски“ от 15.10 часа с участието на ОДК – Чепеларе и Танцов клуб „Веселие“. От 15.30 часа ще започнат изявите на танцовите състави. От 17.00 часа за добрия завършек на вечерта ще се погрижи Виевската фолк група.", "date": "2019.05.11", "title": "„Веселие в Чепеларе – празник на хората“ ще се проведе за десета поредна година"}
{"url": "http://www.focus-news.net/news/2019/05/11/2656552/sofiya-vremenno-se-promenyat-marshrutite-na-tramvayni-linii-1-6-i-7.html", "text": "Временно се променят маршрутите на трамвайни линии № 1, 6 и 7 на 11 и 12 май заради ремонт на трамваен релсов път. Това съобщиха от пресцентъра на  Столична община . За времето от 04.30 часа на 11 май до 24.00 часа на 12 май се променят маршрутите на трамвайни линии № 1, 6 и 7, съответно:  \r\n- в посока Централна ж.п. гара: от ж.к. „Иван Вазов“ и ж.к. „Борово“ по маршрутите до кръстовище бул. „Христо Ботев”/ул. „Алабин”, по ул. „Алабин”, по бул.„Витоша”, бул. „Княгиня Мария Луиза” и от Централна жп гара по маршрутите до надлез „Надежда”, ж.к. „Обеля 2“ и метростанция „Хан Кубрат”;  \r\n- в посока ж.к. „Борово“ и ж.к. „Иван Вазов“: от надлез „Надежда”, ж.к. „Обеля 2“ и метростанция „Хан Кубрат” по маршрутите до кръстовище бул. „Христо Ботев”/бул. „Александър Стамболийски”, по маршрута на трамвайна линия № 3, обратен завой на бул. „Александър Стамболийски”, по маршрута на трамвайни линии № 8 и 10 до бул. „Христо Ботев” и по бул. „Христо Ботев” по маршрутите до ж.к. „Иван Вазов“ и ж.к. „Борово“, като трамвайните мотриси се установяват на всички съществуващи трамвайни спирки в променените участъци на маршрутите.", "date": "2019.05.11", "title": "София: Временно се променят маршрутите на трамвайни линии № 1, 6 и 7"}
{"url": "http://www.focus-news.net/news/2019/05/11/2656554/sliven-konkurs-nadpyavane-s-pesnite-na-yovcho-karaivanov-shte-se-provede-v-selo-seliminovo.html", "text": "ХI конкурс-надпяване „С песните на Йовчо Караиванов“ започва в село Селиминово. Това съобщиха от пресцентъра на  Община Сливен . \r\nКонкурсът се провежда през година. Основната му цел е да стимулира развитието на българската народна песен, да съхранява и разпространява песните на един от най-именитите изпълнители на тракийски песни – Йовчо Караиванов. \r\nКонкурсът ще започне от 10.00 часа в центъра на селото. Заявки за участие са подали 70 изпълнители от град Сливен и региона. Прослушването и класирането им ще се извършва от компетентно жури. \r\nОрганизатори са Община Сливен, кметството на селото и Народно читалище „Светлина – 1926“, с. Селиминово.", "date": "2019.05.11", "title": "Сливен: Конкурс-надпяване „С песните на Йовчо Караиванов“ ще се проведе в село Селиминово"}
{"url": "http://www.focus-news.net/news/2019/05/11/2656556/sofiya-promenya-se-organizatsiyata-na-dvizhenieto-na-avtobusna-liniya-117-poradi-provezhdane-na-rayonen-praznik-v-kv-seslavtsi.html", "text": "Променя се организацията на движението на автобусна линия № 117 поради провеждане на районен празник в кв.„Сеславци“. Това съобщиха от пресцентъра на  Столична община . Автобусите ще преминават директно по улица „Чавдар“, двупосочно, без да влизат в кв. Сеславци. Разкрива се двупосочна спирка в района на кръстовището на ул. Чавдар“ с ул. „Стара планина“.", "date": "2019.05.11", "title": "София: Променя се организацията на движението на автобусна линия № 117 поради провеждане на районен празник в кв. „Сеславци“"}
{"url": "http://www.focus-news.net/news/2019/05/11/2656560/veliko-tarnovo-vavezhda-se-vremenna-organizatsiya-na-dvizhenieto-vav-vrazka-s-podgotovkata-i-realizatsiyata-na-defile-na-uchastnitsite-v-staroplaninski-sabor-balkan-folk.html", "text": "Във връзка с подготовката и реализацията на дефиле на участниците в Старопланински събор \"Балкан фолк\" ще бъде въведена временна организация на движение на МПС. Това съобщиха от пресцентъра на  Община Велико Търново . За времето от 18.00 до приключване на събитието за движение на МПС ще бъдат затворени улиците: \"Васил Левски\" - от кръстовището с ул. Бачо Киро\" до пл. \"Майка България\"- Летен театър в парк \"Марно поле\".", "date": "2019.05.11", "title": "Велико Търново: Въвежда се временна организация на движението във връзка с подготовката и реализацията на дефиле на участниците в Старопланински събор \"Балкан фолк\""}
{"url": "http://www.focus-news.net/news/2019/05/11/2656563/shumen-dvizhenieto-po-patya-radko-dimitrievo-drumevo-e-ogranicheno-za-tovarni-avtomobili-nad-10-tona-poradi-svlachishtni-protsesi.html", "text": "Нормално се осъществява движението по републиканската пътна мрежа в областта, предаде репортер на  Радио „Фокус“ - Шумен . Пътните настилки са сухи, влажни участъци има по усойните места. Времето е облачно, видимостта е добра. Температурата на въздуха е 11 градуса. Движението по пътя Радко Димитриево – Друмево e ограничено за товарни автомобили над 10 тона поради свлачищни процеси. Обходният маршрут е Шумен – Овчарово – Друмево. Ришки проход е отворен за движение. Върбишки проход е затворен за всички видове пътни превозни средства. \r\nИвелина ИВАНОВА", "date": "2019.05.11", "title": "Шумен: Движението по пътя Радко Димитриево – Друмево e ограничено за товарни автомобили над 10 тона поради свлачищни процеси"}
{"url": "http://www.focus-news.net/news/2019/05/11/2656558/blagoevgrad-v-grada-shte-se-provede-initsiativata-lekoatleticheski-maraton-blagoevgrad.html", "text": "В Благоевград ще се проведе инициативата „Лекоатлетически маратон - Благоевград“. Това съобщиха от пресцентъра на  Община Благоевград . От 10.00 часа десетки любители на спорта ще застанат на старта пред зала „22 септември“, за да изпитат себе си. Непосредствено преди старта ще бъде и регистрацията на участниците. Тя ще започне от 8.45 часа и ще продължи до 9.45 часа пред зала „22 септември\". \r\nВ надпреварата ще се включат атлети от цялата страна, като състезателите ще бъдат разделени на две категории- „Юноши и девойки до 16 години“ и „Мъже и Жени“.  \r\nЦялата дължина на трасето е с дължина 7.3 километра, а за юноши и девойки до 16 години е с дължина 3 километра. Стартът ще бъде даден пред зала „22 септември“, като маршрутът продължава през площад \"Македония\", по вело алея \"Бачиново\", Парк \"Бачиново\" (обиколка на езерото) и обратно по същия маршрут до зала „22 Септември\".  \r\nСъбитието е единствено по рода си за югозападна България с подобна дължина на трасето. Лекоатлетически маратон се организира от Община Благоевград.", "date": "2019.05.11", "title": "Благоевград: В града ще се проведе инициативата „Лекоатлетически маратон - Благоевград“"}
{"url": "http://www.focus-news.net/news/2019/05/11/2656569/sofiya-v-sv-paraskeva-shte-se-provede-poredniya-detski-mezhdunaroden-festival-za-pravoslavni-tsarkovni-pesnopeniya-i-duhovni-pesni-osanna-vav-visinite.html", "text": "Днес и утре в известния столичен храм „Св. Параскева“ на ул. „Раковска“ ще се проведе поредния Детски международен фестивал за православни църковни песнопения и духовни песни „Осанна във висините“, предаде репортер на  Агенция „Фокус“ . \r\nТържественото откриване е предвидено да започне в 11.00 часа. Фестивалът е на 11 и 12 май.   \r\nНикола ПЕТКОВ", "date": "2019.05.11", "title": "София: В „Св. Параскева“ ще се проведе поредния Детски международен фестивал за православни църковни песнопения и духовни песни „Осанна във висините“"}
{"url": "http://www.focus-news.net/news/2019/05/11/2656570/evropeyski-izbori-2019-g-elena-yoncheva-v-dobrich-viziya-za-balgariya-i-viziya-za-evropa-predlagat-radikalna-promyana-za-da-zhiveem-dostoyno.html", "text": "„12 години сме в ЕС, не можем да достигнем онази Европа, за която всички мечтаем. Всички български граждани искаме социална справедливост, достойни заплати и пенсии. Въпреки това,  Борисов ни постави не само в ъгъла на ЕС, но и ни вади от него”. Това заяви водачът на листата на „БСП за България” Елена Йончева пред жители на Добрич, съобщиха от пресцентъра на  БСП . Тя добави, че затова БСП води тази битка, която е не само за Европа, но и за България. „Затова, заедно с жители на всички градове и села у нас, създадохме „Визия за България” и „Визия за Европа”. Тези два документа съдържат идеите на левицата за радикална промяна във всички сфери у нас, за да не бъдем първи във всички негативни класации в Европа и да живеем достойно. За да започнем изпълнението им, отново ни е нужна подкрепата на всички българи”, каза още Йончева \r\nПред жителите на Добрич Елена Йончева коментира, че концесията на летище „София” най-вероятно ще бъде дадена на турска фирма. „Борисов се превръща в брокер на Ердоган, а България е превърната във вилает”, заяви тя. Йончева, каза още, че летището в столицата, не само е най-голямото у нас, но и е вратата към Европа и е част не само от националната ни сигурност, но и от европейската. „Летище „София” е печелившо, в последните години приходите му се увеличават с 20% и стигат до 168 млн. лв. Печалбата на летището е почти 13 млн. лв. годишно. Защо е нужно печелившо предприятие да се дава на концесия, европейско ли е да дадеш летището си на концесия на друга държава?”, попита Йончева. Тя добави, че днес кранчето на газта се държи от Турция, защото Борисов е спрял „Южен поток”, а сега искат да ѝ дадат и българското летище.  \r\n„След като управляващите започват с увеличението на цената на промишления ток, вероятно в следващите месеци ще увеличат и битовия. Днес представители на бизнеса заявиха, че НЕК, държавата с тази си политика, действа като организирана престъпна група”, коментира още Елена Йончева. Тя обяви, че веднага след празниците – на 7 май, българските предприятия са накарани да плащат най-скъпия ток в Европа – 84 евро на мегават. За сравнение в Чехия и Унгария цената е 40 евро. „Защо са го направили? За да си поделят един малък кръг от хора едни милиони за сметка на всички нас”, посочи Йончева. Тя припомни, че Държавният департамент на САЩ казва, че най-голямата корупция в България е в енергетиката и големите инфраструктурни проекти. „Корупция има на всички нива в държавата и от страната ни всяка година се източват милиарди”, заяви Елена Йончева.", "date": "2019.05.11", "title": "Европейски избори 2019 г.: Елена Йончева в Добрич: „Визия за България” и „Визия за Европа” предлагат радикална промяна, за да живеем достойно"}
{"url": "http://www.focus-news.net/news/2019/05/11/2656571/v-nedelya-na-svetite-mironositsi-vav-vsichki-eparhii-na-balgarskata-pravoslavna-tsarkva-shte-bade-otsluzhena-sveta-bozhestvena-liturgiya.html", "text": "В третата неделя след Пасха Православната църква отбелязва Неделята на светите Мироносици. По този повод на 12 май, в празничния за християните неделен ден, във всички епархии на Българската православна църква се отслужва света Божествена Литургия, предаде репортер на  Агенция „Фокус“ . \r\nБелоградчишкият епископ Поликарп - викарий на Софийския митрополит, ще оглави Архиерейска света Литургия в храм „Св. Николай Чудотворец“ в град Трън. Началото е в 9.30 часа.   \r\nНегово преосвещенство Константийският епископ Яков ще оглави на същия ден Архиерейска света Литургия в храм „Св. Троица“ в с. Братаница, Пловдивска епархия. Началото е в 9.00 часа. \r\nНикола ПЕТКОВ", "date": "2019.05.11", "title": "В Неделя на светите Мироносици във всички епархии на Българската православна църква ще бъде отслужена света Божествена Литургия"}
{"url": "http://www.focus-news.net/news/2019/05/11/2656572/veliko-tarnovo-zabraneno-e-preminavaneto-na-avtomobili-nad-35-tona-po-patya-cheshma-kesarevo-kadeto-se-izvarshva-razshiryavane-na-platnoto.html", "text": "В едната лента се осъществява движението в участък от ул. „Климент Охридски“ във Велико Търново заради свлачище. В отсечката под крепостта „Царевец“ трафикът се пренасочва в едното платно със светофар, предаде репортер на  Радио „Фокус“ – Велико Търново . Трафикът в града е спокоен, времето е слънчево, а настилките – сухи. Полицейски патрули има на входовете и изходите на града.  \r\nДвижението по главните и второстепенни пътища в областта е спокойно. Проходът на Републиката е отворен за движение, но остава в сила опасността от падащи камъни. Тежки инциденти до момента не са регистрирани, но органите на реда призовават водачите все пак да карат внимателно. Забранено е преминаването на автомобили над 3.5 тона по пътя Чешма – Кесарево, където се извършва разширяване на платното. Обходният маршрут е през  Сливовица – Горско Ново село – Джулюница. Ограничен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка текат ремонтни дейности, които трябва да приключат до края на май. \r\nЛуиза ТРАНЧЕВА", "date": "2019.05.11", "title": "Велико Търново: Забранено е преминаването на автомобили над 3.5 тона по пътя Чешма – Кесарево, където се извършва разширяване на платното"}
{"url": "http://www.focus-news.net/news/2019/05/11/2656568/afp-amerikanskiyat-prezident-nalozhi-mita-varhu-tseliya-ostanal-vnos-ot-kitay.html", "text": "Американският президент Доналд Тръмп повиши залозите в търговската война с Китай в петък, като нареди повишаване на митата за почти целия останал внос от втората по големина икономика в света, но Пекин заяви, че преговорите за разрешаване на търговския спор ще продължат, предава  AFP . \r\nСлед като написа в социалната мрежа „Туитър“, че двудневните търговски преговори във Вашингтон са били \"откровени и конструктивни\", президентът-бизнесмен, смени подхода и приложи заплахата, за която се говореше от месеци, пише AFP. \r\n\"Президентът ... ни заповяда да започнем процеса на повишаване на митата върху по същество целия внос от Китай, който се оценява на приблизително 300 млрд. долара\", се казва в изявление на американския търговски представител Робърт Лайтизър. \r\nТози ход дойде по-малко от 24 часа, след като Вашингтон увеличи наказателните мита върху китайския внос на стойност 200 млрд. долара, като ги повиши до 25% от 10%, дни след като администрацията на Тръмп обвини Пекин в неизпълнението на ангажиментите си. \r\nПодробности за процеса на публично оповестяване и обсъждане ще бъдат публикувани в понеделник, преди окончателното решение за новите тарифи, каза Лайтизър. Не се очаква те да влязат в сила поне още няколко месеца, коментира агенцията.  Юлиян Марков", "date": "2019.05.11", "title": "AFP: Американският президент наложи мита върху целия останал внос от Китай"}
{"url": "http://www.focus-news.net/news/2019/05/11/2656566/plovdivskiyat-mitropolit-nikolay-shte-oglavi-arhiereyska-sveta-liturgiya-za-svetite-bratya-kiril-i-metodiy.html", "text": "Пловдивският митрополит Николай ще оглави Архиерейска света Литургия за светите братя Кирил и Методий в Пловивската духовна семинария и Пловдивската духовна академия „Св. св. Кирил и Методий“, предаде репортер на  Агенция „Фокус“ . \r\nНачалото е в 09.00 часа.  \r\nНикола ПЕТКОВ", "date": "2019.05.11", "title": "Пловдивският митрополит Николай ще оглави Архиерейска света Литургия за светите братя Кирил и Методий"}
{"url": "http://www.focus-news.net/news/2019/05/11/2656559/blagoevgrad-tsarkvata-sv-kiril-i-metodiy-v-selo-poleto-shte-otbelezhi-hramoviya-si-praznik.html", "text": "Църквата „Св. Кирил и Методий“ в село Полето ще отбележи храмовия си празник. Това съобщиха от  Община Симитли . Празничната света литургия в храма ще започне в 08.30 часа. В 09.30 часа ще започне традиционен футболен турнир. Ще се надиграват два местни отбора от Полето и два гостуващи състава – от град Симитли и съседното село Черниче. По обяд, от 12.30 часа е ритуалът по освещаване на курбана в църквата. Традиционно малко преди ритуала благочестиви хора наддават да дарят храната. За всеки, дошъл на празника, ще има място на голямата трапеза в двора на църквата и купа със супа от курбана. Ще има и музикален фон. А от 18.30 часа е празничната програма. С изпълнения на самодейци, даровити деца от общината. За празника на Полето ще пеят Никола Тодоров, Радостина Паньова и Ашли.", "date": "2019.05.11", "title": "Благоевград: Църквата „Св. Кирил и Методий“ в село Полето ще отбележи храмовия си празник"}
{"url": "http://www.focus-news.net/news/2019/05/11/2656573/evropeyski-izbori-2019-g-georgi-svilenski-veche-e-yasno-che-pravitelstvoto-otdava-letishteto-na-turski-kontsesioner.html", "text": "„Две години предупреждавахме, че концесията на летище „София” ще бъде предоставена на близка до нас държава, а именно Турция. След вчерашното отваряне на кандидатите концесионери, всички граждани трябва да са наясно, че правителството върви в тази посока - да предостави летището на фирма от Турция”. Това каза пред БСТВ  зам.-председателят на ПГ на „БСП за България” Георги Свиленски, съобщиха от пресцентъра на  БСП . „Това е най-печелившото дружество в транспортния сектор и едно от най-печелившите от държавните предприятия. Необяснимо е желанието на правителството да отдаде на концесия предприятие, което непрекъснато увеличава печалбите си. Мантрата, че държавата не може добре да управлява не важи в случая, защото стопанинът на държавата ни е лош. Трябва да сменим стопанина, а не да разпродаваме и подаряваме различните имущества на държавата”, заяви Свиленски. Според него до този момент никой от правителството не е обяснил логиката в действията на властта да концесионира летището. Той припомни, че страната ни е вложила много средства в столичния аеропорт, като напълно са изградени не само самото летище, но и инфраструктурата до него – пътища и метро. „Сега вместо да събираме печалбата, управляващите го подаряват на друг”, каза още той. „По информация на хора, които следят тази тема, давайки летището на турската фирма, то ще приключи съвсем скоро в полза на летището в Истанбул”, добави народният представител от левицата.  \r\nГеорги Свиленски обясни, че всички оператори в света отчитат печалби около 30%, само летище „София” отчита 12%. Това показва лошото управление на летището от страна на държавата. „Правят много разходи, за да има ниска печалба. Ползват дружеството за източване за близки или фирмени интереси. Сега, когато го предоставят на концесионера, ще получим скромни средства, но вместо да отидат за пенсии по закона за Сребърния фонд, ще идат в друго дружество – БДЖ и за НКЖИ, за да бъдат изхарчени за ремонти”, поясни Свиленски. Той добави още, че концесионерът е поискал летищните такси да  се признаят като концесионен разход. По думите му властта подарява летището, защото този концесионер не отчита истинския и реален ръст на пътниците за следващите десетилетия.", "date": "2019.05.11", "title": "Европейски избори 2019 г.: Георги Свиленски: Вече е ясно, че правителството отдава летището на турски концесионер"}
{"url": "http://www.focus-news.net/news/2019/05/11/2656577/burgas-dvizhenieto-po-glaven-pat-i-9-v-uchastaka-varna-burgas-kray-selo-banya-se-osashtestvyava-pri-stesnenie-na-ednoto-platno-za-dvizhenie-poradi-remont.html", "text": "Нормална е пътната обстановка в областта. Това съобщиха за  Радио „Фокус“ – Бургас  от Областно пътно управление. Условията за шофиране са добри, видимостта е отлична, като няма затворени пътни участъци. Проходите са отворени за движение на всички моторни превозни средства. До 31 май т.г. движението по главен път I-9 в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Максималната скорост на движение е намалена на 50 км/ч. \r\nСпокойно се осъществява движението както по пътищата в областта, така и по основните пътни артерии на град Бургас. Няма образувани колони от автомобили в централната градска част, движението се осъществява без забавяне. \r\nДеница ДИМИТРОВА", "date": "2019.05.11", "title": "Бургас: Движението по главен път I-9 в участъка Варна – Бургас край село Баня се осъществява при стеснение на едното платно за движение поради ремонт"}
{"url": "http://www.focus-news.net/news/2019/05/11/2656578/evropeyski-izbori-2019-valeri-zhablyanov-provede-sreshti-s-grazhdani-v-grad-sliven-i-v-tvarditsa.html", "text": "Кандидатът за евродепутат Валери Жаблянов проведе среща с обществеността в град Твърдица, съобщиха от пресцентъра на  БСП . По време на срещата беше обсъдена платформата на „БСП за България“ за предстоящите евроизбори и в частност ролята на образованието за преодоляването на икономическата емиграция и ролята на училището за възпитанието на бъдещите поколения в духа на патриотизъм. На срещата беше поставен акцент върху необходимостта от инвестиции и производство – особено в малките общини, както и необходимостта от обща позиция на БСП и ПЕС по реформите на ЕС към социалната сигурност и по-високото заплащане.  \r\n„Режимът на санкции към Русия е вреден за Европа, особено за България, която има традиционни връзки с Руската федерация и такава културна близост, че няма как нарушаването на тези връзки да не се отразява пагубно на нашето духовно, икономическо и социално развитие“. Това заяви Жаблянов по време на среща с граждани в Сливен.", "date": "2019.05.11", "title": "Европейски избори 2019: Валери Жаблянов проведе срещи с граждани в град Сливен и в Твърдица"}
{"url": "http://www.focus-news.net/news/2019/05/11/2656583/evropeyski-izbori-2019-ivan-krastev-bsp-osnovniyat-ni-prioritet-e-da-sprem-podmyanata-v-evropa.html", "text": "„За нас основният приоритет е да спрем подмяната в Европа, за да се върне към целите и корените си, а именно- ЕС да работи за просперитета на своите граждани, за един по-устойчив социален модел на развитие, който да тушира неравенствата между народите и не обслужва мултинационалните корпорации.”  Това каза пред БНТ кандидатът за евродепутат от „БСП за България” Иван Кръстев, съобщиха от пресцентъра на  Националния съвет на БСП . „Надяваме се, че бъдещето на ЕС ще е свързано със солидарността между държавите и с общите действия между тях. Десницата и някои либерални формации в Западна Европа успяха да наложат модел на частични партньорства и Европа на няколко скорости. Това не е приемливо за нас”, добави кандидатът за евродепутат от левицата. По думите му за БСП е важно да има силна и солидарна Европа, която действа с усилията на всички страни-членки и така да бъде по-мощна на световната арена.  \r\n„Това, върху което трябва да работи ЕС, е преодоляване на огромните неравенства, които съществуват в държавите членки, защото те са в основата на всички конфликти”, категоричен бе Кръстев. Според него и пакетът „Макрон” е резултат на разликата в доходите. По думите му не трябва да бъдат намалявани парите на онези европейци, които взимат по-големи заплати, а тъкмо обратното- да се увеличат възнагражденията на европейците с ниски заплати. „Десницата се проваля вече два мандата в Евпопа”, добави той. Кръстев обясни, че в правителствата на Бойко Борисов близо половин милион българи са останали без работа, а други са избрали да избягат от страната, за да търсят препитание. „Нашите усилия са в посока да бъдат създадени условия, в които българите да водят достоен живот в България. Това може да стане със засилени публични инвестиции в социалните сектори, здравеопазване, образование”, поясни Иван Кръстев целите на левицата. \r\n „Коя тема в нашата кампания не е европейска? За корупцията или за прането на пари? В ЕП бяха създадени две извънредни комисии, които работиха по тези теми”, каза той. Кръстев не се съгласи с тезата, че темата за къщите за гости не е европейска тема, защото са построени с европейски пари. „Тези събития се отразяват мащабно в европейската преса. Заради това мониторинговият механизъм не отпада и Шенгенското пространство остава затворено за нас”, обясни още кандидатът за евродепутат.", "date": "2019.05.11", "title": "Европейски избори 2019: Иван Кръстев, БСП: Основният ни приоритет е да спрем подмяната в Европа"}
{"url": "http://www.focus-news.net/news/2019/05/11/2656562/veliko-tarnovo-kragla-masa-sabira-branshovi-organizatsii-ot-18-darzhavi-na-sabora-na-ovtsevadite-kray-lyaskovets.html", "text": "Представители на овцевъдни и козевъдни организации от 18 държави от Европа и Централна Азия ще се съберат на международната кръгла маса в Парк хотел Арбанаси. Форумът е по инициатива на Националната овцевъдна и козевъдна асоциация /НОКА/ и е част от Осмия Национален събор на овцевъдите в България, който се провежда край Петропавловския манастир, съобщиха от  НОКА . \r\nВ кръглата маса ще участват браншови структури от  Азербайджан, Албания, Армения, Босна и Херцеговина, България, Великобритания, Дания, Испания, Казахстан, Киргизстан,  Литва, Латвия, Македония, Молдова, Словения, Сърбия, Узбекистан и Франция. Чуждестранните представители на отрасъла ще обсъждат цифровизацията на сектора, както и предизвикателства пред младите овцевъди и козевъди, и пред младите потребители. \r\nЕвропейските финансови инструменти за цифровизация на земеделието ще представи Нивелин Ноев, координатор „Финансов инструменти и взаимоотношения между групи производители“ в Генерална дирекция „Земеделие и развитие на селските райони“ (DG AGRI) на Европейска комисия. Политиките и финансирането за младите фермери в контекста на Общата стопанска политика  на ЕС ще бъдат конкретизирани от Владимир Уручев, депутат в Европейския парламент от 2014 до 2019 година. В кръглата маса ще участва и заместник-министъра на земеделието д-р Янко  Иванов. \r\nМеждународната среща на бранша се организира ежегодно в рамките на Националния събор на овцевъдите от 2013 година. Форумът се наложи като платформа за обмен на добри практики за оптимизиране на отрасъла, разработване на предложения за актуализиране на политиките по овцевъдство и козевъдство и общи проекти между участващите организации. \r\nМеждународната кръгла маса и Национални събор на овцевъдите се организират от Национална овцевъдна и козевъдна асоциация (НОКА), със съдействието на Министерството на земеделието, храните и  горите на Република България и подкрепата на общините Велико Търново, Лясковец и Горна Оряховица.", "date": "2019.05.11", "title": "Велико Търново: Кръгла маса събира браншови организации от 18 държави на Събора на овцевъдите край Лясковец"}
{"url": "http://www.focus-news.net/news/2019/05/11/2656581/varna-dvizhenieto-po-pat-iii-9006-avren-sindel-ot-km-17-do-km-23-e-ogranicheno-zaradi-provezhdaneto-na-rali-sastezanie.html", "text": "Движението по път III-9006 Аврен – Синдел от км 17 до км 23 е ограничено заради провеждането на рали състезание „Рали-2019“. Това съобщиха за  Радио „Фокус“ – Варна  от Агенция „Пътна инфраструктура“. Ограничението важи от 07.00 до 10.00 часа на 11 май и от 11.25 до 16.00 часа на 12 май. Ограничено ще бъде и движението в участъка „Златни пясъци“ – разклон за „Аладжа манастир“ от км 88 до км 93 на 12 май заради провеждането на автомобилното състезание. Ограничението ще важи до 13.00 часа. Обходният маршрут ще е по улиците на местност „Ален мак“. Водачите да се движат с повишено внимание и съобразена скорост по път III-2902 Панорама - Куманово при км 11. В участъка е въведено скоростно ограничение до 30 км/час поради неравности на асфалтовата настилка. Движението в участъка Кранево – Варна при км 83 е ограничено за движение на МПС над 10 тона. Осигуреният обходен маршрут е през селата Кичево и Оброчище. Ремонти дейности се извършват в два участъка на автомагистрала „Хемус“, където движението се осъществява двупосочно в едно платно. Движението в участъка Неофит Рилски – Девня, от км 389 до км 400, се осъществява двупосочно в дясното платно посока София – Варна. Ограничено е качването и слизането в посока София на пътен възел (п.в.) „Неофит Рилски“, като движението е пренасочено по път I-2 Варна – Шумен от п.в. „Девня“ до п.в. „Каспичан“. Преминаването в участъка п.в. „Повеляново” – п.в. „Слънчево”, от км 406 до км 416, се осъществява двупосочно в платното за Варна. Движението се отбива при км 416 до км 406 по път I-2 Русе – Варна. Ограничено е качването в посока София от п.в. „Слънчево“ и слизането в посока Слънчево и Тополи на п.в. „Слънчево“, като движението е пренасочено по път I-2 Русе – Варна. Срокът за приключване на ремонтите е 24 май. \r\nБояна АТАНАСОВА", "date": "2019.05.11", "title": "Варна: Движението по път III-9006 Аврен – Синдел от км 17 до км 23 е ограничено заради провеждането на рали състезание"}
{"url": "http://www.focus-news.net/news/2019/05/11/2656584/veliko-tarnovo-s-pohod-do-hizha-bozhur-zapochva-proletniyat-dyal-na-kampaniyata-dvizhi-se-i-pobedi.html", "text": "С поход до хижа „Божур“ започва пролетният дял на кампанията „Движи се и победи“. Инициативата се организира за 11-а поредна година и ще продължи до 1 юни, предаде репортер на  Радио „Фокус“ – Велико Търново . Сборният пункт за туристите беше Владишкият мост. Д-р Светлана Моминска от Регионалната здравна инспекция посочи, че на хижа „Божур“ ще има образователни занимания, свързани с превенцията на тютюнопушенето и употребата на алкохол сред младите хора. Днешният поход е посветен на Световния ден на движението – 10 май. Всички участници ще могат да проверят своите знания относно употребата и злоупотребата с алкохол. Те ще имат възможност да усетят как се променят реакциите на човек, който е употребил алкохол. Това ще стане с помощта на алкоочила. \r\nВторият поход предстои на 18 май и ще е от Велико Търново до Преображенски манастир, а на 1 юни ще се проведе последния – от Велико Търново до парк „Ксилифор“. \r\nКампанията „Движи се и победи“ се организира за 19-а поредна година от РЗИ – Велико Търново, Община Велико Търново, ТД „Трапезица 1902“ и Младежки дом – Велико Търново. Кампанията преминава под егидата на председателя на Великотърновски общински съвет. \r\nЛуиза ТРАНЧЕВА", "date": "2019.05.11", "title": "Велико Търново: С поход до хижа „Божур“ започва пролетният дял на кампанията „Движи се и победи“"}
{"url": "http://www.focus-news.net/news/2019/05/11/2656579/lyubomir-hristov-kmet-na-shumen-praznikat-na-11-may-ni-vrashta-kam-onezi-sabitiya-ot-minaloto-koito-otvezhdat-kam-nachaloto-na-balgarskata-darzhavnost.html", "text": "Празникът на 11 май ни връща към онези събития от миналото, които отвеждат към началото на българската държавност, към християнизацията на българското общество и разпространението на кирилицата като официална писменост. Това казва кметът на Община Шумен Любомир Христов в поздравителен адрес към жителите на Шумен по повод празника на града, съобщиха от пресцентъра на  Общината . „В училища, по улици и площади звучи химнът „От тука започва България” и открехва вратата към многовековната история на нашия град, свързана с цивилизационния избор на нашите предци, които поставят основите на българската културна идентичност. Шумен е град с минало и богата история, съхранил местата на паметта за величие и спадове, за възрожденски устрем и отдаденост. Град с настояще, което живее с динамиката на своето време\", посочва кметът. По думите му Шумен е град с бъдеще. „Имахме силите да преминем през различни периоди, през тежките кризи на промените и обезценяването на стойностите. Виждали сме града си различен – и шумен, и смълчан, и щастлив, и гневен, и спретнат, и неподреден, но това не ни пречи да го обичаме. Неповторимо е чувството, когато посрещаме изгрева от Крепостта. Неизразимо е вълнението от панорамата пред Паметника. Ние сме обречени да го продължим и да гледаме как в него децата ни растат, учат, спортуват и успяват. Защото това е нашият град. Честит празник!“, казва още в словото си Любомир Христов.", "date": "2019.05.11", "title": "Любомир Христов, кмет на Шумен: Празникът на 11 май ни връща към онези събития от миналото, които отвеждат към началото на българската държавност"}
{"url": "http://www.focus-news.net/news/2019/05/11/2656585/gabrovo-remont-se-izvarshva-v-uchastak-ot-patya-mezhdu-sevlievo-i-selo-draganovtsi-shofyorite-tryabva-da-badat-vnimatelni-v-otsechkata-ot-km-0-do-km-14.html", "text": "Ремонт се извършва в участък от пътя между Севлиево и село Драгановци, шофьорите трябва да бъдат внимателни в отсечката от км 0 до км 14. Строително-монтажните работи ще продължат до 22 юни, съобщиха за  Радио „Фокус“ – Велико Търново  от Областно пътно управление – Габрово. Трафикът в областта  е спокоен. Времето е ясно и слънчево. Настилките са сухи, но по усойните места има и мокри участъци. За изминалото денонощие не са регистрирани и тежки инциденти. Пропаднал участък затруднява движението между селата Селище и Стоките. Шофьорите трябва да карат внимателно в отсечката при  км 11+675. Мястото е обезопасено и сигнализирано, а укрепването ще продължи до 31 май. Ограничено е движението на автомобили с ширина над 3.3 метра по пътя между селата Кормянско и Малък Вършец. Причината е стеснен участък при моста над река Крапец. На мястото е поставена необходимата сигнализация. Реконструкцията на пътя ще продължи до края на месеца. Обходният маршрут е по път III–401 Граница Ловеч – Кормянско - Малки Вършец за ППС над 3.30 м при км 46+800 по общински път до III–403 в село Малки Вършец. Отворен за движение е проходът Шипка, но там остава в сила забраната за автомобили над 12 тона. \r\nЛуиза ТРАНЧЕВА", "date": "2019.05.11", "title": "Габрово: Ремонт се извършва в участък от пътя между Севлиево и село Драгановци, шофьорите трябва да бъдат внимателни в отсечката от км 0 до км 14"}
{"url": "http://www.focus-news.net/news/2019/05/11/2656589/cbs-news-ima-iztichane-na-benzin-pri-sblasak-mezhdu-korabi-v-plavatelen-kanal-v-rayona-na-hyustan.html", "text": "Влекач с две баржи  се е сблъскал с петролен танкер в плавателния канал на Хюстън, като едната баржа се е обърнала, а другата е повредена, се казва в изявление на американската брегова охрана. Баржите са транспортирали бензин, който изтича във водата, съобщиха служители, цитирани от американския новинарски канал  CBS News . \r\nПонастоящем не се съобщава за пострадали хора. Във всяка от баржите е имало около 25 000 тона бензин и неизвестно количество е разлято при аварията, съобщиха от бреговата охрана. \r\nЕкипи по въздух и вода са изпратени за оценка на ситуацията.  \r\nЖители на град Сийбрук са съобщили за силна миризма, идваща от мястото на инцидента, но засега не се съобщава за опасно влошаване на качеството на въздуха. Жителите не трябва да предприемат никакви действия сами. Бреговата охрана съобщи, че се извършва мониторинг на въздуха. \r\nСлужители от окръг Галвестън предупредиха, че ако гражданите установят миризма на бензин, трябва да останат на закрито и да избягват бреговата линия, съобщава телевизионният канал.  Юлиян Марков", "date": "2019.05.11", "title": "CBS News: Има изтичане на бензин при сблъсък между кораби в плавателен канал в района на Хюстън"}
{"url": "http://www.focus-news.net/news/2019/05/11/2656587/evropeyski-izbori-2019-momchil-nekov-evropa-ne-e-tova-koeto-gerb-predstavya-kasichka-s-pari-za-izbrani.html", "text": "Кандидатът за евродепутат от \"БСП за България\" Момчил Неков посети цех за производство на розови насаждения в гр. Павликени. Това съобщиха от пресцентъра на  БСП . Предприятието е едно от утвърдените както у нас, така и в чужбина. Момчил Неков представи възможностите, които дава Европейският съюз  за развитие на малките и средните производители. Кандидатът за евродепутат сподели с присъстващите свършеното от него в рамките на настоящия мандат на Европейския парламент. Двойният стандарт е темата, която предизвика жив интерес и въпроси. Момчил Неков изтъкна успеха, постигнат от социалистите в Европейския парламент. “Европейските институции са свършили своето, сега остана правителствата на държавите членки да въведат законодателните изменения в собствените си закони, за да защитят гражданите си”, поясни още той. \r\nНа среща с граждани в град Павликени той беше похвален за свършеното в защита на интересите на българските пчелари. Благодарение на усилията на Момчил Неков, опрашването влиза вече в европейското законодателство. “Общата селскостопанска политика е направена за гражданите, а не за приближени на властимащите. Европа не е това, което ГЕРБ представя - касичка с пари за избрани”, отбеляза Неков. \r\nЕвродепутатът беше специален гост и на честванията по случай на 143-тата годишнина от Априлското въстание в гр. Бяла черква. “Днес, когато почитаме паметта на тези, които са дали живота си за България, е добър повод да си припомним какво всъщност означава да се наричаш патриот. Духът, саможертвата и високите идеали на белочерковските герои са повод за гордост. Гордост за това, че сме наследници на такива велики българи”, заяви Момчил Неков пред събралите се граждани. Той, заедно с народните представители Весела Лечева и Валентин Ламбев поднесоха цветя на паметника на загиналите жители на Бяла черква за свободата на България.", "date": "2019.05.11", "title": "Европейски избори 2019: Момчил Неков: Европа не е това, което ГЕРБ представя - касичка с пари за избрани"}
{"url": "http://www.focus-news.net/news/2019/05/11/2656590/sofiya-vremenno-dvizhenieto-se-osashtestvyava-samo-v-aktivnata-lenta-po-am-trakiya-v-uchastaka-ot-km-46-do-km-47-v-posoka-sofiya-poradi-remontni-deynosti.html", "text": "Временно движението се осъществява само в активната лента по АМ „Тракия“ в участъка от км 46 до км 47 в посока София поради ремонтни дейности. Това съобщиха от пресцентъра на  Агенция „Пътна инфраструктура“ . Шофьорите да си движат с повишено внимание и съобразена скорост, спазвайки пътната сигнализация.", "date": "2019.05.11", "title": "София: Временно движението се осъществява само в активната лента по АМ „Тракия“ в участъка от км 46 до км 47 в посока София поради ремонтни дейности"}
{"url": "http://www.focus-news.net/news/2019/05/11/2656592/pss-loshi-sa-usloviyata-za-turizam-v-planinite.html", "text": "Лоши са условията за туризъм в планините. Това съобщиха за  Агенция „Фокус“  от  Планинската спасителна служба (ПСС) към БЧК . Температурите са между 0 и 5 градуса. По високите части и в района на Централния Балкан има гъста мъгла. Духа умерен до силен вятър. Във високите части условията са зимни. Туристите, които планират преходи в планината, трябва да бъдат подготвени за зимни условия. Лифтовете са в профилактичен режим и не работят. През изминалото денонощие не са регистрирани инциденти с туристи. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.05.11", "title": "ПСС: Лоши са условията за туризъм в планините"}
{"url": "http://www.focus-news.net/news/2019/05/11/2656593/evropeyski-izbori-2019-sergey-stanishev-v-stara-zagora-pes-predlaga-fond-ot-5-mlrd-evro-za-prehod-kam-niskovaglerodna-ikonomika.html", "text": "„Знам, че бъдещето на българската енергетика вълнува хиляди семейства в региона заради така необходимите работни места. Ще направим всичко възможно за отлагане на влизането в сила на тежките изисквания към ТЕЦ-овете, но това може да бъде постигнато само, ако държавата положи усилия – предложи мерки за постигането на съответните екологични стандарти чрез средства от еврофондовете или чрез ресурс на Българската банка за развитие. Ако представим ясен план като държава с конкретни ангажименти, тогава имаме всички основания да поискаме равноправно третиране от страна на ЕС и отмяна на сроковете“. Това заяви Сергей Станишев в Стара Загора, където се срещна с обществеността, съобщиха от пресцентъра на  БСП . Той посочи, че единствено семейството на социалистите предвижда специален фонд за справедлив преход, първоначално с 5 млрд. евро, който да послужи като социален буфер при преминаването към нисковъглеродна икономика, защото цената за модернизацията не бива да бъде плащана от работниците и данъкоплатците. \r\n „Исторически левицата е носител на промяната. Но на тези избори това важи с още по-голяма сила – и в България, и в Европа ние се борим срещу статуквото. Чувам непрекъснато прогнозите на нашите опоненти за крах и недобро представяне на левицата на предстоящия вот. Нека само да припомня, че след изборите в Дания през юни, левите премиери може да се окажат най-многобройни в Европейския съвет – 9 на брой. Социалистите убедително спечелиха в Испания и Финландия, очакваме това да се случи и в Дания. Имаме всички шансове да потърсим възможности за сформиране на прогресивен алианс в новия ЕП, който да излъчи нашия кандидат Франс Тимерманс за председател на новата ЕК“, отговори на въпроси за бъдещето на ЕС след изборите президентът на ПЕС. \r\nПопитан за промяната, лидерът на европейската левица коментира, че „в Европа днес има крещящи неравенства. Затова и на срещите ни с левите премиери на 9 май в Сибиу, Румъния, ние се обявихме за единна, социална и справедлива Европа. ПЕС предложи Нов социален договор на европейските граждани, със силни социални послания и предложения за европейски минимални заплати и пенсии“. \r\n„Свидетели сме, че покрай красивата идея за Европа на нациите в момента се прокрадват неофашистки тези. Всички трябва да помним, че без Деня на победата нямаше да има Ден на Европа“, заяви президентът на ПЕС по повод актуалността на книгата „Атентатът 1925 г.“ на Велислава Дърева, чиято премиера се състоя в Казанлък и в Стара Загора. И припомни, че групата на социалистите и демократите в европарламента беше сред най-активните при приемането на резолюция срещу новите прояви на фашизъм и ксенофобия в ЕС.", "date": "2019.05.11", "title": "Европейски избори 2019: Сергей Станишев в Стара Загора: ПЕС предлага фонд от 5 млрд. евро за преход към нисковъглеродна икономика"}
{"url": "http://www.focus-news.net/news/2019/05/11/2656594/evropeyski-izbori-2019-predstaviteli-na-koalitsiya-za-balgariya-se-sreshtnaha-s-obshtestvenostta-na-yambol-i-regiona.html", "text": "Представители на ръководството на „Коалиция за България“, водачът на листата на формацията за предстоящия евровот проф. Боян Дуранкев и кандидатите за евродепутати Камелия Стаматова, Антон Коджабашев и кметове на села от квотата ПП АБВ се срещнаха с обществеността на Ямбол и региона. Това съобщиха от пресцентъра на  \"Коалиция за България\" . На многолюдното събитие ямболии поставиха ключови въпроси за областта. Във фокус влезе темата за пострадалите на странджански животновъди които загубиха стотици глави добитък заради мерките срещу разпространение на чума по животните в средата на миналата година. Румен Петков изрази възмущение от цинизма на БСП, които вандалски спекулираха с трагедията на хората.  \r\n„Когато ние искахме оставката на шефа на Българската Агенция по безопасност на храните (БАБХ) Дамян Илиев и продължаваме да считаме, че той извърши най-тежкото престъпление към българското животновъдство, БСП спекулираха, прегръщайки страдащите хора. Заминаха си от Странджа и повече не потърсиха сметка на престъпниците, които съсипаха поголовието в региона и са пряко отговорни за обезлюдяването“.  \r\n„Коалиция за България“ е единствената последователна политическа сила, и тази, която получи подкрепата на жителите на Ямбол за прокурорско разследване на БАБХ, посочи Петков. Гражданите на Ямбол днес изразиха възмущение от поведението на Корнелия Нинова и от спекулацията със събитията в Странджа.  \r\n„Коалиция за България“ се противопостави остро на липсата на държавна политика и преследването  на почтени, възпитани и образовани хора, за сметка, на шофьори, които са неграмотни, неграмотни участници в гласуването и грубите спекулации на организации, представящи себе си за патриотични, а всъщност, спекулиращи с цигански гласове, създавайки им условия за незаконни постройки, каза още председателят на „Коалиция за България“.  \r\nВ контекста на развитието регионите и общото развитие на държавата ни водачът на листата на „Коалиция за България“ проф. Боян Дуранкев изтъкна, че за него националният приоритет и тема в Брюксел ще бъде до 2025 г. България да достигне с догонващо развитие средното ниво на Европейския съюз. \r\n„Първото е увеличаване на темповете на растеж на икономиката в България и Румъния на 6-7%, да достигнем средното ниво на БВП на човек от населението чрез почти утрояване на усвояването на еврофондовете. Второто е догонващо социално развитие – минималната работна заплата в България не трябва да бъде по-ниска от половината на средната минимална работна заплата в ЕС, която за 2019 г. е 924 евро. Ако постигнем догонващото развитие, това означава през 2025 г. минималната работна заплата да бъде 510 евро, а минималната пенсия около 600 лв. Третата и най-важна цел е българите да не бягат от собствената си страна - ако те не намират реализация тук и достойно заплащане за труда си, нашите деца и внуци няма да останат в родината, каза още проф. Дуранкев. \r\nПредставителите на „Коалиция за България“ участваха в поредица от срещи в Ямболска област. Те посетиха Стралджа, където кметът на общината Атанас Киров ги посрещна. „На местните бе показана силата на гражданското общество, защото хората повярваха и подкрепиха истинските социални идеи. Аз заявявам подкрепата си за „Коалиция за България“, заяви Атанас Киров, кмет на община Стралджа. \r\nСрещи се проведоха във фирма „КАН 2001“ в с. Кукорево, община Тунджа и във фирма „Елопар“ в Ямбол. Бяха дискутирани проблемите пред бизнеса, работещите направиха своите предложения пред кандидатите от „Коалиция за България“.", "date": "2019.05.11", "title": "Европейски избори 2019: Представители на „Коалиция за България“ се срещнаха с обществеността на Ямбол и региона"}
{"url": "http://www.focus-news.net/news/2019/05/11/2656575/mkd-makedoniya-napuskashtiyat-prezident-georgi-ivanov-shte-poluchi-ofis-i-dozhivotna-pensiya-ot-100-hilyadi-denara.html", "text": "Кабинетът на напускащия президент Георги Иванов в последния работен ден от мандата си поиска от правителствената служба по общи въпроси да получи офис, който ще използва след прекратяване на длъжността, като ще получава доживотна пенсия от 100 хиляди денара (3 168 лева според актуалния обменен курс), пише македонското електронно издание  “МКД“ \r\nОт Службата потвърдиха, че писменото искане на Иванов е пристигнало и ще бъде одобрено, като бюджетът на офиса е 8 процента от годишния бюджет на президентския кабинет, което е в съответствие със съществуващия закон за правата на президента и неговото семейство след прекратяване на длъжността. \r\nСегашният президент вече е намерил офис и иска да подпише договор за наем. \r\nСъгласно Закона за правата на президента и неговото семейство след прекратяване на неговата длъжност, той има право на месечна пенсия от около 100 000 денара (3 168 лева) до края на живота си, офис пространство и до трима сътрудници. Той има право на лична охрана, както и правото да използва служебно превозно средство и шофьор. \r\nОт бившите македонски президенти Бранко Цървенковски получава доживотна президентска пенсия и има офис, а семейството на загиналия президент Борис Трайковски, неговата съпруга Вилма и децата имат други права, предвидени в закона. \r\nСпоред Конституцията и законите бившият президент може да загуби привилегиите си само ако е бил отстранен с импийчмънт или ако Конституционният съд е установил по време на мандата, че президентът не е в състояние да изпълнява задълженията си.  Юлиян Марков", "date": "2019.05.11", "title": "„МКД“ (Македония): Напускащият президент Георги Иванов ще получи офис и доживотна пенсия от 100 хиляди денара"}
{"url": "http://www.focus-news.net/news/2019/05/11/2656599/nova-makedoniya-makedoniya-za-kakvi-koreni-govoreshe-papata-v-severna-makedoniyai.html", "text": "За какви корени говори Папата в Северна Македония, коментира пенсионираният професор Стефан Поцев от Факултета по технологии и металургия на университета в Скопие в материал в скопиския вестник  “Нова Македония“ представен без редакторска намеса, като изразените мнения и становища са на автора \r\nПапата по време на престоя си, говори в католическата църква в Скопие, където, обръщайки се към младежите, отбеляза, че един от най-големите проблеми, с които се сблъскват хората днес, е загубената способност за мечтаене. \"Когато човек не мечтае, и особено младият човек, той е изпълнен с празнина и безнадеждност днес\", насърчавайки ги да \"мислят за най-големите си мечти\", като ги подтиква да \"поемат рискове и да не бъдат живи мъртъвци\". В една част от обръщението си той се застъпва за \"запазване на корените \", чрез почитане на възрастните хора и контактите с по-възрастните членове на тяхното семейство, държавата, институциите, уважението към тях и факта, че винаги ще научават повече за собствените си корени, за съществуването на \"корените\" на семейството, неговия народ и държавата. Той продължава да говори: \"Но не е ли вярно, че тайната на вашата сила, мощ и влияние, дори на младостта, се крие в осъзнаването и опазването на корените на семейството, народа и държавата. \r\nОсвен това, той сравни дървото без корен - не може да има дърво с отрязан корен, то е  с „гнил плод“. Като уважавате по-старите си в семейството, ще запазите корена си в обществото. Това е \"тайната на Вашата сила на младостта\". Когато знаете корена, вие сте по-ангажирани с вашите собствени. Използвайте възрастните си, вашите институции, за да разберете вашите \"корени\". \r\nПостоянно, почти всяка втора дума беше „корен“. И къде са нашите корени? В Северна Македония? И ако бяха, сега са изтрити, ще бъдат изтрити в младостта на нашите внуци. Учебниците трябва да се променят и имаше корени, които на младежите се преподаваха и те се захранваха от корените. Сега не можем да споделим спомените на нашите внуци, защото това ще бъде в противоречие с техните учебници. Ние като стари родители не сме нужни  на нашите млади хора. \r\nВсички тези послания на Папа Франциск са недостижими за младите хора в Македония след Преспанския договор. И това, което имаме в историята, не трябва да бъде подкрепяно и преподавано, тези корени сега са общи, което не предизвиква желание да се \"мечтае\". Ние нямаме \"корен\". Корените на новата конституция и споразуменията със съседите и името на държавата са нови за нас, а младежът няма какво да попита по-старите и да научи историята. В обръщение към младежите, той казва: \"Ние, християните, не трябва да бъдем отделени един от друг и трябва да живеем с нашите приятели и съседи.\" Но както при договорите, сключени при условие на „erga omnes“, или с договорите, в които сме вписани като безименни или с изтриване и неразпознаване на нашия \"корен\". И сега \"поемаме риска да бъдем живи мъртъвци\" като се откажем от корените си. \r\nИнтересно е да се отбележи, че съм срещал много малко или никакъв коментар от нашата журналистика или телевизионни коментари за поръката към младите хора на Папа Франциск за подхранване на корена и чрез общуване с възрастните хора в семейства за запознаване с корена. Това противоречи на това, което правителството прави, за да запази и да подхрани корените. Защо нашата разследваща журналистика не изследва призивът към корените на Папа Франциск? Но това, вярвам е, защото се отчуждихме от корените си и сега младите не се нуждаят от търсене на корените.  Юлиян Марков", "date": "2019.05.11", "title": "„Нова Македония“ (Македония): За какви корени говореше Папата в Северна Македония?"}
{"url": "http://www.focus-news.net/news/2019/05/11/2656596/varna-skauti-i-dobrovoltsi-shte-pochistvat-reka-kamchiya.html", "text": "Скаути и доброволци ще почистват река Камчия. Това съобщи за  Радио „Фокус“ – Варна  ръководителят на клуб „Владислав Варненчик“ Светослав Казаков. Събитието се организира съвместно с Българската организация на скаутите и WWF България. От 10.00 часа ще започне почистване на реките в 9 различни райони на страната. Светослав Казаков обясни, че идеята е да се възвърне чистотата на речните корита, които в много случаи са затрупани с пластмаса и др. отпадъци. По думите му в скаутски клуб „Владислав Варненчик“ членуват между 40 и 50 деца на различни възрасти, като много от техните родители също са заявили участие в почистването. За всички доброволци ще бъдат осигурени ръкавици и чували по време на акцията. Светослав Казаков съобщи, че доброволците ще бъдат разделени в два пункта. Първи пункт ще бъде на местността Пода, като една група ще тръгне към устието на река Камчия. Втория пункт ще бъде на самото устие. Той допълни, че спортен клуб от Варна, който се занимава с каяк, ще помогне в почистването на реката по вода, като отпуши местата, на които има струпване на клони и отпадъци, недостъпни от брега. За всички участници са предвидени грамоти за участие. Очаква се събитието да продължи до около 13.00 часа. \r\nБояна АТАНАСОВА", "date": "2019.05.11", "title": "Варна: Скаути и доброволци ще почистват река Камчия"}
{"url": "http://www.focus-news.net/news/2019/05/11/2656601/evropeyski-izbori-2019-mustafa-karadaya-v-zavet-iskame-nashite-detsa-da-ostanat-tuk-s-dobro-obrazovanie-i-dostoyni-dohodi.html", "text": "За ДПС европейските избори са изключително важни, затова водач на листата е председателят на партията. Това каза Мустафа Карадайъ при срещите на екипа на Централния изборен лъч на ДПС в разградска област, съобщиха от пресцентъра на  ДПС . Аз в Брюксел пак ще ходя, но не като евродепутат, а като председател на ДПС, поясни той. \r\nКандидатите за евродепутати проведоха срещи в селата Езерче, Веселина, Каменар, Киченица, Острово и Цар Калоян, Самуил и Завет. Пред хората те представиха програмата за ускорен и догонващ икономически растеж. Другите нямат идея и готовност, а ние имаме програма за ускорено догонващо развитие на страната в рамките на ЕС. \"Искаме с ясни политики да се управлява, а не да се властва, както сегашните\", заяви водачът на листата на ДПС. \r\nКарадайъ разкритикува управляващите в България и каза, че освен че в Европа има много проблеми, има и в България. \"В страната виждаме властта на омразата и вървим по инерция. Не може да продължава по този начин\", заяви той. \"Най-вече в България трябва да направим така, че нашите деца да се образоват и да имат поминък  в страната и да останат да живеят тук. Когато без посока върви държавата няма как да се случи това\", посочи той. \"Ние от две години казваме, че основните партии да седнем на масата и да определим приоритетите и посоката на държавата и независимо кой е на власт да следва тази посока\", добави лидерът на ДПС. \r\n\"Всяка власт без ДПС е нестабилна. България не може да поеме пътя за развитие без ДПС\", каза зам.-председателят на ПГ на ДПС Йордан Цонев. \"Искаме да припомним на нашите кандидати и те да кажат на европейските ни партньори, че ние не искаме Европа на националистите, на разделението, на конфликти, Европа в която различния е лош и потискан. Искаме тази Европа, която беше изградена от нейните създатели. Европа, в която хората живеят свободно и  са равни, националистите нямат място, в която ДПС ще занесе своя етнически модел, защото Европа има нужда от това\", допълни Цонев. Искаме европейски доходи в България и нашата толерантност в Европа.  \r\nНа предизборните срещи присъстваха и председателят на Младежко ДПС и евродепутат Илхан Кючюк, народният представител Ихсан Хаккъ и кандидатите за членове на ЕП Атидже Алиева-Вели, Антоанета Асенова, Сюзан Мехмедова и Танер Кабилов. \r\nСлед проведените срещи екипът на Централния лъч присъства на ифтар даден от председателя на ДПС в Завет.", "date": "2019.05.11", "title": "Европейски избори 2019: Мустафа Карадайъ в Завет: Искаме нашите деца да останат тук – с добро образование и достойни доходи"}
{"url": "http://www.focus-news.net/news/2019/05/11/2656597/rumyana-stanoeva-obshtina-blagoevgrad-sabitieto-lekoatleticheski-maraton-blagoevgrad-e-edinstveno-po-roda-si-za-yugozapadna-balgariya.html", "text": "Събитието „Лекоатлетически маратон – Благоевград“ е единствено по рода си за Югозападна България. Това каза за  Радио „Фокус“ – Пирин  Румяна Станоева, експерт в направление „Младежки дейности, спорт и туризъм“ в Община Благоевград. По думите ѝ в областта няма друга надпревара от този тип, която да има подобна дължина на трасето. „Състезателите ще са разделени в 2 възрастови групи. Първата възрастова група е за юноши, девойки и младежи до 16 години. След като финишират, ще стартират и категорията за мъже и жени“, посочи тя. Станоева добави, че очакват всички любители на бягането за здраве и всички, които имат спортен хъс и желание за победа, да отидат на площад „Георги Измирлиев“ пред зала „22 септември“. Тя подчерта, че задължително трябва да са се записали предварително и да са взели стартов номер. Специалистът отбеляза, че маршрутът на маратона е популярен, както и че е качен в страницата на Община Благоевград, а също така ще бъде разлепен и на място и ще има указателни табели. „За малките лекоатлети маршрутът е с дължина 3.5 км, а за мъже и жени трасето е с дължина 7.5 км. Всички състезатели ще бъдат напътствани. Има хора по цялото трасе. Ще има представители и партньори от БЧК. Има пунктове, на които ще се раздава вода“, добави тя. Румяна Станоева уточни, че награждаването започва веднага след като финишира и последният участник. „И предишните 2 години, в които сме провеждали маратона смеем да се похвалим с доста голям интерес. Миналата година стартираха 101 участници. Имахме представители от София, Гоце Делчев, семейство от Пловдив и т.н. Радваме се, че нашият маратон придобива популярност и хората, които обичат маратонското бягане, са гости на града точно по тази причина“, каза още тя.", "date": "2019.05.11", "title": "Румяна Станоева, Община Благоевград: Събитието „Лекоатлетически маратон – Благоевград“ е единствено по рода си за Югозападна България"}
{"url": "http://www.focus-news.net/news/2019/05/11/2656602/evropeyski-izbori-2019-velizar-enchev-nay-vazhnata-zadacha-pred-ep-e-da-se-vavede-evropeyska-minimalna-zaplata.html", "text": "Всички трябва да се обединим и да изчистим шайката на ГЕРБ, като гласуваме на 26 май. Това заяви в Тополовград кандидатът за Европейския парламент от листата на „БСП за България“ Велизар Енчев, съобщиха от пресцентъра на  БСП . Той посочи пред хората в читалище „Св. св. Кирил и Методий 1894“, че дори и хора с различни политически предпочитания, отвратени от сегашното управление, ще гласуват за БСП. Жителите на Тополовград поставиха пред Велизар Енчев наболели за тях въпроси- те заявиха, че в 21 век се чувстват дискриминирани в родината си по отношение на здравеопазването, правото на труд и заради невъзможността да имат нормални пътища. Присъстващите в залата отбелязаха, че искат справедливост сега, какъвто е и слоганът на левицата за евроизборите. \r\nПо-късно кандидатът за евродепутат от левицата се срещна с избиратели в град Любимец. На срещата Енчев сподели своите виждания за Европейските избори и визията на БСП за Европа. „Една от най-важните задачи пред нашите представители в Европейския парламент трябва да е въвеждане на  европейска минимална заплата , която да е над линията на бедност за страната“, каза той. „Неслучайно в цяла Европа има масови протести, които поставят на преден план искания за социални промени. В много от страните печелят партии, които имат силно леви убеждения. Това е знак за цялостната политика, която трябва да се води на европейско ниво“, каза Велизар Енчев. Един от акцентите на срещата бе проверката, която предстои за изразходването на европейските средства за магистралите – „поредно доказателство за злоупотреби от настоящата власт“, по думите на кандидата за депутат в Европейския парламент. \r\nСлед това срещите на Велизар Енчев с избиратели продължиха в Симеоновград, където отново бе дискутирана темата с достойното заплащане и пенсиите на българите, високата безработица и двойния стандарт при храните.", "date": "2019.05.11", "title": "Европейски избори 2019: Велизар Енчев: Най-важната задача пред ЕП е да се въведе европейска минимална заплата"}
{"url": "http://www.focus-news.net/news/2019/05/11/2656610/pazardzhik-prodalzhava-sastezanieto-po-sportno-orientirane-za-kupa-peshtera.html", "text": "Продължава състезанието по спортно ориентиране за купа „Пещера“. Това съобщи за  Радио „Фокус“ – Пазарджик  Георги Киев, председател на Туристическо дружество „Купена“ в Пещера. Той обясни, че днес е вторият му етап, който ще се проведе на пътя за курорта „Свети Константин“. „Вчера беше стартът в град Пещера. В състезанието се включват участници от 12 до 65 години. Те имат различни маршрути, които са съобразени с възрастта на участниците“, посочи Киев. Той допълни, че в неделя е състезанието за купа „Брацигово“. \r\nВаня НИКОЛОВА", "date": "2019.05.11", "title": "Пазарджик: Продължава състезанието по спортно ориентиране за купа „Пещера“"}
{"url": "http://www.focus-news.net/news/2019/05/11/2656604/sofiya-trima-kriminalno-proyaveni-mazhe-sa-zadarzhani-za-telefonna-izmama.html", "text": "Трима криминално проявени мъже са задържани за телефонна измама. Това съобщиха от пресцентъра на  МВР . На 9 май 2019 г. служители на сектор „Измами“ в Главната дирекция „Национална полиция“ и Седмо РУ - СДВР в София са установили трима мъже, участвали при извършването на телефонни измами.  \r\nИ тримата са криминално проявени и е установена ролята на всеки един от тях в схемата. За мъж на 37 г., криминално проявен и осъждан е установено, че е фактическият извършител (въртач). А другите двама, мъж на 19 години, с множество регистрации за кражби, наркотици и обсебване и мъж на 32 години, са били изпратени да вземат парите.  \r\nТелефонната измама е извършена по схемата „събиране на дарение от името на общински служител“. Извършителят се представил за служител на Столична община и под предлог дарение за предоставяне на социална услуга - транспортиране на възрастни хора в неравностойно положение от Варна до София и настаняването им в социални домове в София, присвоил от пострадалия пари.  \r\n19-годишният и 32-годишният са установени непосредствено след вземане на паричната сума от пострадалия, а третият - фактическият извършител - малко по-късно същия ден. По случая е образувано досъдебно производство за престъпление по чл. 209 от НК.  \r\nПри проведените действия по разследването у тримата е намерена и иззета паричната сума - предмет на измама, мобилни телефони, SIM-карти, вкл. и ползваната за осъществяване на измамата и др.   \r\nФактическият извършител и 19-годишното „муле“ са привлечени като обвиняеми по досъдебното производство и са задържани за срок до 72 часа. Работата продължава под надзора на прокуратурата.", "date": "2019.05.11", "title": "София: Трима криминално проявени мъже са задържани за телефонна измама"}
{"url": "http://www.focus-news.net/news/2019/05/11/2656606/blagoevgrad-16-iyat-retro-parad-na-avtomobili-beshe-ofitsialno-otkrit-na-ploshtad-makedoniya.html", "text": "16-ият ретро парад на автомобили беше официално открит на площад „Македония“ в Благоевград, предаде репортер на  Радио „Фокус“ – Пирин . Стотици жители и гости на Благоевград имаха възможността да разгледат отблизо уникални ретро автомобили и мотоциклети от цялата страна.  \r\nРетро парадът е организиран от автомобилен и мотоциклетен ретро клуб „Пирин“, с подкрепата на Община Благоевград. По време на парада бяха показани десетки моторни превозни средства - символ на класа, носеща духа на времето, в което са произведени, но запазени, реставрирани и  по-атрактивни. Ретро парадът се провежда за поредна година в областния център, като Община Благоевград превърна изложението в традиция за града.  \r\nСлед Благоевград участниците в парада ще се отправят към Симитли, а след това и към Банско, където ще бъде награждаването на най-атрактивните сред тях. \r\nЛивия НИНОВА", "date": "2019.05.11", "title": "Благоевград: 16-ият ретро парад на автомобили беше официално открит на площад „Македония“"}
{"url": "http://www.focus-news.net/news/2019/05/11/2656611/stara-zagora-vremenno-dvizhenieto-po-pat--5008-zmeyovo-borilovo-se-osashtestvyava-dvuposochno-v-edna-lenta-poradi-patnotransportno-proizshestvie.html", "text": "Временно движението по път III-5008 Змейово - Борилово се осъществява двупосочно в една лента поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Шофьорите трябва да се движат с повишено внимание, спазвайки указанията на „Пътна полиция”", "date": "2019.05.11", "title": "Стара Загора: Временно движението по път III-5008 Змейово - Борилово се осъществява двупосочно в една лента поради пътнотранспортно произшествие"}
{"url": "http://www.focus-news.net/news/2019/05/11/2656608/evropeyski-izbori-2019-lilyana-pavlova-gerb-nyama-da-glasuvame-istanbulskata-konventsiya-da-stane-chast-ot-evropeyskoto-zakonodatelstvo-v-tozi-vid.html", "text": "Няма да гласуваме Истанбулската конвенция да стане част от европейското законодателство в този ѝ вид. Това каза кандидатът за евродепутат от ГЕРБ Лиляна Павлова в „Седмицата“ по  Дарик радио . Тя посочи, че ЕС е християнски съюз. На въпрос какво християнско има в това да си избираш пола, Павлова коментира, че ЕС е създаден на основата на християнските ценности и тези на християнското семейство. „Това е, в което ние вярваме. Християнското семейство, бракът между мъж и жена. Ние категорично вярваме в тези принципи. Ние сме част от ЕНП, която е християн-демократическа партия. Да, в Европа има държави, които са по-либерални, но това е Европа на многообразието. Това е възможността, която тя дава да сме различни в този единен съюз, но да си отстояваме културата, различията и националните особености. Ние вярваме, че трябва да пазим християнските си ценности, да ги отстояваме. Категорично смятаме, че мъжът и жената са тези, които формират семейството и семейните ценности“, допълни Павлова. На въпрос дали трябва ЕС да приема Истанбулската конвенция като част от общото европейско законодателство, кандидатът за евродепутат посочи, че ГЕРБ няма да гласува Истанбулската конвенция да стане част от европейското законодателство в този ѝ вид. „Ще спазим решението на КС, който казва, че тя е противоконституционна. От друга страна е много важно и държа да отбележа, че насилието срещу жените и децата е важна тема. Вярвам, че трябва именно в европейския парламент и в българското законодателство да намерим всички тези правни механизми да се борим срещу този сериозен проблем. Не само с декларации, но със законодателство и с мерки“, допълни Павлова. По думите ѝ трябва да се намери общоевропейско решение за недискриминация и ненасилие над жени и деца. Тя допълни, че Европейският съюз трябва да бъде силен, единен съюз, но съюз с нации, които имат силен глас, които имат своята суверенна политика по отношение например на данъците. Според нея, когато говорим за данъчната политика, тя трябва да бъде тази, която се определя суверенно от националните държави.", "date": "2019.05.11", "title": "Европейски избори 2019: Лиляна Павлова, ГЕРБ: Няма да гласуваме Истанбулската конвенция да стане част от европейското законодателство в този ѝ вид"}
{"url": "http://www.focus-news.net/news/2019/05/11/2656600/shumen-sas-sastezanieto-po-krasnopis-i-pravopis-v-su-sava-dobroplodni-zapochnaha-proyavite-za-praznika-na-grada.html", "text": "Със състезанието по краснопис и правопис започнаха проявите за Деня на Шумен, предаде репортер на  Радио „Фокус“ - Шумен . Домакин на проявата е СУ „Сава Доброплодни“. В състезанието участват 7 отбора от 6 шуменски училища - НУ „Княз Борис“, НУ „Илия Р. Блъсков“, II ОУ „Д-р Петър Берон“, Трето ОУ „Димитър Благоев“, IX ОУ „П. Волов  и СУ „Сава Доброплодни“. Първокласниците решават езикови задачи.  \r\n„Идеята на това състезание е да проверим възможността на съвременните деца да пишат както красиво, така и правилно. Ние сме в етап на трансформация на образователната система, в която говорим за преход от центристки знания към компетентностен подход. Важен аспект в тази връзка е комуникативната компетентност, а тя е свързана с общуването и с работата с текст. За да можеш да създаваш текст, е необходимо смислово и формално да разграничаваш и  използваш езиковите единици на всички равнища, както отделно, така и в цялата им комплексност. Разбира се, ние днес освен да проверим децата, искаме и да ги поощрим в тяхното бъдещо развитие, в което те да комуникират правилно“, заяви доц. д-р Снежана Добрева от оценяващата комисия.  \r\n„Амбицията ни е постепенно да превърнем този празник на българския език в национално състезание за учениците\", каза Павел Павлов, директор на II ОУ „Д-р Петър Берон“, което постави преди три години началото на състезанието по краснопис и правопис. „Писането красиво означава, че учениците ще могат и правилно и красиво да се изказват и да създават текст“, каза Албена Иванова-Неделчева, директор на СУ „Сава Доброплодни“. \r\nИвелина ИВАНОВА", "date": "2019.05.11", "title": "Шумен: Със състезанието по краснопис и правопис в СУ „Сава Доброплодни“ започнаха проявите за празника на града"}
{"url": "http://www.focus-news.net/news/2019/05/11/2656612/vitseprezidentat-iliyana-yotova-beshe-gost-na-100-godishninata-na-chitalishte-prosveta-1919-v-grad-kostandovo.html", "text": "Вицепрезидентът Илияна Йотова бе специален гост на отбелязването на 100-годишния юбилей на Народно читалище „Просвета - 1919“ в град Костандово, община Ракитово. Това съобщиха от  прессекретариата на държавния глава . \r\n„Думите читалище и просвета нямат превод на друг език. За нас, българите, те са свещени думи“, посочи вицепрезидентът пред препълнената зала на читалището.  \r\n„Читалището е уникална и непреходна българска институция, дом на българщината и родолюбието. Читалището съхрани българския народ през вековете, изгради българската нация“, изтъкна Илияна Йотова.  \r\nВицепрезидентът поздрави танцовите и певческите състави към читалището за активната им дейност, към която привличат малки и големи.  \r\nПо-рано Илияна Йотова посети килимарския цех в града. В завода ръчно се тъкат килими за замъци в Обединеното кралство, Австрия, Холандия. По ръчно тъкани в Костандово килими стъпват и членовете на британското кралско семейство и много други известни личности.", "date": "2019.05.11", "title": "Вицепрезидентът Илияна Йотова беше гост на 100-годишнината на читалище „Просвета - 1919“ в град Костандово"}
{"url": "http://www.focus-news.net/news/2019/05/11/2656617/pazardzhik-izvarshva-se-tehnicheska-profilaktika-na-kontaktnata-elektroprenosna-mrezha-na-troleybusniya-transport-v-grada.html", "text": "Поради техническа профилактика на въздушно-контактната електропреносна мрежа на тролейбусния транспорт се променят някои от маршрутите в града. Това съобщи за  Радио „Фокус“ – Пазарджик  Снежана Гумнерова от тролейбусното дружество. Тя уточни, че по този повод ще бъде въведен временен режим на движение на тролейбусите. До 14.00 часа тролейбусите по линии №1 и №1Е ще се движат по маршрута на линия №1 – през Търговията. \r\nВаня НИКОЛОВА", "date": "2019.05.11", "title": "Пазарджик: Извършва се техническа профилактика на контактната електропреносна мрежа на тролейбусния транспорт в града"}
{"url": "http://www.focus-news.net/news/2019/05/11/2656618/evropeyski-izbori-2019-ivelina-vasileva-se-sreshtna-sas-sportisti-intelektualtsi-i-hora-na-izkustvoto-v-rayon-oborishte.html", "text": "Кандидатът за евродепутат от листата на ГЕРБ и СДС Ивелина Василева се срещна със спортисти, интелектуалци и хора на изкуството в район \"Оборище\". Това съобщиха от пресцентъра на  ПП ГЕРБ . Ивелина Иванова каза, че правителството на ГЕРБ е направило много инвестиции в подпомагане на материалната база, културните институти, изложбени зали, театри, опери, читалища.  \r\nСпоред нея това е един знак за високия приоритет, който се дава на културата. Тя добави, че в спорта инвестиции са насочени, както в съоръжения, в изграждането на нови стадиони зали, така и  по отношение за  възможности за разгръщане на масовия спорт – спортни площадки, велоалеи, възможности и на децата да имат достъп и възможност да спортува. Ивелина Василева добави, че това ще бъде заложено като приоритет и в следващия бюджетен период – осигуряване на повече средства по линия на европейската солидарност за спорт и култура. „Необходимо е да насочим усилия, точно за такива дейности и инвестиции\", добави тя. \r\nНа срещата присъстваха народните представители от ГЕРБ Евгения Алексиева и Тома Биков, заместник-кметът на София Тодор Чобанов, общинските съветници Николай Стойнев, Михаела Иванова, Йоанна Драгнева, Мита Георгиева, районният ръководител на ГЕРБ - Оборище Йорданка Фикирлийска, Николай Попов, член на УС на ПГЕРБ - София.", "date": "2019.05.11", "title": "Европейски избори 2019: Ивелина Василева се срещна със спортисти, интелектуалци и хора на изкуството в район \"Оборище\""}
{"url": "http://www.focus-news.net/news/2019/05/11/2656614/evropeyski-izbori-2019-hristo-smolenov-vmro-bnd-ima-povyarvali-si-che-statutat-na-kandidat-evrodeputat-im-dava-pravoto-beznakazano-da-lazhat-tova-tryabva-da-se-preseche.html", "text": "Има хора, които са си повярвали, че статутът на кандидат-евродепутат им дава правото да лъжат, защото по инерция си мислят, че всичко, казано от един действащ или бъдещ депутат, остава безнаказано. Тази безнаказаност трябва да бъде пресечена. Това каза за обзорното седмично предаване „Метроном“ на  Радио „Фокус“  българският общественик, учен и експерт по антитероризъм Христо Смоленов, кандидат за евродепутат от листата на ВМРО – Българско национално движение. Според него лъжи, изречени в национален ефир, трябва да бъдат тълкувани като престъпление и да бъдат изобличавани, включително със съдебни средства. Той добави още, че повечето досегашните евродепутати са успели да се обединят по важни въпрос като пакета \"Макрон»\". „Повечето наши евродепутати успяха да бъдат обединени и за чест на всички тях да застанат на единна, градивна позиция спрямо опита на Макрон да открадне бизнеса. Повечето с изключение на трима, които си направиха оглушки уж поради транспортни проблеми, а единият даже по убеждение. И гласуваха срещу страната си, правейки мили очи на вездесъщия г-н Макрон. Те си мислят, че вождът на световната либерална идея, какъвто той се опитва да бъде, би им обърнал някакво особено внимание. Това си беше просто нелоялност към интересите на страната“, обясни той. Според Христо Смоленов българският народ не е това, което е неговата политическа вихрушка. Той добави още, че вярва в това, че българският народ предстои да се еманципира от лъжовните внушения и тенденциозните влияния на представители на тази вихрушка. \r\nМилослава АНГЕЛОВА", "date": "2019.05.11", "title": "Европейски избори 2019: Христо Смоленов, ВМРО-БНД: Има повярвали си, че статутът на кандидат-евродепутат им дава правото безнаказано да лъжат, това трябва да се пресече"}
{"url": "http://www.focus-news.net/news/2019/05/11/2656619/stevo-pendarovski-promyanata-na-granitsite-e-retsepta-za-konflikt-na-balkanite.html", "text": "Новият македонски президент Стево Пендаровски заяви, че идеята за прекрояване на границите на Балканите води до нови конфликти. След като тези идеи бяха актуализирани като възможно решение на спора между Сърбия и Косово, Пендаровски казва, че това няма подкрепа в Европа в интервю пред косовската телевизия RTK, цитирано от македонския  „Фокус“ .  \r\n„Не съм чувал по-лоша идея от това. Всички знаем, че промяната на границите, където и да е, е рецепта за конфликт. Ако това можеше да бъде решено на маса, вече би било разрешено. Но тази идея, според информацията, която имам, не се подкрепя дори от решаващите фактори в Европа и САЩ. С две ръце подкрепям позицията на Европейския съюз, която се застъпва за решение, което ще бъде постигнато от Белград и Прищина, което няма да дестабилизира региона, но ще допринесе за неговата стабилност, \"каза Пендаровски в интервю за RTK.  Юлиян Марков", "date": "2019.05.11", "title": "Стево Пендаровски: Промяната на границите е рецепта за конфликт на Балканите"}
{"url": "http://www.focus-news.net/news/2019/05/11/2656603/afp-venetsuela-se-gotvi-za-novi-protesti.html", "text": "Венецуела се подготвя за нов ден на национални протести, след като президентът Николас Мадуро засили натиска си върху лидера на опозицията Хуан Гуайдо, вкарвайки неговия заместник във военен затвор след арест по обвинение за организиране на държавен преврат, предава  AFP . \r\nЕдгар Замбрано, заместник-председател на Народното събрание от опозиционното мнозинство, е задържан в предварителния арест за \"явното извършване на престъпленията на държавна измяна, конспирация и гражданско въстание\", се казва в изявление на Върховния съд, в което се обявява присъдата на по-долната инстанция. \r\nЗамбрано бе арестуван от разузнавателната служба на Мадуро при драматични обстоятелства в сряда за подкрепата на бунта от 30 април, организиран от подкрепяния от САЩ Хуан Гуайдо. \r\nМадуро също обвини уволнения вече ръководител на разузнаването, че е бил \"къртица\" на ЦРУ и архитект на проваленото военно въстание. \r\nТой каза, че генерал Фигера е \"онзи, който е организирал преврата\", като се е свързал с групата на около 30 членове на въоръжените сили, които се присъединиха към масовите демонстрации на Гуаидо. \r\n\"Той е бил вербуван от ЦРУ преди година и е работил като предател, къртица и инфилтратор\", каза Мадуро за Фигера, чието преминаване на страната на опозицията бе възнаградено от САЩ, като го отстрани от санкционния списък. \r\nПоследните действия на режима засилиха напрежението преди националните протести, за които призова  Гуайдо в събота срещу мерките, предприети от Върховния съд срещу опозиционните депутати. \r\nЗамбрано е един от 10-те, обвинени от Върховния съд за участие в движението на 30 април. \r\nТой е бил прехвърлен в щаба на военната полиция в Каракас във Форт Тиуна, съобщи съдът.  Юлиян Марков", "date": "2019.05.11", "title": "AFP: Венецуела се готви за нови протести"}
{"url": "http://www.focus-news.net/news/2019/05/11/2656620/evropeyski-izbori-2019-hristo-smolenov-vmro-bnd-ot-ikonomikata-tryabva-da-se-izgonyat-mnogo-poveche-veshtitsi.html", "text": "От икономиката трябва да се изгонят много повече вещици. Това каза за обзорното седмично предаване „Метроном“ на  Радио „Фокус“  българският общественик, учен и експерт по антитероризъм Христо Смоленов, кандидат за евродепутат от листата на ВМРО – Българско национално движение. По думите му началото на тези изборни терзания е сигнал, че има много неразрешени проблеми, които изискват активно включване не като дистанцирано гледащи с омерзение маргинали, а като участници, които имат правото не само на думата, а и на действието. „Един велик френски мислител, теоретик на музиката, езотерик, включително е бил и министър на вътрешните работи, Сент Ив Д'Алвейдър, казва: „За да бъде един народ суверенен, трябва да има в ръцете си три власти: съдебната, икономическата и образователната“. И аз ви питам, скъпи българи, коя от тези три власти е в ръцете на българския народ? Дали съдебната, дали икономическата, дали образователната? От образованието трябва да се изгони духът на компромиси, които пречат на българите да възпитават и обучават децата си по начин, по който те да имат респект към своята автентична древност. От икономиката трябва да се изгонят много повече вещици. Съдебната система е нещо, което аз като политик не мога да коментирам, защото духът на Монтескьо (бел. ред.: Шарл дьо Монтескьо е  френски аристократ, юрист, социолог и писател) ще дойде да ми се явява вечер“, коментира той. „На българския народ му предстои да продължи своята национално-освободителна борба. ВМРО като народозащитна организация прави всичко, което е по силите му и даже по свръхсилите му, за да подкрепи своя народ и да бъде до него в тази националноосвободителна борба за суверенитет, който ние сме загубили не просто по силата на някакви брюкселски аргументи или документи. Ние тепърва трябва да решим въпроса със суверенитета си“, добави кандидатът на ВМРО-БНД.  \r\nМилослава АНГЕЛОВА", "date": "2019.05.11", "title": "Европейски избори 2019: Христо Смоленов, ВМРО-БНД: От икономиката трябва да се изгонят много повече вещици"}
{"url": "http://www.focus-news.net/news/2019/05/11/2656623/evropeyski-izbori-2019-hristo-smolenov-vmro-bnd-zalozhnicheskata-drama-koyato-narichame-stokholmski-sindrom-harakterizira-sastoyanieto-na-savremenna-evropa.html", "text": "Заложническата драма, която наричаме Стокхолмски синдром, характеризира състоянието на съвременна Европа. Това каза за обзорното седмично предаване „Метроном“ на  Радио „Фокус“  българският общественик, учен и експерт по антитероризъм Христо Смоленов, кандидат за евродепутат от листата на ВМРО – Българско национално движение. По отношение на мигрантите той коментира, че не са против тях, а против търговията с мигрантите. „Ние много добре разбираме, че сред мигрантите има голямо количество хора, бягащи от война. Не сме против хората, а против търговията с тези хора. Някой върши новата търговия с роби, някой използва бедственото положение на тези хора, за да трупа пари чрез трафик на хора по същия начин, както прави трафик на наркотици“, обясни той. Според Христо Смоленов се оказва, че фирми и фондове на Джордж Сорос са платили над 5 милиарда в Гърция  на различни медии и представители на такива чуждо платени организации, за да подготвят общественото мнение да приема мигрантите и да ги използва като разпределителна гара за разселването им по Европа. Според него начинът, по който Европа може да се предпази, е като въведе по-строг контрол  върху финансирането на подобни  по думите му уж филантропични действия и акции и строг отчет на това откъде идват парите за подобни кампании.  \r\nМилослава АНГЕЛОВА", "date": "2019.05.11", "title": "Европейски избори 2019: Христо Смоленов, ВМРО-БНД: Заложническата драма, която наричаме Стокхолмски синдром, характеризира състоянието на съвременна Европа"}
{"url": "http://www.focus-news.net/news/2019/05/11/2656626/pazardzhik-rayonnata-izbiratelna-komisiya-opredeli-tirazha-na-byuletinite-za-evrovota.html", "text": "Районната избирателна комисия в Пазарджик одобри предпечатен образец на бюлетината за произвеждане изборите за членове на Европейския парламент от Република България на 26 май 2019 г., съобщиха от  РИК . Номерът на избирателния район и наименованието на вида на избора се изписва на най-горния ред на бюлетината – Район №13 Пазарджишки, Избори за членове на Европейския парламент на Република България 2019 г. РИК - Пазарджик одобри и тиража на бюлетините за Район №13 – Пазарджишки – 267 300 броя. Одобрени са също и предпечатните образци на протоколите на РИК към ЦИК и протоколите на СИК към РИК.", "date": "2019.05.11", "title": "Пазарджик: Районната избирателна комисия определи тиража на бюлетините за евровота"}
{"url": "http://www.focus-news.net/news/2019/05/11/2656624/shumen-s-tarzhestvena-tseremoniya-pred-sgradata-na-obshtinata-beshe-otbelyazan-praznikat-na-grada.html", "text": "С тържествена церемония пред сградата на Общината беше отбелязан празникът на града, предаде репортер на  Радио „Фокус“ - Шумен . Под звуците на националния химн, химна на Европа и града се състоя ритуал по издигане на знамената.  \r\nНационалният флаг на България беше издигнат от Владимира Станчева, Даниел Димитров, Хасан Хасанов - ученици от 10-и и 11-и клас на СУ „Сава Доброплодни“, участници в танцов състав „Луди млади“, със значими успехи на национални и международни фестивали и Александър Димитров, дванадесетокласник от СУ „Йоан Екзарх Български“, възпитаник на ЦПЛР - ОДК.  \r\nЗнамето на Европейския съюз беше издигнато от Екатерина Петкова от 11-и клас на ПЕГ „Никола Вапцаров“ - с второ място в астрономическия конкурс Хвани звезда“, организиран от Европейската асоциация за астрономическо образование и Южноевропейскаат астрономическа обсерватория, както и Полина Методиева от 12-и клас в СУ „Панайот Волов“, световен шампион за 2018 година по кикбокс за девойки.  \r\nЧестта за издигане знамето на Шумен заслужиха Александра Василева, Даниел Христов, Елизабет Янкова и Айян Рамадан - ученици от 7-и и 8-и клас на ППМГ „Нанчо Попович“, заели призови места в националния кръг на Олимпиадата по техническо чертане.  \r\nСред официалните гости на церемонията бяха гости от Браила, народните представители Димитър Генов, Димитър Александров, Иван Иванов, Емил Димитров, Валери Симеонов, Районният мюфтия Месут Мехмедов, проф. Стефан Желев, областен управител на Шумен, общински кметове, кметове на населени места от община Шумен, проф. Георги Колев, ректор на Шуменския университет, почетни граждани на Шумен, Общински съвет - Шумен, видни общественици. По повод празника на Шумен поздравителен адрес е получен от Цвета Караянчева, председател на Народното събрание.  \r\nПоздравително слово произнесе кметът на Шумен Любомир Христов. „Шумен е град с минало и богата история. Шумен е град с настояще, което живее с динамиката на своето време. Шумен е град с бъдеще. Ще продължим да работим затова Шумен да бъде модерен и проспериращ град. Честит 11 май. На всички хубав празник, изпълнен с много настроение“, пожела Любомир Христов.  \r\nСлед издигането на знамената започна тържествената сесия на Общинския съвет. \r\nИвелина ИВАНОВА", "date": "2019.05.11", "title": "Шумен: С тържествена церемония пред сградата на Общината беше отбелязан празникът на града"}
{"url": "http://www.focus-news.net/news/2019/05/11/2656629/sport.html", "text": "Роналд Куман е фаворит за нов треньор на Барселона, съобщава \"Ел Чирингито\". Според информацията целта на ръководството на каталунците е холандецът да замени Ернесто Валверде това лято. В момента бившият защитник на блаугранас е начело на националния отбор на Холандия. Той е високо ценен на \"Hoy Камп\", а освен това изигра и ключова роля за трансфера на Френки де Йонг. Куман посъветва младия халф да премине именно в Барселона от Аякс. \r\nВтората опция за треньор на каталунците е настоящият треньор на Аякс Ерик тен Хаг. Към този етап от Барселона са изключили варианта Шави Ернандес да застане начело.", "date": "2019.05.11", "title": "Спорт: Куман е фаворит за нов треньор на Барселона"}
{"url": "http://www.focus-news.net/news/2019/05/11/2656628/varna-chast-ot-grada-e-s-narusheno-vodopodavane-zaradi-avarii.html", "text": "Част от града е с нарушено водоподаване заради аварии. Това съобщиха за  Радио „Фокус“ – Варна  от водоснабдителното дружество, обслужващо областта. Част от Цветния квартал ще бъде без вода до около 15.00 часа. Проблеми с водоподаването до около 13.00 часа ще имат част от абонатите в местност Траката. Поради предстоящо превключване от фирма изпълнител на ремонт без вода ще бъдат абонатите от кв. „Владиславово“ – бл. 409 вх.1 и вх.2, до около 20.00 часа. Домакинствата в село Казашко ще бъдат без вода до около 16.00 часа. \r\nБояна АТАНАСОВА", "date": "2019.05.11", "title": "Варна: Част от града е с нарушено водоподаване заради аварии"}
{"url": "http://www.focus-news.net/news/2019/05/11/2656605/fokus-makedoniya-stevo-pendarovski-tryabva-da-poluchi-udostoverenie-che-e-izbran-za-prezident.html", "text": "След като днес Държавната избирателна комисия обяви окончателните резултати от изборите, Стево Пендаровски трябва да получи удостоверение, че е избран за държавен глава, пише македонският  “Фокус“ .  \r\nУтре Пендаровски ще встъпи в длъжност на заседание в парламента, където ще положи тържествена клетва пред народните представители, членовете на правителството, религиозните лидери, ръководителите на армията, дипломатическия корпус и гости от чужбина. \r\nДосега присъствие на церемонията са потвърдили президентът на България Румен Радев, албанския президент Илир Мета и президента на Косово Хашим Тачи. Също така ще присъстват заместник министър-председателят на Турция и делегация от Словения, като делегацията им вероятно е ще бъде лично ръководена от президента Борут Пахор. \r\nСлед като официално започна президентския си мандат, първото посещение на Пендаровски ще бъде в съседно Косово.  Юлиян Марков", "date": "2019.05.11", "title": "“Фокус“ (Македония): Стево Пендаровски трябва да получи удостоверение, че е избран за президент"}
{"url": "http://www.focus-news.net/news/2019/05/11/2656630/prezidentat-rumen-radev-kam-finalistite-v-konkursa-za-pravopis-pomnete-che-ne-samo-vie-pazite-ezika-si-no-i-nashiyat-ezik-pazi-vas-za-da-znaete-otkade-idvate-i-da-badete-dostoyni-balgari.html", "text": "Помнете, че не само вие пазите езика си, но и нашият език пази вас, за да знаете откъде идвате, кои сте и какво искате в живота. За да бъдете достойни българи, успешни и удовлетворени от себе си граждани на света. С тези думи президентът Румен Радев поздрави финалистите в ученическия конкурс за правопис \"Пазим езика си\", съобщиха от  прессекретариата на държавния глава . Състезанието се организира от гражданско сдружение \"Живата вода на България\", създадено от съпругата на държавния глава Десислава Радева. \r\nПрезидентът поздрави учениците за амбицията и куража да се включат в това състезание и за успеха да достигнат до финала. „Грамотността е нещо много важно, което пази и идентичността. Няма нищо по-силно от българския език, което да ни пази като българи“, заяви съпругата на държавния глава Десислава Радева. \r\nВъв финала на състезанието по правопис се състезаваха 14 ученици – по 7 от 5 и от 6 клас, които са показали най-добри резултати в националната надпревара досега. Заключителният кръг се проведе в театралната зала „Алма Алтер“ на Софийския университет „Св. Климент Охридски“.", "date": "2019.05.11", "title": "Президентът Румен Радев към финалистите в конкурса за правопис: Помнете, че не само вие пазите езика си, но и нашият език пази вас, за да знаете откъде идвате и да бъдете достойни българи"}
{"url": "http://www.focus-news.net/news/2019/05/11/2656632/umbalsm-n-i-pirogov-specheli-2-meditsinski-oskar-a.html", "text": "УМБАЛСМ „Н. И. Пирогов“ спечели 2 медицински Оскар-а. Това съобщиха от пресцентъра на  лечебното заведение . Късно снощи на тържествена церемония в хотел „Маринела\" бяха раздадени 5-ите годишни награди за медицина. Спешната университетска болница получи 2 награди. Едната е за екипа на Национална програма „Детско здраве - Пирогов\". От името на колегите я получи създателят на инициативата д-р Асен Меджидиев. Другата награда е за неврохирурга доц. Венелин Герганов, който е част от екипа ни вече 1 година.", "date": "2019.05.11", "title": "УМБАЛСМ „Н. И. Пирогов“ спечели 2 медицински Оскар-а"}
{"url": "http://www.focus-news.net/news/2019/05/11/2656633/prof-svetlozar-eldarov-nepriemlivo-beshe-otsastvieto-na-patriarh-neofit-ot-molitvata-na-papa-frantsisk-pred-oltara-na-sv-sv-kiril-i-metodiy.html", "text": "Неприемливо беше отсъствието на българския Патриарх Неофит от молитвата на папа Франциск пред олтара на Св. Св. Кирил и Методий. Това каза за седмичното обзорно предаване „Метроном“ на  Радио „Фокус“  проф. Светлозар Елдъров от Института за балканистика при БАН, автор на монографии за българските католици и отношенията между България и Ватикана през ХІХ – ХХ век. „Остана неприемливо, когато папа Франциск беше в патриаршеската катедрала „Св. Александър Невски“ и отправи своята тиха молитва при олтара на славянските равноапостоли Св. св. Кирил и Методий в отсъствието на българския патриарх Неофит. Той трябваше да бъде до Светия отец, за да може да представи по същия начин и православното становище за делото на двамата братя и за дълбоката връзка между Кирило-Методиевото дело и българската култура и християнство. Така щеше целият свят наравно с папата да го види и чуе. На молитвата за мир на 6 май в София трябваше също да има представител на Българската православна църква“, коментира проф. Светлозар Елдъров.  Според него няма догматични и канонични пречки български свещеник да отправи молитва за мир, независимо кой стои до него. Общата молитва нямаше да подрони основите, авторитета и престижа на Българската православна църква, добави той.  \r\nМилослава АНГЕЛОВА", "date": "2019.05.11", "title": "Проф. Светлозар Елдъров: Неприемливо беше отсъствието на Патриарх Неофит от молитвата на папа Франциск пред олтара на Св. св. Кирил и Методий"}
{"url": "http://www.focus-news.net/news/2019/05/11/2656634/evropeyski-izbori-2019-andrey-kovachev-prisastva-na-tarzhestvoto-po-sluchay-140-godini-narodno-chitalishte-slantse-1879-v-ihtiman.html", "text": "Кандидатът за евродепутат от листата на ГЕРБ и СДС Андрей Ковачев бе гост на тържеството по случай 140 години Народно читалище „Слънце 1879” в град Ихтиман. Това съобщиха от пресцентъра на  ПП ГЕРБ . Събитието се състоя в голямата зала на читалището и на него присъстваха още областният координатор на ГЕРБ - София област Галя Георгиева, народният представител от ГЕРБ - София област Валентин Милушев, кметът на Община Ихтиман Калоян Илиев, както и над 700 жители и гости на града. \r\nАндрей Ковачев отправи поздрав към читалищните дейци по случай техния празник. В словото си той заяви, че Ихтиман трябва да се гордее със своите предци, успели да съградят това читалище само една година след Освобождението на България. „140 години по-късно тук се развива огромна културна и духовна дейност. Неслучайно читалището е обявено за най-добре работещо в Софийска област и е наградено от Народното събрание с орден „Кирил и Методий” - първа степен“, припомни д-р Ковачев. \r\n„Народно читалище „Слънце 1879” свети и озарява ихтиманската общественост със своята духовност, изкуство и култура вече 140 години. Без това читалище не можем да си представим живота в нашия град“, каза кметът на Община Ихтиман Калоян Илиев.  \r\nПразникът на читалището в град Ихтиман продължи с богата културна и фолклорна програма.", "date": "2019.05.11", "title": "Европейски избори 2019: Андрей Ковачев присъства на тържеството по случай 140 години Народно читалище „Слънце 1879” в Ихтиман"}
{"url": "http://www.focus-news.net/news/2019/05/11/2656631/prof-svetlozar-eldarov-papa-frantsisk-prepotvardi-pred-sveta-balgarskoto-parvenstvo-v-kirilo-metodievoto-delo.html", "text": "Папа Франциск препотвърди пред очите на целия свят българското първенство в Кирило-Методиевото дело. Това каза за седмичното обзорно предаване „Метроном“ на  Радио „Фокус“  проф. Светлозар Елдъров от Института за балканистика при БАН, автор на монографии за българските католици и отношенията между България и Ватикана през ХІХ – ХХ век. „След посещението си в Македония, папа Франциск направи сравнение между България като държава и народ с дълбоки исторически традиции, а нашите македонски братя – като млада нация. Нито веднъж той не спомена Кирило-Методиевото дело и културната дълбочина на християнството по нашите земи, по Балканите, във връзка с Македония. Това страшно разочарова хората в Скопие, но това е истината и трябва да свикват с нея“, посочи проф. Светлозар Елдъров. Според него посещението на папа Франциск у нас направи здрава връзка между визитата на папа Йоан Павел II през 2002 година и енцикликата на папа Йоан XXIII от 1963 година със заглавие „Мир на земята“, каквото беше и мотото на пътуването на Светия отец. Главата на Римокатолическата църква отправи послания както към България, така и към света от високата авторитетна катедра на България, добави той. \r\nМилослава АНГЕЛОВА", "date": "2019.05.11", "title": "Проф. Светлозар Елдъров: Папа Франциск препотвърди пред света българското първенство в Кирило-Методиевото дело"}
{"url": "http://www.focus-news.net/news/2019/05/11/2656635/evropeyski-izbori-2019-predstaviteli-na-rakovodstvoto-na-koalitsiya-za-balgariya-se-sreshtnaha-sas-simpatizanti-i-samishlenitsi-v-novi-pazar.html", "text": "Председателят на „Коалиция за България“ Румен Петков и един от кандидатите за евродепутати доц. Георги Кючуков се срещнаха със симпатизанти и съмишленици в Нови Пазар, обл. Шумен, които проявиха голям интерес към силата и енергията на състава на листата на коалицията. Това съобщиха от пресцентъра на  „Коалиция за България“ . \r\nГражданите на Нови Пазар заявиха стремеж за силен резултат с участието на „Коалиция за България“ в предстоящите избори. Те изразиха ярка подкрепа за политиките на коалицията – за мир, енергийна сигурност и битката срещу двойните стандарти и неразбиране защо водещите политически сили не се ангажират с тези ключови обществени и политически теми и защо липсва защита на националните ни интереси в Европарламента.", "date": "2019.05.11", "title": "Европейски избори 2019: Представители на ръководството на „Коалиция за България“ се срещнаха със симпатизанти и съмишленици в Нови Пазар"}
{"url": "http://www.focus-news.net/news/2019/05/11/2656625/evropeyski-izbori-2019-georgi-svilenski-bsp-prizivat-mi-kam-tsik-e-da-spazva-zakona-i-da-zagarbi-partiynite-si-pristrastiya.html", "text": "Призивът ми към ЦИК е да спазва закона и да загърби партийните си пристрастия. Това каза пред журналисти председателят на Националния предизборен щаб на БСП Георги Свиленски във връзка със сигнала на партията в ЦИК, че има несъвместимост на функциите на Бойко Борисов - министър-председател и председател на Председателският предизборен щаб на ПП ГЕРБ и съпътстващите ги коалиции за предстоящите европейски избори, предаде репортер на  Агенция „Фокус“ . Във връзка със становището на ЦИК, че не са установени нарушения по отношение на предизборната кампания, свързани с премиера Бойко Борисов, Свиленски коментира: „Ние като политическа партия не искаме да правим или привнасяме междуинституционални борби, както те казаха. Призивът ми към тях е единствено да спазват закона и да загърбят партийните си пристрастия“. По думите му в закона ясно, точно, категорично, даже и за неюристи, е записано какво не може да бъде министър-председателят в България. \r\n„Бойко Борисов е в явна несъвместимост и нарушение на закона“, каза пред журналисти народният представител от ПГ на „БСП за България“ и член на Правна комисия Явор Божанков.  Той посочи, че видно от съобщение, публикувано на официалната страница на ПП ГЕРБ Бойко Борисов оглавява председателски предизборен щаб. Божанков отчете, че законът за администрацията в чл. 19, ал. 7, т. 5 е пределно ясен: министър-председателят не може да заема никакви ръководни длъжности в предизборен щаб. „Бойко Борисов е в явна несъвместимост и нарушение на закона. Повече от всеки български гражданин министър-председателят е призван да спазва българското законодателство. Компетентен орган е ЦИК. Призоваваме ЦИК да даде указания на министър-председателя да освободи един от двата поста и да преустанови нарушението на българските закони“, призова Божанков.  \r\nДеница КИТАНОВА", "date": "2019.05.11", "title": "Европейски избори 2019: Георги Свиленски, БСП: Призивът ми към ЦИК е да спазва закона и да загърби партийните си пристрастия"}
{"url": "http://www.focus-news.net/news/2019/05/11/2656637/kyustendil-dvizhenieto-po-glaven-pat-e-79-v-uchastaka-kyustendil-radomir-se-osashtestvyava-v-edna-lenta-ot-43-do-64-km-poradi-mashinno-podravnyavane-na-banketi.html", "text": "Движението по главен път Е-79 Кюстендил – Радомир от км 43+300 до км 64+800 до разклона за село Върба се осъществява в една лента поради машинно подравняване на банкети, оформяне на окопи и изкоп под ограничителни системи в двете направления. Това съобщиха за  Радио „Фокус“ – Пирин  от Областно пътно управление – Кюстендил. Организацията на движение се регулира с пътни знаци за срок до 17 май. Движението по третокласен път-6222 Смоличано – Пелатиково от км 10 до км 14 е ограничено за товарни автомобили над 3.5 тона поради пропадане на част от пътното тяло при км 10+650, км 11+720, км 12+830 и км 13+360. Мястото е сигнализирано с пътни знаци. Въведен е обходен маршрут, както следва: Згурово – Неделкова Гращица – Невестино – Друмохар – Ваксево до 3 юни. Трафикът по автомагистрала „Струма“ и главен път Е-79 се извършва без забавяния. \r\nЛивия НИНОВА", "date": "2019.05.11", "title": "Кюстендил: Движението по главен път Е-79 в участъка Кюстендил – Радомир се осъществява в една лента от 43 до 64 км поради машинно подравняване на банкети"}
{"url": "http://www.focus-news.net/news/2019/05/11/2656638/evropeyski-izbori-2019-mariya-gabriel-v-pernik-shte-rabotya-za-tova-obrazovanieto-i-kulturata-da-stoyat-visoko-v-dnevniya-red-na-es.html", "text": "„Ще работя за това образованието и културата да стоят високо в дневния ред на ЕС. Смятам, че е дошло време комисарят, отговарящ за цифровите технологии, да отговаря и за образованието. Повече от всякога дигитализацията е в училищата. Тя е и за учителите. Нужно е младите хора да разберат, че цифровите технологии не са само възможност, а в тях се крие и риск. Трябва да се борим с езика на омразата и да продължим да работим за това децата да имат едно безопасно интернет пространство“. Това заяви водачът на листата на ГЕРБ и СДС за изборите за Европейски парламент Мария Габриел в Перник, съобщиха от пресцентъра на  ПП ГЕРБ . Тя подчерта, че ще продължи да работи и за изкуствения интелект, базиран на строги етични принципи и най-високите стандарти за защита на личните данни. „Ще продължа и каузата за достойно място на жените в нашето общество. Получих признание за работата си по темата в Европейския парламент, когато бях обявена за „Евродепутат на годината“ именно в категорията за равенство между половете. Продължих каузата и като комисар, отстоявайки необходимостта от по-голямо представителство на жените в цифровия сектор. ЕС нямаше стратегия за жените преди 2 години. Днес вече имаме такава с конкретен план за действие. Но най-важното – ще продължа да работя за България.  \r\nЗнам как се защитава национален интерес в рамките на общоевропейския.  \r\nБългария има своето ключово място в изработването на европейски политики и ще го отстоявам“, подчерта водачът на листата на партия ГЕРБ. Тя отправи призив всички на тези избори да бъдем активни. „Това ще означава, че България е активен участник във вземането и прилагането на решенията на ЕС. Това ще означава още, че казваме „не“ на България в периферията на ЕС, „не“ на двойните стандарти и на Европа на няколко скорости“, посочи Мария Габриел. Тя присъства на откриването на любителски турнир по тенис по двойки, организиран от ПП ГЕРБ - Перник. Мария Габриел приветстваха участниците от в спортната надпревара, сред който бяха зам.-председателят на ПГ на ГЕРБ Красимир Велчев, зам.-кметът Денислав Захариев и най-младият кмет в пернишко Емил Костадинов. „Спортът е здраве, но спортът е и дух! Нека покажем, че това е България, която може да спортува и чрез спорта калява своята воля и дух“, каза още водачът на листата на партия ГЕРБ. \r\nСред официалните гости на турнира бяха още областният координатор на политическата сила в Перник Вяра Церовска, народният представител д-р Александър Александров и председателят на Жени ГЕРБ Ирена Соколова.  \r\nНаграждаването на призьорите ще бъде в късния следобед. За победителите са осигурени купи, грамоти и медали.", "date": "2019.05.11", "title": "Европейски избори 2019: Мария Габриел в Перник: Ще работя за това образованието и културата да стоят високо в дневния ред на ЕС"}
{"url": "http://www.focus-news.net/news/2019/05/11/2656639/a1-on-makedoniya-pochina-i-vtoriyat-albanski-voenen-ranen-pri-intsidenta-v-latviya.html", "text": "Почна и вторият албански военен, който беше тежко ранен на 6 май, докато демонтира мини от Втората Световна война в Латвия, информира македонският портал  A1 On  , цитирайки албанския министър на отбраната Олта Джачка. \r\nЗагиналият е майор Клодиан Никола Тануши, командир на албанския контингент, който е част от групата за разглобяване на мини в Латвия, в рамките на мисията на НАТО в тази страна. \r\nТануши е роден на 31 октомври 1980 г., женен и баща на три непълнолетни деца. \r\nВ мисията на НАТО в Латвия Тануши е пристигнал  на 20 декември миналата година, от където трябвало да се завърне следващия месец. \r\nПри експлозията по време на демонтиране на мина загина  Зарифе  Хасанай (27), която правителството обяви за \"Герой на Отечество \"и бе изпратена с почести на гробището \"Народни герои\" в Тирана. Третият ранен Юлиян Капай е извън опасност. Албанските войници са част от мисията на НАТО в Латвия от две години.  Юлиян Марков", "date": "2019.05.11", "title": "А1 On (Македония): Почина и вторият албански военен, ранен при инцидента в Латвия"}
{"url": "http://www.focus-news.net/news/2019/05/11/2656641/dots-d-r-petya-bankova-etnolog-obichayat-peperuda-produtsira-prirodnite-sili-german-ima-za-tsel-da-predotvrati-gradushkata.html", "text": "Обичаят Пеперуда продуцира природните сили, Герман има за цел да предотврати градушката. Това каза за седмичното обзорно предаване „Метроном“ на  Радио „Фокус“  доц. д-р Петя Банкова, етнолог в Института за етнология и фолклористика с Етнографски музей при БАН. Двата обичая се разглеждат като единен празничен комплекс в българската етнографска литература, обясни тя. „Те са се изпълнявали до средата на XX век. Пеперудата е позната из цялата страна, а Герман е по-локално, регионално честван празник, предимно в Северна и частично в Южна България. Основната цел и на двата обичая е свързана със страха от засушаване и желанието да се омилостивят природните сили, от които зависи плодородието през годината. Дълбоко в тези обичаи са залегнали представите на българите за четиримата градушкари – Герман, който се почита на 12 май, Вартоломей – на 11 юни, Лисе  - на 14 юни и Видовден 15 юни. Прието е, че Герман е главният градушкар, баш градушкарят“, разказа доц. Петя Банкова. Тя обясни още, че на празника не се работи, особено полска работа, за да не се разсърди светеца. Не се впряга и добитъкът, за да не бие градушка, обясни етнологът. В миналото ако на този ден се зададе облак и гърми всички излизали от къщите си и омилостивявали Герман с думи, уточни тя. По думите й светецът е добре дошъл по Коледа, но не и през пролетта и лятото, когато кипи усиленият земеделски труд. Малка мъжка глинена скулпторка е символът на празника, добави доц. Петя Банкова. \r\nМилослава АНГЕЛОВА", "date": "2019.05.11", "title": "Доц. д-р Петя Банкова, етнолог: Обичаят Пеперуда продуцира природните сили, Герман има за цел да предотврати градушката"}
{"url": "http://www.focus-news.net/news/2019/05/11/2656616/evropeyski-izbori-2019-ivo-hristov-ako-pozvolim-kontsesiyata-na-letishte-sofiya-to-shte-stane-vtorostepenno.html", "text": "\"В Истанбул е построена една от най-големите аерогари в света. Ако допуснем даването на летище \"София\" на концесия, то ще се превърне във второстепенна аерогара.\" Това заяви пред БНТ кандидатът за евродепутат от листата на \"БСП за България\" Иво Христов, съобщиха от пресцентъра на  БСП . Той обясни, че всеки българин ще трябва да пътува първо до Истанбул и там да се прекачи. \"Кое налага тази концесия? Кое налага едно печелившо предприятие да се отдава на концесия, при това на турска фирма, с ясната идея какво ще последва\", попита той. По думите му такива скандали са ежедневни, а правителството стои право, защото като жертва на моряшки бой, която удрят от всички страни, не успява да падне. \"Живеем в атмосфера на постоянни скандали и неспиращ грабеж. На това трябва да се сложи край на 26-ти май\", заяви той. \r\nИво Христов обясни, че у нас националният залог на евроизборите е по-силен от европейския. \"На 27-ми май ще се събудим в нашата България, с нашата корупция, несправедливост, трафик, хаос, плячкосана природа. За да има движение у нас, трябва да има предсрочни избори. Те могат да дойдат само при победа на листата на \"БСП за България\", каза още той. \r\nИво Христов обясни, че ГЕРБ се явяват на тези избори с много сателитни кандидати, чиято единствена цел е да отнемат от резултата на БСП. \"Големият залог е- ще дадем ли шанс на това прогнило от корупция управление, което затъна в \"Апартаментгейт\", скандал с къщи за гости, скандал с Порожанов,  отново да се укрепи? Ще дадем ли шанс да се случи тази мрачна прогноза на депутата от ГЕРБ Георги Марков, който каза: \"Борисов ще ни управлява докато му омръзне\", заяви Христов. Той коментира, че ако се примирим с това, значи сме една примирила се нация. \"Не знам кога ще му омръзне на Борисов, но на повечето българи им омръзна. Ако искаме ние да избираме своите управници сега и занапред, трябва да излезем да гласуваме масово\", каза още той. По думите му политическа промяна трябва да има и ако тя не се случи по цивилизован начин чрез избори, има риск да се случи стихийно. \"Това няма да е добре за никой, нито за държавата, дори и за управляващите\", каза още той.  \r\nПо повод на обвиненията от страна на левицата срещу премиера за разходване на държавни средства за кампания и отговора на Борисов, че платформата на БСП са само атаки, Христов заяви: \"Нормално е опозицията да атакува управляващите, но да раздаваш парите от държавната хазна от първо лице единствено число и да финансираш своите задължения, като вид благодеяние, това е антиконституционен спектакъл\".    \r\nКато основни приоритети на БСП и ПЕС Христов посочи втория социален стълб, който да гарантира защита на социалния статус и социалната държава в Европа. \"За да се случи това, са необходими средства\", коментира той. Обясни, че за да остават нашите пари у нас и с тях да може да се постигне това, левицата ще се бори за законодателство срещу офшорните зони и финансовата транзакции да бъдат таксувани. Христов подчерта, че са изключително необходими  минималната европейска пенсия и минимална европейска заплата. \"Трябва да се изравни стандартът на живот в Европа, иначе рано или късно ще се разпаднем, защото едни ще живеят прекалено добре и в контраст с други\", обясни той. По думите му в момента не се доближаваме до ЕС и за това са доказателство и  данните, че със сегашния темп на развитие ще ги догоним след 45 години.", "date": "2019.05.11", "title": "Европейски избори 2019: Иво Христов: Ако позволим концесията на летище \"София\", то ще стане второстепенно"}
{"url": "http://www.focus-news.net/news/2019/05/11/2656642/sofiya-v-grada-shte-se-sastoi-uchenicheskoto-sportno-byagane-run4eu.html", "text": "На 12 май от 09.00 часа пред Народното събрание ще бъде даден старт на състезанието по бягане RUN4EU за ученици и училищни отбори. Това съобщиха от пресцентъра на  Представителството на ЕК в България . To включва няколко дисциплини: бягане на дистанции от 5 км, 10 км, 21.1 км за ученици, както и щафета за училищни отбори, при която 4 състезателя (ученика) изминават по 5 км, покривайки полумаратонска дистанция (21.1 км).  \r\nRUN4EU е инициатива на Представителството на Европейската комисия в България и Бюрото на Европейския парламент за България в партньорство със спортен клуб „Бегач“. Събитието се организира за втора поредна година и е част от честванията по повод Деня на Европа.  \r\nЗа да насърчи спорта сред най-младите и да им помогне да избегнат здравословни проблеми, Представителството на Европейската комисия отправя предизвикателство към ученици и училищни отбори да се включат индивидуално или отборно в състезанията по бягане, както и в други лекоатлетически занимания. На стадион „Васил Левски“ от 10.00 часа ще започнат лекоатлетически игри за най-малките, а от 11.15 часа ще стартира състезание по бягане на 600 метра за ученици.  \r\nБягането на дистанциите от 5 км, 10 км, 21.1 км и щафетата за ученици ще се проведат по трасетата на Kaufland София Полумаратон. Точните маршрути за различните дисциплини са публикувани на уебсайта на събитието.  \r\nТова е първото мащабно състезание по шосейно, градско бягане в страната, което ограничава използването на пластмаса за еднократна употреба, като заменя пластмасовите консумативи с техни устойчиви алтернативи. Мярката е израз на съвместните усилия за опазване на околната среда и намаляване разхищението на природни ресурси в контекста на приетата от ЕС Стратегия за пластмасите.  \r\nУчастниците в RUN4EU ще получат от специалните бегачески тениски на инициативата, както и други подаръци. За победителите в съответните дисциплини са предвидени допълнителни награди и медали. Наградите ще връчи ръководителят на Представителството на Европейската комисия в България Огнян Златев.  \r\nВсички състезания, част от RUN4EU, са безплатни. Повече информация за събитието можете да намерите  .", "date": "2019.05.11", "title": "София: В града ще се състои ученическото спортно бягане RUN4EU"}
{"url": "http://www.focus-news.net/news/2019/05/11/2656648/stara-zagora-nad-800-detsa-ot-24-sportni-kluba-uchastvaha-v-osmoto-izdanie-na-detski-sportni-igri-olimpiyski-nadezhdi.html", "text": "Над 800 деца от 24 спортни клуба участваха в осмото издание на Детски спортни игри „Олимпийски надежди“. Това съобщиха от пресцентъра на  Община Стара Загора . Легендарни спортисти, прославили България, дойдоха в града, за да участват в осмото издание на игрите. \r\n„Днес е двоен празник за спорта в Стара Загора, освен детските игри, тук ще бъде даден старта и на третия етап от бягането на ултрамаратонеца Красимир Георгиев, а всички участници в игрите, както и цялата спортна общественост, ще имат възможност да пробягат първите 100 метра с него. Сред нас са едни от знаковите спортисти на България като Йорданка Благоева, Александър Томов, младата надежда Тихомир Иванов, които надявам се ще стимул и емоция на Красимир Георгиев в невероятното предизвикателство, което е поел“, каза Касимира Чахова. Тя подари на ултрамаратонеца реплика на плоча с надпис  за първия олимпиец, живял по нашите земи, Аврелий Фронтон. \r\n„Благодаря за изключителната подкрепа, която ми давате, това е много важно за мен. Стара Загора е изключителен град, такова изпращане не съм има никъде. Ще се постарая да оправдая очакванията Ви“, отговори Красимир Георгиева. Той подари плакет с коридор №8, по чийто маршрут ще се движи през България, северна Македония и ще финишира в албанския град Драч. В специална книга пък се събират подписите на кметовете на всички градове, през които минава, а инициативата цели да се обединят активните хора от трите страни и да се насърчи развитието на инфраструктурните връзки, спорта, туризма и бизнеса. \r\n„За мен е чест да съм в Стара Загора, тук имам много приятели. Младите спортисти трябва да вярват в себе си и да имат много търпение, за да постигнат успехите си“, сподели легендарната скачачка Йорданка Благоева. Тя подари на Красимир Георгиев своята книга „Босоногата кралица“ и му пожела успех в начинанието. Организаторите на игрите от Граждански клуб ЛИПА пък му връчиха торбичка с уханен липов цвят, за да се подкрепя с ароматен чай. \r\nЗам.-кметът Красимира Чахова даде старт и заедно с малките спортисти пробяга началните метри от третия етап на ултрамаратона. \r\nТочно в 10 часа в общинската спортна зала „Иван Вазов“ започна кулминацията на Детските спортни игри „Старозагорски олимпийски надежди“. Организационен комитет от олимпийски, световни и европейски шампиони, и медалисти от различни видове спорт, под председателството на змс Александър Томов и Граждански клуб ЛИПА, в партньорство с Община Стара Загора, организират празника. \r\n„Желая успех на всички деца. Да се влагат повече в спорта и да постигат успехи“, пожела Александър Томов. \r\n„Искаме игрите да бъдат истински празник на детския спорт и здравословния начин на живот, Вие сте бъдещите шампиони и олимпийски надежди на Стара Загора“, каза Олег Стоилов, председател на Граждански клуб ЛИПА. Той връчи специален плакет на Александър Томов по повод 70-годишнината му и почетна грамота на Йорданка Благоева. \r\nКрасимира Чахова обяви игрите за открити и последва първото предизвикателство, в което се включиха децата и спортните величия. В кръг те трябваше да преминат през обръч, без да си пускат ръцете. Всички се справиха блестящо със задачата, поставена от друга спортна звезда Емилия Драгиева. Старозагорската лекоатлетка благодари на Община Стара Загора за това, че прави всичко възможно всички спортни съоръжения да работят и децата да спортуват там. \r\nНай-младите надежди на Стара Загора с удоволствие демонстрираха възможностите си в различни видове спорт. \r\nНакрая всички участници получиха възпоменателни медали и торбички с лакомства. Имаше и награди за най-добре представилите се деца и родители. \r\nСтара Загора бе домакин днес и на петото издание на Работнически игри. В надпреварата мериха сили отбори на Община Стара Загора, ОДМВР, ВиК - Стара Загора“, комплекса „Марица изток“ и АЕЦ „Козлодуй“.  \r\nСтарта бе даден от зам.-кмета Красимира Чахова в 11.00 часа на спортните игрища зад Централна поща, където се провеждат състезанията по футбол и дърпане на въже.  \r\nВ парк „Артилерийски“ мериха сили състезателите по тенис на корт и петанк. Участниците в игрите демонстрираха и умения за най-точно поразяване на мишената в играта дартс.", "date": "2019.05.11", "title": "Стара Загора: Над 800 деца от 24 спортни клуба участваха в осмото издание на Детски спортни игри „Олимпийски надежди“"}
{"url": "http://www.focus-news.net/news/2019/05/11/2656650/evropeyski-izbori-2019-ivo-hristov-bsp-obshta-evropeyska-armiya-e-neobhodima-no-tova-ne-znachi-da-se-likvidirat-natsionalnite.html", "text": "Обща европейска армия е необходима, но това не значи да се ликвидират националните. Това каза кандидатът за евродепутат от „БСП за България“ Иво Христов в „Седмицата“ по   Дарик радио . „Общи въоръжени сили значи да се приведат определени подразделения под общо командване и със статут да интервенират при определени нужди. Това не значи, че страните от Съюза, между които понякога има и напрежения могат да се лишат от своите национални армии“, коментира още Христов. Той посочи, че в някои отношения ЕС е прекрачил отвъд необходимата интеграция, когато регламентира частния живот, а в други отношения като външната политика се нуждае от такава. „Не може да се даде отговор по толкова проста дилема – Европа на отечествата или федерален съюз. Да речем общата външна граница трябва да се охранява от обща гранична служба, това не значи, че човек отхвърля Европа на отечествата и възприема Европейски съединени щати, но това е проблем, който трябва да бъде решен по този начин. Има сфери като образованието, в които не трябва да се допуска прекалена федерализация, защото това значи редакция на историческия прочит. Трябва да бъдем гъвкави“, допълни кандидатът за евродепутат. На въпрос дали ЕС трябва да бъде християнски съюз, Христов заяви, че преди 50 години никой не би задал такъв въпрос. „Разбира се, че Европа е преимуществено християнска и на това дължи своята култура, своя градски облик, хуманизма и всичко, което прави нейната специфика“, каза още Христов.", "date": "2019.05.11", "title": "Европейски избори 2019: Иво Христов, БСП: Обща европейска армия е необходима, но това не значи да се ликвидират националните"}
{"url": "http://www.focus-news.net/news/2019/05/11/2656652/prof-hristo-bondzholov-rektor-na-vtu-bratyata-kiril-i-metodiy-sa-sapoktoviteli-ne-samo-na-tarnovskiya-universitet-no-i-na-balgariya-slavyanstvoto-i-na-tsyala-evropa.html", "text": "Светите братя Кирил и Методий са съпокровители не само на Търновския университет, но и на цяла България, славянството и Европа. Това каза в тържественото си слово по случай патронния празник на Великотърновския университет „Св. св. Кирил и Методий“ неговият ректор проф. Христо Бонджолов. Той приветства официалните гости, академичната общност, всички студенти и служители и им припомни важността на днешния ден, предаде репортер на  Радио „Фокус“ – Велико Търново . Ректорът подчерта, че равноапостолите са закрилници и спасители на висшето учебно заведение. „Не знам какво е било през Средновековието, но знам, че днес и за Европа, и за нас времената са трудни и имаме нуждата от тези покровители. Нуждаем се тяхната помощ по същия начин, за да се справим с онези, които се опитват да попречат на нашата свобода“, каза още проф. Бонджолов.  \r\nПоследва слово на народния представител Станислава Стоянова, която прочете и поздравителен адрес от председателя на Образователната комисия в парламента Милена Дамянова, на която и тя е член. Стоянова подчерта, че правителството ще продължи да подкрепя университета във всички добри и лоши моменти, както е било и до сега.  \r\nТържествена реч за светите равноапостоли братята Кирил и Методий произнесе проф. д-р Радослав Радев, председател на Общото събрание на университета. Приветствие от името на възпитаниците на випуск 1992 „Българска филология“ по случай патронния празник отправи Анастасия Антонова, която е от три поколения възпитаници на Великотърновския университет. Бе отслужен и благолслов от името на Негово Високопреосвещенство Великотърновския митрополит Григорий, след което студенти от специалност \"Педагогика\" на обучението по музика ще изнесоха кратък концерт по случай патронния празник. \r\nВ тържествата се включиха още депутати, областният управител на Велико Търново проф. Любомира Попова, зам.-кметът на Велико Търново проф. Георги Камарашев, председателят на ОбС Венцислав Спирдонов, представители на академичната общност и студенти. \r\nЛуиза ТРАНЧЕВА", "date": "2019.05.11", "title": "Проф. Христо Бонджолов, ректор на ВТУ: Братята Кирил и Методий са съпоктовители не само на Търновския университет, но и на България, славянството и на цяла Европа"}
{"url": "http://www.focus-news.net/news/2019/05/11/2656651/blagoevgrad-desetki-uchastnitsi-ot-tsyalata-strana-se-vklyuchiha-v-tretiya-lekoatleticheski-maraton.html", "text": "„Лекоатлетически маратон“ - Благоевград посрещна десетки участници от цяла България. Първите финалисти в трети „Лекоатлетически маратон“ бяха наградени от заместник-кмета по строителство и сигурност инж. Емилия Тунева, съобщиха от пресцентъра на  Община Благоевград . Тя приветства всички участници от името на кмета на Община Благоевград д-р Атанас Камбитов, като ги поздрави за силния дух, спортен хъс и умения.  \r\n„Изключително съм радостна, че виждам толкова много спортисти, любители на спорта, които искат да изпитат себе си. За мен е чест да Ви поздравя от името на кмета на Община Благоевград д-р Атанас Камбитов за участието и за предизвикателството. Благодаря Ви, че за трета поредна година сте част от традиционния спортен форум. През последните години Община Благоевград усилено работи за развитието на спорта в града, за изграждането на нови бази, терени, зали, места, където всеки един може да тренира, да спортува, да се учи на характер, дисциплина и да бъде здрав. Защото спортът дава всичко това. Пожелавам успех“, каза в част от словото си  инж. Емилия Тунева.  \r\nВ категория „Юноши и девойки“ всички маратонци получиха грамоти за участие. При момчетата на първо място бе Мартин Кацарски, след него финишира Николай Николов, трети финала премина Кирил Стоянов, четвърто място спечели Константин Петров, а пета и шеста позиция бяха за Калоян Добрев и Деян Байраков. При момичетата бяха отличени Рамона Николова на първо място, Мария Ничова - второ място, Валентина Глинджурска се класира трета, Дияна Плякова взе четвърто позиция, а Франческа Михова и Мария Михова финишираха на пета и шесто място. \r\nВсички победители в категория „Юноши и девойки до 16 години“ получиха грамоти и спортни раници. В категория „Мъже и жени“ наградените финалисти при жените бяха Анастасия Пейчева на първо място, Гинка Шавулева на второ място. На трета позиция застана Дарина Чимева, след нея се наредиха Полина Фотева и Стефани Василева.  \r\nПри мъжете пръв премина финала Димчо Мицов, след него се нареди Деян Атанасов, на трето място застана Мирослав Спасов, четвърто място бе за Мартин Балабанов, а Веселин Цочев, се нареди на пето място. \r\nНаградите в категория „Мъже и жени“ бяха парични, подготвени от Община Благоевград. При жените за 1-во място бяха връчени 200 лева, 2-ро място-150 лева, 3-то място-100 лева, 4-то място- 50 лева, 5-то място-30 лв. Същите парични награди получиха  и финалистите при мъжете . \r\nДесетки жители и гости на Благоевград се включиха в трети „Лекоатлетически маратон“ в двете категории „Юноши и девойки до 16 години“ и „Мъже и жени“. Стартът бе даден точно в 10.00 часа пред зала „22 септември“.", "date": "2019.05.11", "title": "Благоевград: Десетки участници от цялата страна се включиха в третия „Лекоатлетически маратон“"}
{"url": "http://www.focus-news.net/news/2019/05/11/2656653/blagoevgrad-uchastnitsite-v-16-tiya-parad-na-retro-avtomobili-se-otpraviha-kam-simitli.html", "text": "Участниците в 16-тия парад на ретро автомобили, който се провежда в Благоевград, се отправиха към Симитли, предаде репортер на  Радио „Фокус“ – Пирин . Очаква се моторните превозни средства да пристигнат в Община Симитли към 13.00 часа и да останат на площад „Септември“ до 14.30 часа След това ретро машините ще отпътуват за Банско, където ще бъдат от 15.00 до 17.30 часа на площад „Никола Вапцаров“. Там ще бъде и награждаването на най-атрактивните участници. Традиционно събитието събира любителите на стари модели коли от различни поколения. И тази година, освен познатите немски и руски марки, присъстващите ще видят и возила произведени в България. Основната цел на основания през 1996 година в Благоевград ретро клуб е да запознае и сприятели всички собственици и любители на ретро автомобилите и мотоциклетите от околността, да провежда и участва в състезания и културни мероприятия в цялата страна, да запази духа на автомобилите от отминалите десетилетия. \r\nЛивия НИНОВА", "date": "2019.05.11", "title": "Благоевград: Участниците в 16-тия парад на ретро автомобили се отправиха към Симитли"}
{"url": "http://www.focus-news.net/news/2019/05/11/2656645/turskiyat-poslanik-u-nas-hasan-ulusoy-razchitame-na-balgarskite-vlasti-za-po-efektivno-izuchavane-na-turski-ezik-v-uchilishtata.html", "text": "Колкото повече нараства броят на онези български граждани, които освен български граждани владеят добър устен и писмен турски език, толкова повече това ще увеличи протокът на турски инвестиции в страната. Разчитаме на българските власти за по-ефективно изучаване на турски език в училищата от страна на българските граждани и най-вече от сънародниците ви. Ние сме готови да съдействаме в тази посока. Това каза турският посланик у нас Хасан Улусой по време на церемонията по откриване на специализирания завод на \"Теклас\" край Кърджали, предаде кореспондентът на  Радио „Фокус“ .  \r\n„Благодарим на премиера Бойко Борисов и неговото правителство за развиването на икономическите отношения, които са от обща полза за двете стани. В приятелска и съюзническа България има над 300 български фирми с турски капитал. Днес Турция е третият по големина търговски партньор на България с годишен търговски стокообмен между двете страни, възлизащ близо на 5 млрд. долара. Вярвам,че тези цифри могат да се увеличат много повече“, заяви той.  \r\n„Икономическите ни отношения са спойката на нашето приятелство и на културата на съжителство между страните и народите ни.  \r\nСпециално бих искал да благодаря на министър-председателя за подкрепата, за все по-големия напредък на икономическите ни отношения и приятелство“, каза турският посланик. \r\n„Като посланик искам да предам едно общо желание на нашите инвеститори и бизнесмени, които искат да създадат заетост както за българските граждани, които знаят турски, така и за български които не знаят турски. Колкото повече нараства броят на онези български граждани, които освен български граждани владеят добър устен и писмен турски език, толкова повече това ще увеличи протокът на турски инвестиции в станата. Разчитаме на българските власти за по-ефективно изучаване на турски език в училищата от страна на българските граждани и най-вече от сънародниците ви. Ние сме готови да съдействаме в тази посока“, заяви Хасан Улусой. \r\nДарина ДЕЕНИЧИНА", "date": "2019.05.11", "title": "Турският посланик у нас Хасан Улусой: Разчитаме на българските власти за по-ефективно изучаване на турски език в училищата"}
{"url": "http://www.focus-news.net/news/2019/05/11/2656657/sport-dominik-tiym-sprya-federer-na-chetvartfinalite-v-madrid.html", "text": "Трикратният шампион Роджър Федерер отпадна на четвъртфиналите на турнира от сериите \"Мастърс\" в Мадрид с награден фонд 6,5 милиона евро. Поставеният под номер 4 швейцарец има за какво да съжалява, тъй като в тайбрека на втория сет пропусна два мачбола и впоследствие загуби от петия в схемата Доминик Тийм (Австрия) с 6:3, 6:7, 4:6 за 2:10 часа на корта. \r\nВ мач за място на финала Тийм ще срещне № 1 Новак Джокович, който продължи напред след отказ на Марин Чилич", "date": "2019.05.11", "title": "Спорт: Доминик Тийм спря Федерер на четвъртфиналите в Мадрид"}
{"url": "http://www.focus-news.net/news/2019/05/11/2656640/burgas-slivenskiyat-mitropolit-ioanikiy-otsluzhi-tarzhestvena-liturgiya-v-hram-sv-sv-kiril-i-metodiy.html", "text": "Сливенският митрополит Йоаникий и Бургаската духовна околия отслужиха тържествена Литургия в храм „Св. св. Кирил и Методий“ по повод храмовия празник, предаде репортер на  Радио „Фокус“ - Бургас . Десетки миряни присъстваха на богослужението.  \r\n„Да просветиш един народ е дело велико, а да просветиш целия славянски народ е дело преславно. Това дело е божие е осинение и гордо вдъхновение“, каза Сливенският митрополит Йоаникий. По думите му светите братя Кирил и Методий ни дават един достоен пример, на който ние трябва да подражаваме. „Днес ние отправяме молитви за нас, защото не можем да живеем за без вяра. Молитвата е едно чисто и  духовно изживяване, което невидимо ражда и поражда у нас неописуема радост“, заяви митрополит Йоанкий. Той добави, че хората могат да се радват не само когато получат нещо. „Има и друга радост – духовна, небесна и чиста. Тази радост искаме да има и да живеем“, уточни Йоаникий. Бургаската духовна околия подари на Сливенския митрополит икона на Иисус Христос и жезъл. „Не може да се отказва да приемеш икона, много е грешно“, коментира митрополит Йоаникий. Той обясни, че човек колкото и икони да има, трябва да приема всяка една, която му е подарена. \r\nДеница ДИМИТРОВА", "date": "2019.05.11", "title": "Бургас: Сливенският митрополит Иоаникий отслужи тържествена Литургия в храм „Св. св. Кирил и Методий“"}
{"url": "http://www.focus-news.net/news/2019/05/11/2656627/tass-otvoriha-suhopatnata-granitsa-mezhdu-venetsuela-i-braziliya.html", "text": "Вицепрезидентът на Венецуела по икономиката и финансите Тарек Ел Аисами обяви отварянето на сухопътната граница с Бразилия от 10 май, предава  TACC \r\nОткриването на границата с Бразилия не е довело до увеличаване на потока от бежанци от Боливарската република до най-голямата латиноамериканска страна, според експерти от Върховния комисариат  за бежанците на ООН (ВКБООН), които наблюдават ситуацията на бразилската страна на границата. \r\n\"ВКБООН отбелязва, че броят на венецуелците, които пристигнаха днес в Бразилия, се оказа почти същият като в предишните дни\", се казва в доклад, разпространен от местния офис на организацията. \"В същото време, ВКБООН е готов за евентуално увеличаване на броя на хората, нуждаещи се от помощ през следващите дни и ще работи заедно с други партньори, които участват в разрешаването на тази ситуация\", се казва в документа. \r\nСпоред бразилската федерална полиция, броят на венецуелците, пристигащи ежедневно в северния бразилски щат Рорайма от 1 януари тази година до затварянето на границата на 22 февруари е средно 521 души. След това техният брой спадна до 372 души на ден, съобщава ВКБООН. Според доказателствата на организацията, действителното отваряне на границата между държавите е станало около 16:00 часа местно време в петък (около 23:00 ч. българско време). \r\nПо-рано в петък вицепрезидентът на Венецуела за икономиката и финансите Тарек ел-Аисами съобщи за отварянето на сухопътна граница с Бразилия на 10 май. Според политиката това се прави за възстановяване на \"икономическия, социалния, политическия и културния живот на страните\" и за възобновяване на трансграничната търговия. \r\nВ края на февруари президентът на Боливарската република Николас Мадуро разпореди закриването на сухопътната граница с Бразилия и Колумбия, както и морските и въздушните граници с островите Аруба, Кюрасао и Бонеир в Карибско море. Това решение бе взето, след като венецуелската опозиция обяви намерението си да достави чуждестранна хуманитарна помощ.  Юлиян Марков", "date": "2019.05.11", "title": "ТАСС: Отвориха сухопътната граница между Венецуела и Бразилия"}
{"url": "http://www.focus-news.net/news/2019/05/11/2656655/evropeyski-izbori-2019-korneliya-ninova-bsp-predlozhenieto-na-turskiya-poslanik-da-se-izuchava-zadalzhitelno-turski-ezik-e-nepriemlivo-i-opit-za-chuzhda-namesa-vav-vatreshnite-ni-raboti.html", "text": "Днес, в Кърджали, турският посланик е предложил в България да се изучава задължително турски език. Това е абсолютно неприемливо и е поредният опит за чужда намеса във вътрешните работи на България. Това написа във \"Фейсбук\" лидерът на БСП Корнелия Нинова, съобщиха от пресцентъра на  Националния съвет на БСП .  Тя подчертава, че днес честваме делото на Кирил и Методий, азбуката, езика си и приноса ни към другите славянски народи. \"Дълбок поклон пред Светите братя. Над тези букви се потяхме в Класическата гимназия. Не беше лесно за 14-годишни деца да глаголим на старобългарски, старогръцки и латински. Но беше прекрасно време на сериозно учене и истински приятелства. И наученото, и приятелите пазя и до днес. Пазя и дълбоко уважение към моите учители. Те ни научиха да бъдем любопитни, четящи и свободни хора. Поздравявам всички класици с патронния празник на Националната гимназия за древни езици и култури \"Св. Константин Кирил Философ\". Призовавам всички българи да пазим езика, културата и българщината\", пише още Корнелия Нинова.", "date": "2019.05.11", "title": "Европейски избори 2019: Корнелия Нинова, БСП: Предложението на турския посланик  да се изучава задължително турски език е неприемливо и опит за чужда намеса във вътрешните ни работи"}
{"url": "http://www.focus-news.net/news/2019/05/11/2656662/burgas-normalno-se-osashtestvyava-dvizhenieto-prez-gkpp-malko-tarnovo.html", "text": "Нормално се осъществява движението през ГКПП „Малко Търново“. Това съобщи за  Радио „Фокус“ – Бургас  дежурният на пункта. И от двете страни на границата няма образували се колони от автомобили. Към този момент придвижването се осъществява нормално и безпроблемно. \r\nДеница ДИМИТРОВА", "date": "2019.05.11", "title": "Бургас: Нормално се осъществява движението през ГКПП „Малко Търново“"}
{"url": "http://www.focus-news.net/news/2019/05/11/2656664/pregled-na-mezhdunarodnite-novini-do-13-chasa-agentsiya-fokus.html", "text": "Във Франция вълната от протести не обещава рекорден брой участници. Така, според данни от няколко страници в социалната мрежа „Фейсбук“, които призовават \"жълтите жилетки\" да излязат отново на улиците в събота, в Париж са заявили участие около хиляда и сто души, предава  TACC . \r\nВъпреки това, по традиция, столичната префектура припомни забраната да се провеждат протести на площад Шарл де Гол и на Шанз Елизе, пред Елисейския дворец, правителствени сгради, както и около катедралата Нотр Дам. Службата за обществен транспорт в Париж (RATP) обяви затварянето на девет метростанции, а също така обяви възможни промени в движението на отделни автобусни линии. \r\nВъпреки това единственият съгласуван протест ще се проведе далеч от тези места в източните покрайнини на столицата - от площад Жюсо през площад Италия до крайбрежната улица Панар-е-Левасор. Лайтмотивът на организаторите ще бъде протест срещу образователната реформа, която се провежда от властите, и в подкрепа на учителите, студентите и образователните институции като цяло.  \r\nПо-големи демонстрации се очакват в Тулуза, Лион и Нант. Властите на тези градове предварително са определили забранени зони за демонстрации.  \r\nМиналата събота бе отбелязан най-малобройният протест от ноември 2018 година. Според оценки на френското министерство на вътрешните работи общо 18 900  души са излезли за демонстрации в цялата страна, от които 1 400 са били в Париж. \r\nТакива показатели според медиите се дължат на факта, че само няколко дни по-рано хиляди участници в движението се присъединиха към протестните шествия на синдикатите по случай Международния ден на труда на 1 май.  \r\n*** Американският президент Доналд Тръмп повиши залозите в търговската война с Китай в петък, като нареди повишаване на митата за почти целия останал внос от втората по големина икономика в света, но Пекин заяви, че преговорите за разрешаване на търговския спор ще продължат, предава  AFP . \r\nСлед като написа в социалната мрежа „Туитър“, че двудневните търговски преговори във Вашингтон са били \"откровени и конструктивни\", президентът-бизнесмен, смени подхода и приложи заплахата, за която се говореше от месеци, пише AFP. \r\n\"Президентът ... ни заповяда да започнем процеса на повишаване на митата върху по същество целия внос от Китай, който се оценява на приблизително 300 млрд. долара\", се казва в изявление на американския търговски представител Робърт Лайтизър. \r\nТози ход дойде по-малко от 24 часа, след като Вашингтон увеличи наказателните мита върху китайския внос на стойност 200 млрд. долара, като ги повиши до 25% от 10%, дни след като администрацията на Тръмп обвини Пекин в неизпълнението на ангажиментите си. \r\nПодробности за процеса на публично оповестяване и обсъждане ще бъдат публикувани в понеделник, преди окончателното решение за новите тарифи, каза Лайтизър. Не се очаква те да влязат в сила поне още няколко месеца, коментира агенцията. \r\n*** Кабинетът на напускащия президент Георги Иванов в последния работен ден от мандата си поиска от правителствената служба по общи въпроси да получи офис, който ще използва след прекратяване на длъжността, като ще получава доживотна пенсия от 100 хиляди денара (3 168 лева според актуалния обменен курс), пише македонското електронно издание  “МКД“ \r\nОт Службата потвърдиха, че писменото искане на Иванов е пристигнало и ще бъде одобрено, като бюджетът на офиса е 8 процента от годишния бюджет на президентския кабинет, което е в съответствие със съществуващия закон за правата на президента и неговото семейство след прекратяване на длъжността. \r\nСегашният президент вече е намерил офис и иска да подпише договор за наем. \r\nСъгласно Закона за правата на президента и неговото семейство след прекратяване на неговата длъжност, той има право на месечна пенсия от около 100 000 денара (3 168 лева) до края на живота си, офис пространство и до трима сътрудници. Той има право на лична охрана, както и правото да използва служебно превозно средство и шофьор. \r\nОт бившите македонски президенти Бранко Цървенковски получава доживотна президентска пенсия и има офис, а семейството на загиналия президент Борис Трайковски, неговата съпруга Вилма и децата имат други права, предвидени в закона. \r\nСпоред Конституцията и законите бившият президент може да загуби привилегиите си само ако е бил отстранен с импийчмънт или ако Конституционният съд е установил по време на мандата, че президентът не е в състояние да изпълнява задълженията си. \r\n*** Влекач с две баржи  се е сблъскал с петролен танкер в плавателния канал на Хюстън, като едната баржа се е обърнала, а другата е повредена, се казва в изявление на американската брегова охрана. Баржите са транспортирали бензин, който изтича във водата, съобщиха служители, цитирани от американския новинарски канал  CBS News . \r\nПонастоящем не се съобщава за пострадали хора. Във всяка от баржите е имало около 25 000 тона бензин и неизвестно количество е разлято при аварията, съобщиха от бреговата охрана. \r\nЕкипи по въздух и вода са изпратени за оценка на ситуацията.  \r\nЖители на град Сийбрук са съобщили за силна миризма, идваща от мястото на инцидента, но засега не се съобщава за опасно влошаване на качеството на въздуха. Жителите не трябва да предприемат никакви действия сами. Бреговата охрана съобщи, че се извършва мониторинг на въздуха. \r\nСлужители от окръг Галвестън предупредиха, че ако гражданите установят миризма на бензин, трябва да останат на закрито и да избягват бреговата линия, съобщава телевизионният канал. \r\n*** Вицепрезидентът на Венецуела по икономиката и финансите Тарек Ел Аисами обяви отварянето на сухопътната граница с Бразилия от 10 май, предава  TACC \r\nОткриването на границата с Бразилия не е довело до увеличаване на потока от бежанци от Боливарската република до най-голямата латиноамериканска страна, според експерти от Върховния комисариат  за бежанците на ООН (ВКБООН), които наблюдават ситуацията на бразилската страна на границата. \r\n\"ВКБООН отбелязва, че броят на венецуелците, които пристигнаха днес в Бразилия, се оказа почти същият като в предишните дни\", се казва в доклад, разпространен от местния офис на организацията. \"В същото време, ВКБООН е готов за евентуално увеличаване на броя на хората, нуждаещи се от помощ през следващите дни и ще работи заедно с други партньори, които участват в разрешаването на тази ситуация\", се казва в документа. \r\nСпоред бразилската федерална полиция, броят на венецуелците, пристигащи ежедневно в северния бразилски щат Рорайма от 1 януари тази година до затварянето на границата на 22 февруари е средно 521 души. След това техният брой спадна до 372 души на ден, съобщава ВКБООН. Според доказателствата на организацията, действителното отваряне на границата между държавите е станало около 16:00 часа местно време в петък (около 23:00 ч. българско време). \r\nПо-рано в петък вицепрезидентът на Венецуела за икономиката и финансите Тарек ел-Аисами съобщи за отварянето на сухопътна граница с Бразилия на 10 май. Според политиката това се прави за възстановяване на \"икономическия, социалния, политическия и културния живот на страните\" и за възобновяване на трансграничната търговия. \r\nВ края на февруари президентът на Боливарската република Николас Мадуро разпореди закриването на сухопътната граница с Бразилия и Колумбия, както и морските и въздушните граници с островите Аруба, Кюрасао и Бонеир в Карибско море. Това решение бе взето, след като венецуелската опозиция обяви намерението си да достави чуждестранна хуманитарна помощ. \r\n*** Почна и вторият албански военен, който беше тежко ранен на 6 май, докато демонтира мини от Втората Световна война в Латвия, информира македонският портал  A1 On  , цитирайки албанския министър на отбраната Олта Джачка. \r\nЗагиналият е майор Клодиан Никола Тануши, командир на албанския контингент, който е част от групата за разглобяване на мини в Латвия, в рамките на мисията на НАТО в тази страна. \r\nТануши е роден на 31 октомври 1980 г., женен и баща на три непълнолетни деца. \r\nВ мисията на НАТО в Латвия Тануши е пристигнал  на 20 декември миналата година, от където трябвало да се завърне следващия месец. \r\nПри експлозията по време на демонтиране на мина загина  Зарифе  Хасанай (27), която правителството обяви за \"Герой на Отечество \"и бе изпратена с почести на гробището \"Народни герои\" в Тирана. Третият ранен Юлиян Капай е извън опасност. Албанските войници са част от мисията на НАТО в Латвия от две години. \r\n***", "date": "2019.05.11", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2019/05/11/2656663/evropeyski-izbori-2019-denitsa-zlateva-v-gotse-delchev-bsp-e-za-sotsialna-i-spravedliva-evropa-bez-delenie-na-yadro-i-periferii.html", "text": "\"БСП отива на тези избори със самочувствието на партията, която проправи пътя на България към Европа. Опонентите ни ни наричат „аматьори“ по европейските въпроси, но ние сме единствената партия, която реално води диалог с българските граждани в каква Европа искат да живеят“, каза Деница Златева, заместник-председател на БСП и кандидат за евродепутат от листата на \"БСП за България\" в Гоце Делчев. Златева се срещна с граждани в препълнената Изложбена зала на Дома на културата в града, съобщиха от пресцентъра на  Националния съвет на БСП .  \r\n\"За БСП отговорът е социална, справедлива Европа, без неравенства, без деление на ядро и периферии. Ние искаме Европа на гражданите, с повече грижа за обикновения европеец, за малкия и средния бизнес, а не само за големите корпорации“, подчерта тя. \r\nПо думите на Златева разликата между платформите на ПЕС и ЕНП е очевидна - ние залагаме на социалния елемент и ще работим за общоевропейски минимален стандарт на заплащане. Тя коментира още, че не е справедливо, при 4 пъти по-малка производителност на труда спрямо Люксембург, заплатите в България да са 9 пъти по-ниски. \"Не е справедливо, в 21 век, в България да имаме пенсии, които са под прага на бедността\", каза още Златева. \r\n\"Ще работим за повече средства по политиката на сближаване, но и за по-ефективното им използване. Нужен е стриктен контрол и от страна на българските власти. Не може малцина „бойкоизбрани“ да бъркат в кацата с меда, а за обикновения българин да остава само катран\", категорична бе Деница Златева.  \r\n\"Премиерът се оплака, че Механизмът за сътрудничество и проверка няма да отпадне, защото ресорният еврокомисар не бил от неговото политическо семейство. Това са нелепи оправдания, няма как управляващите да замажат очите на Европа, когато е видно, че причините и за отлагането на влизането ни в Шенген, са ширещата се корупция и неефективната борба с нея\", каза Златева. \r\nКандидатът за евродепутат каза още, че е време за нов вид политика, водена с ясно дефинирани и широко подкрепени национални цели, в чието име се обединяват всички политици, без значение от партийните пристрастия. \"Как обаче да стане това, след като не чуваме позицията на българското правителство по европейските теми?\", попита Златева. \"Ако премиерът иска да доближи Европа да българските граждани, защо бяга от дебат в НС по европейските въпроси?\"- заключи тя.", "date": "2019.05.11", "title": "Европейски избори 2019: Деница Златева в Гоце Делчев: БСП е за социална и справедлива Европа, без деление на ядро и периферии"}
{"url": "http://www.focus-news.net/news/2019/05/11/2656644/spetsializiranata-prokuratura-poiska-zadarzhane-pod-strazha-na-petimata-ekstradirani-ot-rumaniya-za-uchastie-v-grupa-za-telefonni-izmami.html", "text": "Специализираната прокуратура внесе в Специализирания наказателен съд искане за налагане на мярка за неотклонение „Задържане под стража“ на петимата български граждани, задържани на 18 април 2019 г. в Румъния с Европейска заповед за арест по обвинение за участие в организирана престъпна група за телефонни измами. Това съобщиха от пресцентъра на  Прокуратура на Република България . Те бяха предадени на българските власти на 8 май 2019 г., предявени им бяха обвинения, наложено им бе и прокурорско задържане до 72 часа. \r\nОстаналите петима участници в престъпната група бяха задържани в София и в Горна Оряховица по време на едновременните действия по разследването на българска и румънска земя. Те са в следствения арест, след като Специализираният наказателен съд (на 22 април 2019 г.) и Апелативният специализиран наказателен съд (на 30 април 2019 г.) им определиха най-тежката мярка за неотклонение.", "date": "2019.05.11", "title": "Специализираната прокуратура поиска задържане под стража на петимата екстрадирани от Румъния за участие в група за телефонни измами"}
{"url": "http://www.focus-news.net/news/2019/05/11/2656658/dobrich-s-balgarski-folklorni-pesni-i-tantsi-premina-parviyat-den-ot-16-iya-obshtobalgarski-mladezhki-folkloren-sabor-s-balgariya-v-sartseto-v-kavarna.html", "text": "Изпълнен с български фолклорни песни и танци премина първият ден от 16-ия общобългарски младежки фолклорен събор „С България в сърцето”. Това съобщиха от пресцентъра на  Община Каварна . С поздравително слово кметът на Община Каварна Нина Ставрева откри гала-концерта, в който взеха участие най-добре представилите се състави през деня. От името на вицепрезидента Илияна Йотова, Марияна Димитрова приветства всички граждани и гости на Каварна. Специален гост на събора бе и кметът на побратимения град Бабадаг Жеорждиан Камеран, който по-рано през деня посети кабинета на кмета. \r\nПрограмата продължи с шопските песни на Ева и Ива Валентинови и хороводните ритми на оркестър „Лира\".", "date": "2019.05.11", "title": "Добрич: С български фолклорни песни и танци премина първият ден от 16-ия общобългарски младежки фолклорен събор „С България в сърцето” в Каварна"}
{"url": "http://www.focus-news.net/news/2019/05/11/2656656/veliko-tarnovo-den-na-otvorenite-vrati-se-provezhda-v-humanitarna-gimnaziya-sv-sv-kiril-i-metodiy.html", "text": "Ден на отворените врати се провежда в Хуманитарна гимназия „Св. св. Кирил и Методий“. Това съобщи за  Радио „Фокус“ – Велико Търново  директорът на учебното заведение Павлин Витанов. Поводът е патронният празник на училището, който се чества в Деня на светите равноапостоли Кирил и Методий. През цялата седмица в училището имаше различни интересни прояви за малки и големи. Ръководството е подготвило такива и за посетителите днес. От там обещават много незабравими моменти, томболи, сюрпризи и награди. Всеки, който иска да се включи, може без проблем да посети кабинетите през целия ден. \r\nХуманитарната гимназия „Св. св. Кирил и Методи“ е училище с традиции и редица изтъкнати преподаватели от XIX, XX  и XXI век. Сред тях са главните учители Никола Михайловски. Тодор Шишков и Богдан Горанов, отец Теофил, Атанас Границки, Христо Брусе, Стоян Михайловски, революционерите Иларион Драгостинов, Стефан Стамболов, Иван Семерджиев. \r\nЛуиза ТРАНЧЕВА", "date": "2019.05.11", "title": "Велико Търново: Ден на отворените врати се провежда в Хуманитарна гимназия „Св. св. Кирил и Методий“"}
{"url": "http://www.focus-news.net/news/2019/05/11/2656669/blagoevgrad-normalno-se-izvarshva-preminavaneto-prez-gkpp-kulata.html", "text": "Нормално се извършва преминаването през ГКПП „Кулата“. Това съобщиха за  Радио „Фокус“ – Пирин  от Главна дирекция „Гранична полиция“. На ГКПП „Илинден“ движението също е нормално, както и на останалите пунктове по българо-гръцката граница. Преминаването през пунктове между България и Северна Македония се осъществява без проблеми. \r\nЛивия НИНОВА", "date": "2019.05.11", "title": "Благоевград: Нормално се извършва преминаването през ГКПП „Кулата“"}
{"url": "http://www.focus-news.net/news/2019/05/11/2656659/blagoevgrad-tri-sa-tsarkvite-na-teritoriyata-na-oblastta-noseshti-imeto-na-svetite-bratya-kiril-i-metodiy.html", "text": "Три са църквите на територията на областта, носещи името на светите братя Кирил и Методий. Това съобщиха за  Радио „Фокус“ – Пирин  от Православният информационен център – Благоевград към Неврокопска света митрополия. Храмовете се намират в село Полето, община Симитли, град Якоруда и град Гоце Делчев. Църквата в Якоруда е осветена през 1925 година от тогавашния неврокопски Епископ Макарий и е наречена на светите Братя Кирил и Методий. Църквата в Гоце Делчев е построена през 1909 година, като в момента в нея се съхраняват 75 икони от ХVІІІ и ХІХ век, дело на майстори от Банската художествена школа. \r\nЛивия НИНОВА", "date": "2019.05.11", "title": "Благоевград: Три са църквите на територията на областта, носещи името на светите братя Кирил и Методий"}
{"url": "http://www.focus-news.net/news/2019/05/11/2656666/ministar-predsedatelyat-boyko-borisov-poseti-manastirskiya-kompleks-sveti-yoan-predtecha-v-kardzhali.html", "text": "Министър-председателят Бойко Борисов посети манастирския комплекс „Свети Йоан Предтеча“ в Кърджали. Той инспектира строителните дейности по възстановяването на светата обител. Това съобщиха от  правителствената информационна служба . Правителството отпусна общо 1 милион лева за строежа на манастира в града – 800 хиляди лева през 2015 г. и 200 хиляди лева през 2017 г. \r\n„В Родопите от 100 години манастир не е правен. Оставям изводите на тези преди мен, които обичат да приказват. Ние без много да приказваме - строим църкви и манастири и то в сърцето на Кърджали и в същото време с нашите братя мюсюлмани поддържаме прекрасни отношения”, каза премиерът Бойко Борисов.  Той подчерта, че през октомври очаква манастирският комплекс да бъде изцяло завършен. „Могло е да го направят и преди 10 години и преди 20 и преди 30 години е могло, но никъде не са направили”, заяви още министър-председателят. \r\n„Първият параклис тук е от VII-VIII век”, посочи отец Николай, който служи в храма при манастира. Той подчерта, че помощта от правителството за възстановяването на манастирския комплекс е важна за православната общност в региона. “От Смолян до Ивайловград манастири няма. Това е исторически момент”, каза отец Николай и допълни, че първите разкопки на историческия за региона манастир са започнали още през 1932 г. \r\nМанастирският комплекс „Св. Йоан Предтеча” е български православен манастир, разположен на десния бряг на река Арда в град Кърджали. Той е бил част от средновековен епископски комплекс „Св. Йоан Продром”. От археологическите разкопки е известно, че съществуват 4 последователно строени църкви. Те са с типично византийски стил и силно атонско влияние. Манастирът е бил духовно средище на една от големите средновековни епархии – Ахридос.", "date": "2019.05.11", "title": "Министър-председателят Бойко Борисов посети манастирския комплекс „Свети Йоан Предтеча“ в Кърджали"}
{"url": "http://www.focus-news.net/news/2019/05/11/2656668/zamestnik-kmetat-na-sofiya-doncho-barbalov-remontat-na-ul-filip-kutev-shte-priklyuchi-do-24-may.html", "text": "Ако няма непредвидени събития, до 24 май ще приключи ремонтът на ул. „Филип Кутев“. Това каза заместник-кметът на Столична община Дончо Барбалов пред журналисти при проверка на ремонта на ул. „Филип Кутев“, предаде репортер на  Агенция „Фокус“ . Той обясни, че в момента се полага износващият слой асфалт. „Това е планираното разширение на ул. „Филип Кутев“. Изгражда се половината платно, като в дългосрочен план улицата ще стане два пъти по-широка и ще има трамвай по средата“, посочи Барбалов и уточни, че тротоарът е 4,5 м широк. По думите му в дългосрочен план, ул. „Филип Кутев“ ще бъде част от вътрешния ринг на София, което е изключително важно за извеждане на трафика от центъра на града и задаване на възможност за паралелни връзки между различните квартали.  \r\nКметът на район „Лозенец“ Любомир Дреков коментира, че това е първият етап от разширението на улицата. „В момента сме може би на 70-75% в изкупуването и отчуждаването на имоти в следващата отсечка, която е до улица „Сребърна“. Ще сме готови в рамките на тази година чисто имотно да стартираме и там. Това ще даде един по-завършен вид на бул. „Тодор Каблешков“. Продължаваме с придобиването на имоти в последния и най-дълъг участък, който е покрай Столичния зоопарк. Крайната ни цел е да вържем този булевард със бул. „Симеоновско шосе“ и с „Г. М. Димитров“.", "date": "2019.05.11", "title": "Заместник- кметът на София Дончо Барбалов: Ремонтът на ул. „Филип Кутев“ ще приключи до 24 май"}
{"url": "http://www.focus-news.net/news/2019/05/11/2656675/evropeyski-izbori-2019-eva-maydel-v-stamboliyski-s-parite-ot-evropa-podobryavame-kachestvoto-na-zhivota-v-po-malkite-obshtini.html", "text": "Обновената поликлиника и модерният безплатен транспорт в Стамболийски са примери как в ГЕРБ правим стандарта на живот по-висок. Това каза по време на откриването на ремонтираната поликлиника в Стамболийски кандидатът за евродепутат от листата на ГЕРБ и СДС Ева Майдел, съобщиха от пресцентъра на  ПП ГЕРБ . По думите ѝ тези инвестиции не идват даром, а са резултат от работата на правителството на Бойко Борисов, усърдната работа на кметове като Георги Мараджиев и евродепутатите от ГЕРБ. \"Докато в ГЕРБ поставяме бъдещето на България на първо място и инвестираме в здравеопазване, образование, транспортна инфраструктура, почти всяко управление на БСП завършва с фалит на държавата и политическа криза\", каза още Майдел. \r\n\"Трябва да направим правилния избор на 26 май и да изберем хората, които знаят как да печелят парите от Европа, защото винаги са водени от интересите на българските граждани. Постигнатото от ГЕРБ и евродепутатите е видимо и може да бъде докоснато - улици, здравни заведения, паркове, площади\", каза от своя страна кандидатът за евродепутат Младен Шишков, който също бе на откриването на здравното заведение в Стамболийски. \"Всички положителни промени в общини са благодарение на средствата от Европа и за да продължи започнатото, трябва да изберем ГЕРБ на евровота. Това е в името на по-доброто бъдеще на България и на всички българи\", завърши той.", "date": "2019.05.11", "title": "Европейски избори 2019: Ева Майдел в Стамболийски: С парите от Европа подобряваме качеството на живота в по-малките общини"}
{"url": "http://www.focus-news.net/news/2019/05/11/2656665/evgeni-kirilov-spetsialist-po-temata-za-balkanite-eventualno-premahvane-na-granitsata-mezhdu-kosovo-i-albaniya-budi-bezpokoystvo.html", "text": "Евентуално премахване на границата между Косово и Албания буди безпокойство не само за страните на Балканите, но и в ЕС като цяло. Това каза за седмичното обзорно предаване „Метроном“ на  Радио „Фокус“  Евгени Кирилов, специалист по темата за Балканите. Той допълни, че не е бил оптимист по отношение на срещата в Тирана на държавите от Процеса \"Бърдо-Бриони\" за нов тласък в диалога между Белград – Прищина, тъй като проблемите са доста сериозни и трудни за преодоляване. „Красимир Узунов често напомняше за тези проблеми и изразяваше безпокойство. Очаквания има, тъй като става дума за процес, който трябва да води към стабилизация, говорим за интеграция на Западните Балкани в ЕС, но проблемите не са лесни. Безпокойството от някои действия в последно време расте, трябва да направим всичко възможно и да очакваме придвижване в положителна посока“, допълни той. Според Евгени Кирилов срещата в Тирана не е най-добрият формат, тъй като става дума за среща на бившата република на Югославия и Албания. „ Добре е, че е поканена Федерика Могерини, но нейната роля не беше особено ефективна. Прави впечатление специалната покана към Полша, което е странно и поради това къде остава приносът на нашето председателство за интеграцията на Западните Балкани“, коментира експертът. Според Евгени Кирилов основните въпроси трябва да се решават в директни и ускорени преговори между Косово и Белград. „Естествено, мнението на останалите балкански държави има значение и ние всички сме заинтересовани този процес да напредне, но ликвидиране на границата между Косово и Албания буди евентуално безпокойство не само на страните от Балканите, а и на ЕС като цяло“, заяви Евгени Кирилов. \r\nМилослава АНГЕЛОВА", "date": "2019.05.11", "title": "Евгени Кирилов, специалист по темата за Балканите: Евентуално премахване на границата между Косово и Албания буди безпокойство"}
{"url": "http://www.focus-news.net/news/2019/05/11/2656676/nimh-vodnite-kolichestva-na-rekite-v-zapadnobelomorskiya-baseyn-sa-okolo-i-pod-pragovete-za-sredni-vodi.html", "text": "Водните количества на реките в Западнобеломорския басейн са около и под праговете за средни води, сочи справка на  сайта на Националния институт по метеорология и хидрология . Днес и през следващите дни речните нива в басейна ще останат без съществени изменения. В следобедните и вечерни часове на 13 май вследствие на валежи ще има повишения на речните нива главно във водосбора на река Струма. Водните количества ще бъдат под праговете за внимание.", "date": "2019.05.11", "title": "НИМХ: Водните количества на реките в Западнобеломорския басейн са около и под праговете за средни води"}
{"url": "http://www.focus-news.net/news/2019/05/11/2656679/zam-kmetat-na-sofiya-doncho-barbalov-spira-se-stroitelstvoto-po-ul-6-ti-septemvri-i-ul-shishman-zaradi-predstoyashta-podmyana-na-toploprovod.html", "text": "Спира се строителството по ул. „6-ти Септември“ и ул. „Шишман“ заради предстояща подмяна на топлопровод. Това каза заместник-кметът на Столична община Дончо Барбалов пред журналисти при проверка на ремонта на ул. „Филип Кутев“, предаде репортер на  Агенция „Фокус“ . „От „Топлофикация“ получихме информация, че се налага да се да се смени съществуващ топлопровод по ул. „Шишман“ и частично на ул. „6-ти септември“, каза той. По думите му топлопроводът е изграждан 1962 г. – 1963 г. и на практика от тогава не е извършван сериозен ремонт. „През последните години има увеличен брой аварии. Само през последната 2018 г. имаме 9 аварии в този район. Необходимо да е да бъде подменен този топлопровод“, обясни той.  \r\nБарбалов обясни, че в момента „Топлофикация“ осъществява процедури по избор на изпълнител за смяна на топлопровода. „Продължава работата по „Граф Игнатиев“, където очакваме да бъде максимално бързо приключен“, коментира той.  \r\nИзпълнителят по втора зона трябва да приключи това, което а започнал. Срокът на строителя в момента не е спрян. Имат своята задача да приключат това, което са започнали, защото дните си изтичат. Ако не успеят да се справят със срока, ще бъдат налагани санкции. Те са по 1 % на ден по стойността на договора, което на практика означава до 4 млн.лв. за централна градска част, каза още той.", "date": "2019.05.11", "title": "Зам.-кметът на София Дончо Барбалов: Спира се строителството по ул. „6-ти Септември“ и ул. „Шишман“ заради предстояща подмяна на топлопровод"}
{"url": "http://www.focus-news.net/news/2019/05/11/2656680/pernik-nad-570-detsa-ot-30-organizatsii-i-institutsii-peyat-i-tantsuvat-v-natsionalniya-konkurs-day-babo-oganche-v-selo-meshtitsa.html", "text": "Над 570 деца от 30 организации и институции от Пернишко и цялата страна пеят и танцуват пред читалището в село Мещица. Талантливите момичета и момчета участват в Националния конкурс „Дай, бабо, огънче“. Това съобщиха от пресцентъра на  Община Перник .  \r\nКметът на Община Перник Вяра Церовска лично приветства участниците и организаторите за чудесния празник.  \r\nЩастлива съм, че заедно за  11-та поредна година ще можем да се насладим на богатото народно творчество, защото фолклорът е богатството на един народ. Бъдете здрави и щастливи и продължавайте да съхранявате българските традиции, сподели кметът Вяра Церовска и пожела успех на участниците и журито.  \r\nВ конкурса участват  изпълнители  от 5 до 17 години, разделени  в три възрастови групи и в две категории: индивидуални изпълнители (разказвачи, певци и инструменсталисти) и групи. Групите се изявяват в два раздела: автентичен фолклор (в репертоара влизат фолклорни игри, забавалки, наричания, броилки, пословици и гатанки; фолклорни хора от Граово или от района от които идва участника) и обработен фолклор (драматизация на приказки, танцови състави, вокални групи). \r\nНа празника в село Мещица присъства и зам.-кметът по култура и образование Севделина Ковачева. Инициативата е част от Общинския годишен план за младежта 2019 г. Тя се организира от Сдружение „Дай, бабо, огънче”, в партньорство с Община Перник и НЧ „П. К. Яворов“.", "date": "2019.05.11", "title": "Перник:  Над 570 деца от 30 организации и институции  пеят и танцуват в Националния конкурс „Дай, бабо, огънче“ в село Мещица"}
{"url": "http://www.focus-news.net/news/2019/05/11/2656672/shumen-ofitsialno-byaha-vracheni-zvanieto-pocheten-grazhdanin-na-shumen-i-nagradite-na-shumen-v-sferata-na-kulturata.html", "text": "Връчиха званието „Почетен гражданин на Шумен“ и Наградите на Шумен в сферата на културата, предаде репортер на  Радио „Фокус“ - Шумен . Отличията бяха връчени от кмета Любомир Христов и председателя на Общинския съвет проф. Борислав Беджев по време на тържествената сесия на Съвета. В приветственото си слово проф. Беджев посочи, че делото на светите братя Кирил и Методий има неизмеримо историческо значение.  \r\n„Чрез писмеността славянските народи се приобщават към духовната и материалната култура на околния цивилизован свят. Шумен е пионер в много начинания, които развиваме и до днес в дух на приемственост. Литературните, музикални и театрални постижения на Шумен заемат достойно място в националната духовна съкровищница, умножавайки българските духовни и образователни традиции. Това се доказва от постиженията на 8-те наши съграждани, трима от които ще бъдат наградени днес, удостоени със званието почетен гражданин на Шумен, в периода 2016 - 2019. Постиженията на нашите именити съграждани ни правят особено горди, че живеем и работим в един от основните културни и образователни центрове на България“, каза в словото си проф. Борислав Беджев.  \r\nПриветствие поднесе и кметът Любомир Христов. Вместо слово, той сподели личен спомен от срещата си с заместник-министъра на културата на Якутия и ректора на тамошния университет. „Ректорката на университета ми стисна ръката и  благодари чрез мен на всички българи за делото на братята Кирил и Методий, за стореното от тях, затова че с тези букви имаме толкова богато слово, за разлика от държави, които имат по 8 000 знака. Ние сме велика нация и трябва да се гордеем, с това, което имаме. Благодаря на всички, които работиха усърдно. Да, идват избори и тази зала все по-често става арена на остри сблъсъци. Въпреки това съм убеден, че всички ние обичаме града си. Милеем за него. и независимо от споровете, всеки от нас е готов да бъде полезен и да остави добра следа след себе си. Честит празник и поклон пред братята Кирил и Методий“, заяви Любомир Христов.  \r\nПред общинските съветници, депутати, граждани и гости на града слово произнесоха областният управител проф. Стефан Желев, Валери Симеонов, общинските съветници Веселин Пенчев, Метин Джамбазов, Добрин Чайлев. Поздравителен адрес е получен от д-р Нигяр Джафер, заместник-председател на Народното събрание. На тържествена сесия на Общинския съвет бяха връчени Наградите на Шумен за изкуство и култура. Със званието почетен гражданин бяха удостоени Нико Майеров и Иван Лечев.  \r\n„С обяснимо вълнение изразявам благодарност за това отличие. Не съм строител, нито стопански деец, но през десетилетията на живота си съм се стремил да допринеса за запазване и развитие на богатите и разнообразни традиции на нашия прекрасен град. Благодаря на своите учители, че са ме научили на гражданско поведение“, каза Нико Майеров.  \r\nС голямо вълнение прие званието и Иван Лечев. „Благодаря на Иван Абаджиев, от когото научих как трябва да се работи, на своите възпитаници, които прославиха българските щанги на европейския и световен подиум, на всички ръководители, с които съм работил, смятам че те са повярвали в моите идеи, начин на работа и са ми гласували доверие. Благодаря“, каза Иван Лечев.  \r\nУспоредно с тържествената сесия, имаше празнична програма за децата на Шумен. От 16.00 часа от пл. „Кристал“ към сградата на общината ще дефилират участниците в 11-ото издание на мажоретния фестивал „Мадарски конник“. От 19.00 часа на откритата сцена на пл. „Освобождение“ концерт ще изнесат група „Фанданго“, формации от Младежки дом и СУ „Сава Доброплодни, а късно вечерта ще има празнична заря. \r\nИвелина ИВАНОВА", "date": "2019.05.11", "title": "Шумен: Официално бяха връчени званието „Почетен гражданин на Шумен“ и Наградите на Шумен в сферата на културата"}
{"url": "http://www.focus-news.net/news/2019/05/11/2656682/evropeyski-izbori-2019-rumen-petkov-i-dots-georgi-kyuchukov-se-sreshtnaha-s-predsedatelya-na-trakiyskite-druzhestva-vav-varna-veska-dimova.html", "text": "Председателят на „Коалиция за България“ Румен Петков и доц. Георги Кючуков, кандидат за европейски депутат от листата на коалицията се срещнаха с председателя на Тракийските дружества във Варна Веска Димова. Това съобщиха от пресцентъра на  \"Коалиция за България\" . На срещата бяха обсъдени отношенията на България с Република Северна Македония и политиката на българското правителство към южната ни съседка. Категорично бе изразено становището и на двете страни за недопускане на отнемане на българската история от страна на Северна Македония. Обсъдени бяха възможностите за действия от страна на Р България в контекста на предстоящите преговори за членство на Македония в ЕС и НАТО. \r\nВеска Димова получи като подарък копие от историческата книга, под редакцията на президента Георги Първанов - \"Илинденско-Преображенското въстание 1903 през погледа на европейските дипломати\". Първанов е съавтор на изданието и автор на предговора към документалния сборник.", "date": "2019.05.11", "title": "Европейски избори 2019: Румен Петков и доц. Георги Кючуков се срещнаха с председателя на Тракийските дружества във Варна Веска Димова"}
{"url": "http://www.focus-news.net/news/2019/05/11/2656683/stara-zagora-vazstanoveno-e-dvizhenieto-po-pat-iii-5008-zmeyovo-borilovo.html", "text": "Възстановено е движението по път III-5008 Змейово - Борилово. Това съобщиха от пресцентъра на  Агенция „Пътна инфраструктура“ .", "date": "2019.05.11", "title": "Стара Загора: Възстановено е движението по път III-5008 Змейово - Борилово"}
{"url": "http://www.focus-news.net/news/2019/05/11/2656684/ministar-rumen-porozhanov-depozira-molba-do-kpkonpi-tsyalata-informatsiya-ot-deklaratsiyata-mu-za-2017-g-da-bade-publikuvana.html", "text": "Министърът на земеделието, храните и горите Румен Порожанов депозира в петък заявление до КПКОНПИ, с което моли да бъдат предприети мерки за публикуването на всички данни от хартиения носител на подадената от него декларация за 2017 г., в това число и данните по отношение на съпругата му, тъй като не попадат в хипотезата на чл. 37, ал. 7 от ЗПКОНПИ. Това съобщиха от пресцентъра на  министерството . \r\nВ подадената декларация са посочени всички обстоятелства, както по отношение на лицето, заемащо висша публична длъжност, така и за неговата съпруга. При попълването на декларацията на стр. 2 не е направена отметка за нито едно от посочените обстоятелства: Наличие  на фактическа раздяла; Не живее заедно със съпругата си и няма общо домакинство и няма да декларира нейното имущество и доходи на основание чл.37, ал. 5 от ЗПКОНПИ; Фактическо съжителство на съпружески начала.  \r\nПредвид липсата на отметка в посочените по-горе колони, механичното пренасяне на ЕГН-то на съпругата му от предходната колона, в която са посочени имената и ЕГН-то за съпругата, в колоната за случаите по чл. 37, ал. 7 от ЗПКОНПИ за „фактическо съжителство на съпружески начала“,  не отговаря на действителното положение и не следва да се счита за нежелание за публикуване на информация относно лице, с което се намира във фактическо съжителство на съпружески начала.  \r\nПо отношение на единственото, установено от комисията несъответствие, за същото е получено уведомително писмо от 13 март,в което се посочва, че не са попълнени трудовите доходи от заеманата длъжност за 2017 г. В определение от комисията 14-дневен срок е подадена коригираща декларация и е представена необходимата информация.", "date": "2019.05.11", "title": "Министър Румен Порожанов депозира молба до КПКОНПИ цялата информация от декларацията му за 2017 г. да бъде публикувана"}
{"url": "http://www.focus-news.net/news/2019/05/11/2656685/ruse-mazh-e-postradal-sled-kato-avtomobil-se-e-udaril-v-darvo-na-patya-ruse-nikolovo.html", "text": "Мъж е пострадал след като автомобила, в който е пътувал, се е ударил в дърво на пътя Русе – Николово. Това съобщиха за  Агенция „Фокус“  от пресцентъра на МВР. Инцидентът е станал в 6.00 часа. Пострадалият пътник е настанен в болница без опасност за живота. Шофьорът на автомобила няма наранявания. Причините за инцидентът се изясняват.", "date": "2019.05.11", "title": "Русе: Мъж е пострадал след като автомобил се е ударил в дърво на пътя Русе – Николово"}
{"url": "http://www.focus-news.net/news/2019/05/11/2656660/sakam-da-kazham-makedoniya-stevo-pendarovski-e-obyaven-ofitsialno-za-prezident-na-makedoniya.html", "text": "Председателят на Държавната избирателна комисия (ДИК) Оливер Дерковски обяви кандидата на СДСМ Стево Пендаровски за президент на Северна Македония, пише македонското издание  “Сакам да кажам“ . \r\nДерковски поздрави избрания кандидат и обяви, че му връчи удостоверението за президент на Република Северна Македония. \r\nНа днешното кратко заседание на ДИК Дерковски представи окончателните резултати от гласуването на 5 май 2019 година. \r\nЗа кандидата на ВМРО-ДПМНЕ и коалицията \"За по-добра Македония\" Гордана Силяновска-Давкова са гласували 377 446  души. За кандидата на СДСМ, подкрепен от 30 други партии, гласуваха 435 656 граждани.  Юлиян Марков", "date": "2019.05.11", "title": "„Сакам да кажам“ (Македония): Стево Пендаровски е обявен официално за президент на Македония"}
{"url": "http://www.focus-news.net/news/2019/05/11/2656688/", "text": "Видимо нашата самооценка за големия ни принос за интеграция на Западните Балкани започва да куца. Това каза за седмичното обзорно предаване „Метроном“ на   Радио „Фокус“  Евгени Кирилов, специалист по темата за Балканите. Според Кирилов е редно страната ни да участва в подобни срещи като тази в Тирана на държавите от Процеса \"Бърдо-Бриони\" за нов тласък в диалога между Белград – Прищина. „Редно е и другите съседни страни да участват в подобни срещи. Струва ми се, че има някакви отделни инициативи, но те не получават подкрепата на всички страни, участващи в този процес. Мирът на Балканите засяга всички ни и един по-широк формат на участие на балканските страни би бил по-градивен и по–конструктивен“, отбеляза експертът. По думите му тези срещи трябва да носят конструктивен характер, а не да разстройват съседите и да възбуждат идеи за велики страни на Балканите. „Всяка подобна среща или диалог в Берлин или Тирана, включително участието на влиятелни държави като Франция  и Германия, имат положителен заряд, насочен към решаване на проблемите, което е нещо позитивно, но този процес не е лесен. Трябва търпение и въздържание на околните страни, повече да помагат, отколкото да възбуждат безпокойство“, коментира Кирилов по повод искането за премахване на границата между Косово и Албания. Евгени Кирилов подкрепя мнението на върховния представител на Европейския съюз по външните въпроси и политиката за сигурност Федерика Могерини, че отмяната на митата върху вноса на сръбски стоки в Косово е единственият вариант за възобновяване на преговорите, тъй като налагането на сто процентово мито е политически акт,  а не икономически. \r\nМилослава АНГЕЛОВА", "date": "2019.05.11", "title": "Евгени Кирилов, специалист по темата за Балканите: Видимо нашата самооценка за големия ни принос за интеграция на Западните Балкани започва да куца"}
{"url": "http://www.focus-news.net/news/2019/05/11/2656677/adelina-stefanova-hram-vavedenie-bogorodichno-blagoevgrad-11-may-se-utvardil-kato-den-za-pochit-kam-svetite-bratya-kiril-i-metodi-zaradi-ruskiyat-teolog-dimitriy-rostovski.html", "text": "11 май се утвърдил като ден за почит към светите братя Кирил и Методи заради руският теолог Димитрий Ростовски, който е написал общото им житие и го е публикувал в месецослова за днешната дата. Това каза за  Радио „Фокус“ – Пирин  църковният уредник в храм „Въведение Богородично“ – Благоевград Аделина Стефанова. Тя припомни, че светите братя са родени в Солун през IX век. „Методий бил военен, а Кирил учил в Цариград философия, заради което бил наречен Константин Кирил Философ. Освен автори на епохалната азбука, двамата братя са творци на молитви, беседи, съчинения с църковно-догматична тематика. Превежда богослужебни книги и са учители на новото поколение книжовници“, каза още Стефанова. Тя добави, че почитането паметта на Кирил и Методий започва още през IX век след смъртта на Кирил. „Първото похвално слово за него е произнесено от епископ Климент Охридски. След смъртта на Методий, за него е създадено похвално слово и тяхната памет и дело се тачат не само от българи, а още от руси, сърби, както и от западните богослови. Днес 24 май се чества като празник на българската просвета, култура и славянска писменост, а 11 май си остава църковен празник“, допълни Стефанова. \r\nЛивия НИНОВА", "date": "2019.05.11", "title": "Аделина Стефанова, храм „Въведение Богородично“ – Благоевград: 11 май се утвърдил като ден за почит към светите братя Кирил и Методи заради руският теолог Димитрий Ростовски"}
{"url": "http://www.focus-news.net/news/2019/05/11/2656689/sport-lyuis-hamiltan-pobedi-v-poslednata-svobodna-trenirovka-v-ispaniya.html", "text": "Формула 1: Люис Хамилтън победи в последната свободна тренировка преди квалификацията за Гран При на Испания. Втори е състезателят от Монако Шарл Льоклер. Трети се нареди съотборникът на Хамилтън в Мерцедес Валтери Ботас, а четвърти е пилотът на Ферари Себастиян Фетел.  Джордж Ръсел разби своя Уилямс  в една от предпазните стени, което сложи край на тренировките. От 16 часа започва квалификацията за място за Гран При на Испания.", "date": "2019.05.11", "title": "Спорт: Люис Хамилтън победи в последната свободна тренировка в Испания"}
{"url": "http://www.focus-news.net/news/2019/05/11/2656691/dots-d-r-petar-nenkov-voenen-istorik-kogato-vsichko-se-rushi-i-izgarya-da-namerish-sili-da-kazhesh-che-si-pobedil-osmanskata-imperiya-e-darzost-i-plam-kakvito-benkovski-pritezhava-v-izobilie.html", "text": "Когато всичко се руши и изгаря, да намериш сили да кажеш, че си победил Османската империя е дързост и плам, каквито Георги Бенковски притежава в изобилие. Това каза за предаването „За честта и славата на България“ на  Радио „Фокус“  военният историк доц. д-р Петър Ненков, по повод годишнина от гибелта на войводата на 12 май. Революционерът успява да увлече въстаниците към масовост и желание за борба, въпреки че осъзнава, че едва ли ще могат да се преборят с редовната турска войска и с паравоенните формирования, обясни той. „Когато се събират шепа луди глави в сграда изоставена, наричана от тях „Казармата в Гюргево“, и взимат решение през пролетта на 1876 година да вдигнат поробения български народ на въстание, мисля, че тези млади и умни момчета са съзнавали, че със своите допотопни оръжия, със своите черешови топчета, едва ли ще могат да се преборят с огромната армия на Османската империя, въоръжена с модерно стрелково оръжие. Те просто са искали да предизвикат гнева на тогавашна Европа и най-вече на Русия – държавата, към която векове наред са се отправяли погледите на надежда и упование на поребените българи“, обясни доц. д-р Петър Ненков. Той каза още, че е нормално бурята от негативни емоции у Бенковски при разгрома на Априлското въстание да го прави душевно сломен. Виждайки, че делото, на което е отдал силите си пропада, той се надява, че намесата на Европа и Русия ще допринесе за автономията на България, добави военният историк.  \r\nЕвелина БРАНИМИРОВА", "date": "2019.05.11", "title": "Доц. д-р Петър Ненков, военен историк: Когато всичко се руши и изгаря, да намериш сили да кажеш, че си победил Османската империя е дързост и плам, каквито Бенковски притежава в изобилие"}
{"url": "http://www.focus-news.net/news/2019/05/11/2656686/nova-makedoniya-makedoniya-s-kakvo-shte-se-zapomni-desetgodishniya-mandat-na-georgi-ivanov.html", "text": "С какво ще се запомни десетгодишния мандат на Георги Иванов, коментира македонският вестник  “Нова Македония“  в материал представен без редакторска намеса. \r\nОт неделя в полунощ, според неофициални съобщения от вчера, длъжността президент на държавата официално поема Стево Пендаровски, наследявайки Георги Иванов, който в продължение на десет години заемаше два мандата тази длъжност. \r\nИзминалото десетилетие на държавния глава ще остане помнено за подкрепата, която Иванов получаваше от тогавашното правителство, но и за постоянните критики от опозицията, която го обвини, че е слуга на ВМРО-ДПМНЕ. Експертите и широката общественост останаха разделени в оценката за начина, по който Иванов изпълнява задълженията си и последиците от неговото президентство в два последователни мандата. \r\nСпоред политическия анализатор Александър Кържаловски е трудно да се направи кратка оценка на председателството на Иванов, дори и сега, в края на мандата, особено защото е противоречиво, както и много други неща в Македония. \r\n„Както в случаите с всички предишни президенти, в голяма част от мандата той беше оспорван и се разглеждаше като партийно-пристрастен (за разлика от останалите, в неговия случай в края на мандата, а не при самото избиране) и той не успя да се дистанцира особено от партията, която го подкрепи (ВМРО-ДПМНЕ). \r\nУтежняващо обстоятелство в неговия случай е дълбоката политическа криза. Мисля, че е бил убеден, че прави всичко възможно в дадената ситуация, но критиката на обществеността, включително голям брой организации на гражданското общество, беше ожесточена, особено след обявяването на амнистията през април 2016 г.“ - казва Кържаловски. \r\nСпоред него, погледнато от днешна гледна точка, след новата амнистия (през януари с решение на парламента) и след като тогава нямаше такава гореща реакция, възниква въпросът дали Иванов е направил толкова голяма грешка. \r\n„От позитивна страна остава фактът, че Папа Франциск сред редките цитати от посещението си в Македония, реши да посочи точно един от президента Иванов - за уважение, а не за толерантност сред религиозните общности. Така че, както и всичко в историята, ще отнеме повече време за по-реалистична и безпристрастна оценка на неговото президентство“ – заяви Кържаловски. \r\nИванов встъпи в длъжност на 12 май 2009 г., след президентските избори като кандидат, подкрепен от ВМРО-ДПМНЕ, който победи съперника на СДСМ Любомир Фръчковски. След това той обяви, че членството в ЕС и НАТО, както и добрите междуетнически отношения, ще останат основните ангажименти в неговата политика. \r\nПървите разногласия възникнаха със съседното Косово, когато тогавашният президент на Косово Фатмир Сейдиу трябваше да посети страната, но не пристигна, защото характерът на посещението бе променен от официално на работно. \r\nВторият мандат започна на 12 май 2014 г., когато спечели изборите срещу сегашният му наследник, Стево Пендаровски. На инаугурацията не присъстваха колеги от региона, нито депутатите от опозиционния СДСМ, които отказаха да встъпят в длъжност, говорейки за кражба на президентските избори. Депутатите на ДСИ не присъстват на встъпването в длъжност, като оспорват неговата легитимност и твърдят, че не представя възгледите на албанците. \r\nВ обръщението си към парламента той повтори ангажимента на страната си да се присъедини към ЕС и НАТО, добавяйки, че няма да допусне промяна в конституционното име на страната. \r\nПо онова време се разгоря аферата с разкриването на подслушвани разговори, която беше удар срещу много представители от тогавашната управляваща партия. На 12 април 2016 г. Иванов обяви обща амнистия, което обхвана и политици, засегнати от разследванията на Специализираната прокуратура, решение, което бе посрещнато с ожесточена реакция от страна на местната общественост и международната общност. \r\nПозицията на Иванов беше, че с амнистията е искал да защити държавните интереси и да допринесе за разрешаването на политическата криза. Според опозиционната СДСМ решението беше оценено като удар срещу държавата, а на улиците започнаха протести от така наречената \"шарена революция\". В протеста един ден след решението за обявяване амнистията е разрушена и изгорена Народната канцелария на президента в центъра на града. \r\nТогавашното управление на ВМРО-ДПМНЕ не прие амнистията на президента, след което оттегли решението си на 27 май 2016 г., първоначално за 22 \"политически ангажирани\" лица и след 10 дни напълно оттегли амнистията, въпреки че остана мнението, че решението за амнистията беше правилното решение за успокояване на политическата криза. \r\nПарламентарните избори в края на 2016 г. донесоха пирова победа на ВМРО-ДПМНЕ и задълбочиха кризата в страната. \r\nГеорги Иванов в началото на 2017 г. даде мандат за съставяне на ново правителство на Никола Груевски, но след като преговорите за формиране на коалиционно правителство с ДСИ се провалят, Груевски връща мандата си. \r\nПрезидентът, въпреки практика да се възлага мандата на лидера на партията, която остава втора според броя на гласовете, спечелени от изборите - Зоран Заев, отложи решението и поиска писмени гаранции, че конституционният ред и унитарния характер на държава ще бъдат защитени. \r\nВ момент, когато започват преговорите на новото правителство за решаване на проблема с името с Гърция, Иванов заема ясна позиция, че няма да приеме промяна в конституционното име на страната. Той се обяви срещу споразумението от Преспа и отказа да подпише указа за закон за ратифицирането на Преспанския договор. Според Иванов споразумението поставя Република Македония в положение на подчинение и зависимост от друга страна, т.е. Република Гърция. \r\nСпоразумението не бе подкрепено от македонските граждани на референдума, проведен на 30 септември 2018 г., а в навечерието на референдума Иванов призова гражданите да не гласуват на референдума. \r\n„Ако ни вземете надеждата, какво ще ни остане? Помогнете за деблокиране на процеса на членство на Македония в НАТО и Европейския съюз, без да нарушавате правото на самоопределение - каза Иванов в ООН. \r\nМандатът той го завършва с позицията, че защитава интересите на държавата, отказва да подпише Закона за езиците и закона, с който е ратифициран Договорът от Преспа. \r\nПред президентския дворец  все още стои табелата, на която пише Република Македония, както и на меморандумите и документите, които изпраща. \r\nСега Иванов се оказа под ударите както на властта, така и на опозицията. Първите го предупреждават да не дава нова амнистия на осъдените за събитията от 27 април, докато последните го обвиняват, че се радват на президентство, докато истинските патриоти, както ги наричат от опозицията, гният в затворите. \r\nПрезидентът Иванов приключва мандата си с посещение на папа Франциск, който за първи път посети Македония на 7 май. \r\n„Дойдохте в момент, когато македонското общество е дълбоко разделено, а македонската държава е тежко ранена поради нарушени обещания и предадени очаквания. Десетилетието на нашата европейска пътека води до политически и морални кризи, които намаляват нашия духовен имунитет и подкопават реалните и трайни ценности“- заяви Иванов пред Папата.  Юлиян Марков", "date": "2019.05.11", "title": "„Нова Македония“ (Македония): С какво ще се запомни десетгодишния мандат на Георги Иванов"}
{"url": "http://www.focus-news.net/news/2019/05/11/2656667/plyus-info-makedoniya-prezidentat-na-sarbiya-shte-prisastva-na-inauguratsiyata-na-stevo-pendarovski.html", "text": "Сръбският президент Александър Вучич ще пристигне в неделя в Скопие за инаугурацията на новоизбрания президент Стево Пендаровски, потвърди кабинетът му, цитиран от македонското електронно издание  “Плюс Инфо“ . \r\nПрезидентът на Сърбия Александър Вучич поздрави Пендаровски веднага след победата на президентските избори в Македония. \r\n\"Поздравявам Ви за избирането за президент на Северна Македония, с пожелание за успех на отговорната длъжност,“ съобщиха от кабинета на сръбския президент. Надявам се, че в бъдеще ще установим добро сътрудничество. Очаквам особено да насърчавам сътрудничеството в областта на икономиката, както и във всички други области от взаимен интерес, както и в полза на гражданите на двете страни ”, написа Вучич в поздравлението до Пендаровски.  Юлиян Марков", "date": "2019.05.11", "title": "„Плюс Инфо“ (Македония): Президентът на Сърбия ще присъства на инаугурацията на Стево Пендаровски"}
{"url": "http://www.focus-news.net/news/2019/05/11/2656694/vitseprezidentat-iliyana-yotova-evropeyskite-sredstva-tryabva-da-stignat-do-vsyako-balgarsko-selo.html", "text": "В навечерието сме на разпределението на европейските средства за следващия програмен период. Сега е времето България да изработи цялостна програма за спасяване на българското село. Европейските средства трябва да стигнат до всяко село. Това заяви вицепрезидентът Илияна Йотова на честването на 400-годишнината на село Керека, община Дряново, съобщиха от  прессекретариата на държавния глава . „През годините неведнъж българското село ни е спасявало и съхранявало като народ. Отдавна българската държава трябваше да разработи план за развитието му“, изтъкна вицепрезидентът. \r\nДнес в село Керека живеят около 60 души. През последните години млади хора избират да отглеждат децата си в Керека и да го развиват. „Село Керека не е уникално само заради историята си. Керека се възражда за нов живот благодарение на огромната любов към родното място, към Родината, с която успявате да заразите и чужди граждани“ – с тези думи се обърна Илияна Йотова към жителите и гостите на селото. С изпълнението си на химна на Република България на перфектен български език 8-годишната Милица Мартин, която неотдавна идва със семейството си от Великобритания в Керека, развълнува присъстващите. Вицепрезидентът благодари специално на председателя на Народно читалище „Напредък – 1884“ 29-годишната Невена Николова и на всички, отдадени на възраждането на село Керека.  \r\nВицепрезидентът Илияна Йотова и зам.-председателят на Народното събрание Емил Христов откриха плоча в чест на достолепната годишнина на селото. Двамата поднесоха цветя пред паметника на Св. св. Кирил и Методий и паметника на четниците от село Керека, участвали в четата на Бачо Киро и поп Харитон в Дряновската епопея. В село Керека през 1885 г. е издигнат първият в България паметник на славянските първоучители.  \r\n„Днес почитаме Светите братя Кирил и Методий, които дадоха четмо и писмо на милиони хора, създадоха третата християнска цивилизация – славянската, и я разпространиха“, посочи Илияна Йотова.", "date": "2019.05.11", "title": "Вицепрезидентът Илияна Йотова: Европейските средства трябва да стигнат до всяко българско село"}
{"url": "http://www.focus-news.net/news/2019/05/11/2656699/evropeyski-izbori-2019-emil-radev-s-promeni-v-evropeyskoto-zakonodatelstvo-izvazhdame-na-svetlo-ofshorkite-i-premahnahme-anonimnite-seyfove.html", "text": "Като докладчик в Европейския парламент по директивата за борба с прането на пари и финансирането на тероризма, работих активно за въвеждането на промени в европейското законодателство, които да извадят на светло офшорките. Премахнахме възможността за анонимно наемане на банкови сейфове в ЕС. Това коментира кандидатът за евродепутат от листата на ГЕРБ Емил Радев, който заедно с областния координатор на партията и кмет на Варна Иван Портних се срещна с жители на Провадия, съобщиха от пресцентъра на  ПП ГЕРБ . В отговор на поставените въпроси Радев разясни и новите правила, които въвеждат контрол над криптовалутите, така че да се пресичат корупционните практики и финансирането на тероризъм. \r\n„За всички е ясно, че когато се проследи пътят на парите, най-бързо се стига до организираната престъпност и терористите. Затова създадохме механизми за достъп на съответните органи в държавите-членки, както и на Европол, до информация за банкови преводи и съмнителни сделки на разследвани лица и фирми”, изтъкна Емил Радев по време на срещата, организирана по инициатива на общинския съветник и ръководител на ГЕРБ - Провадия Димо Димов. \r\n„На тези, които ни сочат с пръст и ни клеветят, че сме най-корумпираните в ЕС, ще напомня, че корупция има в цяла Европа, а именно България положи огромни усилия по време на европредседателството ни да се структурира Европейската прокуратура и тя да започне да функционира още от следващата година. Като член на ЕП се борих много за създаването на тази структура, която ще се занимава основно с транснационални злоупотреби с евросредства и ДДС”, заяви кандидатът на ГЕРБ. \r\nТой отчете резултатите от своята работа през изминалия петгодишен мандат, като подчерта, че заедно с колегата си Андрей Новаков, са инициатори на първата европейска програма срещу двойните стандарти при храните. „Програмата с бюджет от 1,3 млн. евро е огромна крачка напред в името на здравето на 100 млн. граждани на Източна Европа, но битката за общоевропейски контролен орган за качеството на храните и напитките трябва да продължи”, заяви Радев. Той отбеляза като сериозно постижение премахването на апостилите и нуждата от легализация на официални документи за гражданско състояния в ЕС. „Настоявам след две години, когато Европейската комисия ще анализира ефекта от предприетите промени, директивата да обхване и дипломите и удостоверенията за квалификация, както и документите за актуално състояние на фирмите”, допълни Радев. Той открои и постигнатия в ЕП успех за премахване на „вечните длъжници” у нас. \r\n„ЕС ни помага чрез европейските фондове да наваксаме с обновяването на инфраструктурата, бизнесът да стане по-конкурентоспособен, да се развиват социални програми, да се инвестира в обучението на младите хора. Това е ключът към работещата икономика, а тя от своя страна дава възможност за очакваното от всички повишаване на доходите”, посочи Радев. \r\n„Затова е толкова важно държавата ни да остане стабилна и да си гарантира работещи европейски програми, да отстоим извоюваните позиции и авторитет, които гарантират подобряване на инвестиционния климат. Европа има доверие в премиера Борисов, в работата на правителството и на евродепутатите ни. Неслучайно страната ни е една от малкото в ЕС, за които през следващия програмен период се отпускат повече евросредства.  \r\nНа финалната права сме да се потвърди за България рекорден бюджет от 18 млрд. лв.”, информира Иван Портних. Той акцентира върху усилията на правителството да се инвестира в обучението и квалификацията на младите хора. „Правителството изпълнява ангажимента си да подкрепя максимално образователната сфера и да удвои заплатите на учителите. Колкото и да санираме, ремонтираме и оборудваме образователните институции, не сградите, а учителите са тези, които обучават децата. Именно добрите учителите създават добрите специалисти във всички области на обществено-икономическия живот”, изтъкна Портних. \r\n„Радвам се, че миналата година за първи път се изравни броят на тези, които напускат, и на тези, които се връщат в страната ни. Надявам се в кратки срокове да обърнем доскорошната негативна тенденция, като създаваме условия младите хора да останат и да се реализират успешно в България”, каза още Емил Радев.", "date": "2019.05.11", "title": "Европейски избори 2019: Емил Радев: С промени в европейското законодателство изваждаме на светло офшорките и премахнахме анонимните сейфове"}
{"url": "http://www.focus-news.net/news/2019/05/11/2656700/hokey-na-led-rodeniyat-v-balgariya-aleksandar-georgiev-shte-pazi-na-vratata-na-rusiya.html", "text": "Хокей на лед: Роденият в България Александър Георгиев ще пази на вратата на Русия в мача срещу Австрия от световното първенство по хокей на лед, съобщи треньорът Иля Воробьов. Мачът е насрочен за утре в Братислава, а в предния срещу Норвегия (5:2) титуляр беше Андрей Василевски. 23-годишният Георгиев  е играч на Ню Йорк Рейнджърс.", "date": "2019.05.11", "title": "Хокей на лед: Роденият в България Александър Георгиев ще пази на вратата на Русия"}
{"url": "http://www.focus-news.net/news/2019/05/11/2656697/blagoevgrad-desetki-zhiteli-na-obshtina-strumyani-izlyazoha-na-protest-zaradi-visokite-tseni-na-piteynata-voda.html", "text": "Десетки жители на община Струмяни излязоха на протест заради високите цени на питейната вода, предаде репортер на  Радио „Фокус“ – Пирин . Това е поредният протест, който се организира в населеното място, след като от началото на годината фактурите на домакинствата са с двойна цена за кубик вода. Населението в Струмяни настоява Общината да напусне ВиК асоциацията и да се създаде местно дружество. Според протестиращите увеличението на цената на водата е над 100%. По думите ѝ преди увеличението кубик вода е струвал по 0.60 лв., а сега е по 1.5 лв. Хората от община Струмяни настояват още фалиралото преди три години местно дружество „Стримон“ да се възобнови или сформира ново. Според тях така парите, които плащат, ще покриват ремонтите по водопреносната мрежа и ще бъдат самостоятелни. \r\nЛивия НИНОВА", "date": "2019.05.11", "title": "Благоевград: Десетки жители на община Струмяни излязоха на протест заради високите цени на питейната вода"}
{"url": "http://www.focus-news.net/news/2019/05/11/2656695/evropeyski-izbori-2019-predstaviteli-na-koalitsiya-za-balgariya-v-denya-na-himika-gostuvaha-v-dimitrovgradsko-po-pokana-na-neohim-ad.html", "text": "За поредна година Денят на химика в бе отбелязан в димитровградското село Черногорово, където по покана на торовия производител „Неохим“ АД – Димитровград гости бяха кандидати за евродепутати от „Коалиция за България“ и представители на ръководството на ПП АБВ. Това съобщиха от пресцентъра на  „Коалиция за България“ . Празникът събра стотици заети в първия за България химически завод, открит през 1951 г. Сред гостите бяха и водачът на листата на „Коалиция за България“ проф. Боян Дуранкев и Ивайло Калфин, член на НБ на ПП АБВ и зам.-председателят на партията Владимир Маринов. \r\nПроф. Дуранкев разговаря с ръководството на предприятието по поставени от тях въпроси, свързани с оценяването и развитието на химическата индустрия. С представителите на химическия завод професорът очерта идеи, които да се внесат за разглеждане от страна на българското правителство и да бъдат подложени на дискусия в Европарламента.", "date": "2019.05.11", "title": "Европейски избори 2019: Представители на „Коалиция за България“ в Деня на химика гостуваха в Димитровградско по покана на „Неохим“ АД"}
{"url": "http://www.focus-news.net/news/2019/05/11/2656692/adelina-stefanova-hram-vavedenie-bogorodichno-blagoevgrad-bratyata-kiril-i-metodiy-ne-samo-sazdavat-slavyanskata-pismenost-no-i-sa-bili-i-bortsi-za-samostoyatelna-tsarkva-i-kultura.html", "text": "Светите братя Кирил и Методий не само създават славянската азбука и писменост, но и са били и борци за самостоятелна църква и култура. Това каза за  Радио „Фокус“ – Пирин  църковният уредник в храм „Въведение Богородично“ – Благоевград Аделина Стефанова. „Честит празник и честит имен ден на Кирил, Кирилка, Кирчо. От гръцки език „кирилос“ означава „господарски“. Ето защо и Господин, както и Властимир празнуват на днешния ден. Разбира се Методий от съкратеното „мето“ от гръцки език означава „методиус, който изследва – търсач и откривател“, така че отново можем да намерим някое осъвременено име на името Методий. Денят е църковен празник в чест на двамата братя, създали славянската азбука и писменост – борци за самостоятелна църква и култура“, каза още Стефанова. Тя добави, че отначало били чествани 2 дати – 14 февруари е смъртта на Кирил, а 6 април – смъртта на Методий. „След това 11 май е за Методий, а 14 октомври – за Кирил, обаче поради общността на тяхното дело църквата е приела общо празнуване“, допълни Стефанова. \r\nЛивия НИНОВА", "date": "2019.05.11", "title": "Аделина Стефанова, храм „Въведение Богородично“ – Благоевград: Братята Кирил и Методий не само създават славянската писменост, но и са били и борци за самостоятелна църква и култура"}
{"url": "http://www.focus-news.net/news/2019/05/11/2656705/varna-blizo-200-sa-bolnite-ot-varitsela-v-oblastta-prez-poslednata-sedmitsa.html", "text": "Близо 200 са болните от варицела в областта през последната седмица. Това съобщиха за  Радио „Фокус“ – Варна  от Регионалната здравна инспекция – Варна. Според данни на РЗИ за периода от 3 до 9 май заболеваемостта от варицела в областта е завишена. През периода са регистрирани 191 заболели лица спрямо 321 за предишния отчетен период. От тях 178 са във Варна, а 13 са случаите в областта. Болните от скарлатина през първата седмица на май са 15 на брой спрямо 68 за предишната седмица. 11 са случаите във Варна и 4 са заболелите в малките общини на региона. За сравнение за същия период на 2018 г. болните от скарлатина са били 15, а болните от варицела 28 на брой. \r\nБояна АТАНАСОВА", "date": "2019.05.11", "title": "Варна: Близо 200 са болните от варицела в областта през последната седмица"}
{"url": "http://www.focus-news.net/news/2019/05/11/2656696/evropeyski-izbori-2019-angel-dzhambazki-vmro-bnd-turtsiya-napravi-poredna-provokatsiya-chrez-poslanika-si-v-balgariya.html", "text": "Турция направи поредна провокация чрез посланика си в България! Това е недопустима намеса и агресия срещу Конституцията на Република България! Това написа в профила си във  \"Фейсбук\"  водачът на листата на ВМРО - БНД Ангел Джамбазки по повод изказването на турския посланик в България, че разчита на българските власти за по-ефективно изучаване на турски език в училище.  \r\n\"И това е само ден, след като Ердоган заяви отново претенции за членство на Турция в ЕС. И даже си позволи да каже, че ЕС има повече нужда от Турция, отколкото Турция от ЕС.  Да искаш задължително изучаване на турски език в суверенна страна с официален език български, и то в деня на българските просветители – Светите братя Кирил и Методий, е висша форма на наглост и политически цинизъм\", пише Джамбазки. Той подчертава още: \"Ние Патриотите от ВМРО няма да допуснем това и ще настояваме българското външно министерство да вземе категорично отношение по казуса. Турция не веднъж си позволява да размахва пръст и дава ни наставления как да се случват нещата в страната ни, но и не веднъж ние показахме, че не сме послушните васали на Анкара. \r\nСлед решителните действия на властта по инициатива на Патриотите за пресичане на турското духовно влияние у нас, както и за признаването на турско малцинство, Турция днес явно се опитва да провокира икономическите си опити за инвазия. Като водач на листата на Патриотите от ВМРО, категорично се противопоставям на поредната провокация и заявявам, че всеки честен български гражданин, който обича Отечеството си може да бъде спокоен, че докато ние сме в управлението, изучаването на турския език и щенията за всякакви други сърдечни и мисловни граници, бленувани от страна на Ердоган, няма да бъдат прекрачвани\". \r\n\"Призовавам също така да се спре политическото лицемерие и напомням на БСП, че българският народ е мъдър и помни целувката между Местан и Станишев на „Лъвов мост“. Не си правете гаргара с интелекта на хората. \r\nОще нещо – призовавам всички кандидати за български представители в ЕП, да декларират пред българските избиратели, че няма да подкрепят членството на Турция в ЕС и техните партии официално ще се противопоставят на искането за задължително изучаване на официален турски език в училищата. Това е честната, спрямо сънародниците ни позиция. Защото Ние от ВМРО браним България вече 126 години!\", допълва още той.", "date": "2019.05.11", "title": "Европейски избори 2019: Ангел Джамбазки, ВМРО - БНД: Турция направи поредна провокация чрез посланика си в България"}
{"url": "http://www.focus-news.net/news/2019/05/11/2656704/evropeyski-izbori-2019-angel-dzhambazki-vmro-bnd-naglost-i-politicheski-tsinizam-e-iskaneto-na-turtsiya-za-izuchavane-na-ofitsialen-turski-ezik-u-nas.html", "text": "Призовавам всички кандидати от листите за ЕП, както и техните партии, да декларират, че ще противопоставят срещу членството на Турция в ЕС, се казва в категоричната позиция на водача на листата на ВМРО – Българско национално движение Ангел Джамбазки по повод изказване на турския посланик Хасан Улусой в Кърджали за признаването и въвеждането на турския език като официален за изучаване в България. Това съобщиха от пресцентъра на  ВМРО . Думите на посланика идват като продължение на вчерашното изказване на Ердоган за нуждата от членството на Турция в ЕС. \"Позицията на Патриотите от ВМРО винаги е била категорична и последователна и тя няма да се промени. Напротив – ние ще се борим да бъдем част от състава на ЕП, за да браним България от подобни провокации и заплахи\", категорични са от ВМРО. \r\nЕто как коментира във „Фейсбук“ темата Ангел Джамбазки: \"Турция направи поредна провокация чрез посланика си в България. Това е недопустима намеса и агресия срещу Конституцията на Република България. И това е само ден, след като Ердоган заяви отново претенции за членство на Турция в ЕС. И даже си позволи да каже, че ЕС има повече нужда от Турция, отколкото Турция от ЕС. Да искаш задължително изучаване на турски език в суверенна страна с официален език български, и то в деня на българските просветители – Светите братя Кирил и Методий, е висша форма на наглост и политически цинизъм. Ние, Патриотите от ВМРО, няма да допуснем това и ще настояваме българското външно министерство да вземе категорично отношение по казуса. Турция неведнъж си позволява да размахва пръст и да ни дава наставления как да се случват нещата в страната ни, но и неведнъж ние показахме, че не сме послушни васали на Анкара. След решителните действия на властта по инициатива на патриотите за пресичане на турското духовно влияние у нас, както и за признаването на турско малцинство, Турция днес явно отново прави опити за инвазия. Като водач на листата на Патриотите от ВМРО категорично се противопоставям на поредната провокация и заявявам, че всеки честен български гражданин, който обича Отечеството си, може да бъде спокоен, че докато ние сме в управлението изучаването на турския език и щенията за всякакви други сърдечни и мисловни граници, бленувани от страна на Ердоган, няма да бъдат прекрачвани. \r\nПризовавам също така да се спре политическото лицемерие и напомням на БСП, че българският народ е мъдър и помни целувката между Местан и Станишев на „Лъвов мост“. Не си правете гаргара с интелекта на хората. Още нещо – призовавам всички кандидати за български представители в ЕП, да декларират пред българските избиратели, че няма да подкрепят членството на Турция в ЕС и техните партии официално ще се противопоставят на искането за задължително изучаване на официален турски език в училищата. Това е честната спрямо сънародниците ни позиция. Защото ние от ВМРО браним България вече 126 години!\".", "date": "2019.05.11", "title": "Европейски избори 2019: Ангел Джамбазки, ВМРО- БНД: Наглост и политически цинизъм е искането на Турция за изучаване на официален турски език у нас"}
{"url": "http://www.focus-news.net/news/2019/05/11/2656674/prezidentat-rumen-radev-shte-prisastva-na-vstapvaneto-v-dlazhnost-na-novoizbraniya-darzhaven-glava-na-severna-makedoniya-stevo-pendarovski-na-12-may.html", "text": "На 12 май президентът Румен Радев ще присъства в Скопие на церемонията по встъпване в длъжност на новоизбрания президент на Република Северна Македония Стево Пендаровски. Това съобщиха от  прессекретариата на държавния глава .", "date": "2019.05.11", "title": "Президентът Румен Радев ще присъства на встъпването в длъжност на новоизбрания държавен глава на Северна Македония Стево Пендаровски на 12 май"}
{"url": "http://www.focus-news.net/news/2019/05/11/2656701/evropeyski-izbori-2019-bsp-podade-zhalba-v-tsik-sreshtu-premiera-boyko-borisov-obzor.html", "text": "БСП внесе сигнал в ЦИК срещу премиера Бойко Борисов. Сигналът бе входиран в комисията от председателя на Националния предизборен щаб на БСП Георги Свиленски и от народния представител и член на Правна комисия Явор Божанков. Заедно с тях бе и юрисконсултът на партията Аглика Виденова. „От две седмици Бойко Борисов изпълнява функциите на председател на Председателския предизборен щаб на ГЕРБ и съпътстващите ги коалиции. Това е в категорично противоречие на закона за администрацията“, заяви  Георги Свиленски . Той призова ЦИК да спазва закона и да загърби партийните си пристрастия. Депутатът Явор Божанков обяви, че Бойко Борисов е в явна несъвместимост и нарушение на закона. Той посочи, че видно от съобщение, публикувано на официалната страница на ГЕРБ, че Бойко Борисов оглавява Председателски предизборен щаб. „Повече от всеки български гражданин министър-председателят е призван да спазва българското законодателство. Компетентен орган е ЦИК. Призоваваме ЦИК да даде указания на министър-председателя да освободи един от двата поста и да преустанови нарушението на българските закони“, призова Божанков. \r\nПред журналисти в Русе премиерът Бойко Борисов заяви: \"Разбирам кое дразни БСП, тях ги мързи да ходят на работа, а аз откривам два завода на най- големите компании в света\". Попитан как ще коментира сигнала на БСП в ЦИК срещу него и призива им да освободи или премиерския пост, или този на председател на предизборния щаб, Борисов посочи: „Аз не съм никакъв шеф, откривам заводите, с които сме работили месеци наред“. „Какво да напуснем- да ги оставим пак да заробят държавата. На приказки БСП са много силни- щели да осигурят високи доходи. Кое осигуриха те?“, попита той. Агенция „Фокус“  припомня: На 10 май от ЦИК обявиха, че не са установени нарушения за предизборната кампания от страна на министър-председателя Бойко Борисов. Говорителят на ЦИК Александър Андреев коментира, че комисията не бива да влиза в какъвто и да е било дебат между институциите. „Беше разгледан сигнал, който постъпи онзи ден, във връзка с нарушение на предизборната кампания от страна на министър-председателя. ЦИК не установи нарушения и той остана за сведение“, посочи Андреев.  \r\nКоментарът на Андреев дойде след като в началото на седмицата от БСП анонсираха сигнала си на пресконференция. Тогава от партията обявиха, че ще сигнализират и Съвета за електронни медии. Председателят на Националния предизборен щаб на БСП Георги Свиленски призова министър-председателя Бойко Борисов да излезе в отпуск до евровота.  \r\nПресконференцията и обвиненията на БСП предизвикаха полемика между „Дондуков“ 1 и 2. В свое телевизионно участие премиерът Бойко Борисов заяви, че програмата му в последните дни не е предвиждала предизборни мероприятия и заяви, че притесненията на БСП се отнасят и за държавния глава. „Когато си изпратиш шефа на пресцентъра за водач на листа на БСП или началника на кабинета за четвърти в листата, ясно е, че имаш политическо отношение. Трябва ли и той да излезе отпуска?“, коментира премиерът. По-късно държавният глава Румен Радев заяви, че е равноотдалечен от всички партии, но не мисли, че трябва да се води предизборна кампания с пари от държавния бюджет. \r\nВъв връзка с това, че двама от кабинета му - Елена Йончева и Иво Христов сега са част от листата на БСП за България за европейските избори държавният глава посочи: „Президентството не е феодална институция, всеки е свободен да взема решение“. По думите му опитите скандалите да бъдат заглушени с всякакви други мероприятия няма да сполучат, понеже хората вече очакват разнищването им, както и реални действия и противодействие на корупцията. В отговор министър-председателят Борисов посочи, че дори със самото си изказване президентът е взел страна. „Освен това, защо трябва да му напомням на кой пленум ходи като президент? Случайно са се озовали неговите хора в листата на БСП. Той ни прави на кьорави вече“, коментира премиерът.  \r\nДеница КИТАНОВА", "date": "2019.05.11", "title": "Европейски избори 2019: БСП подаде жалба в ЦИК срещу премиера Бойко Борисов (ОБЗОР)"}
{"url": "http://www.focus-news.net/news/2019/05/11/2656703/vratsa-negovo-visokopreosveshtenstvo-vrachanskiyat-mitropolit-grigoriy-oglavi-arhiereyska-sveta-liturgiya-za-praznika-na-svetite-bratya-kiril-i-metodiy.html", "text": "На днешния ден, посветен на светите равноапостоли Кирил и Методий, Негово високопреосвещенство Врачанският митрополит Григорий оглави Архиерейска света Литургия за храмовия празник на църквата „Св. св. Кирил и Методий“ в село Косталево, предаде репортер на  Агенция „Фокус“ .  \r\nНикола ПЕТКОВ", "date": "2019.05.11", "title": "Враца: Негово високопреосвещенство Врачанският митрополит Григорий оглави Архиерейска света Литургия за празника на светите братя Кирил и Методий"}
{"url": "http://www.focus-news.net/news/2019/05/11/2656708/evropeyski-izbori-2019-mariya-gabriel-deloto-na-kiril-i-metodiy-i-tehnite-uchenitsi-e-stozher-na-balgarskiya-duh-koyto-ni-e-napravil-neslomim-prez-vekovete-narod.html", "text": "Светите братя Кирил и Методий, които почитаме днес по стар стил, ни завещаха повече от азбука. Те ни дадоха знание. За нас, българите, делото на Кирил и Методий и техните ученици е стожер на българския дух, който ни е направил несломим през вековете народ. Трябва да се горди, че сме дали третата азбука на ЕС и сме част от културното езиково многообразие на Европа. Това заяви по време на празника „Кирилицата в Европа“, организиран от район \"Илинден\", водачът на листата на ГЕРБ и СДС Мария Габриел, съобщиха от пресцентъра на  ПП ГЕРБ . \r\n„Моето послание днес е да насърчаваме любовта към четенето. Надявам се къщичките за книги в Южния парк да приютяват повече четящи хора, особено децата. Днес, в ерата на цифровите технологии, традиционните и електронните книги могат да живеят заедно, отваряйки ни повече възможности за четене. Пожелавам повече хора в парка да разлистват страниците на книгите в къщичките и да намерят своята фраза, която да им остане за цял живот“, подчерта Габриел. Тя добави, че нейната любима фраза е от книгата „Малкият принц“, която е оставила в своебразната библиотека: „Истински се вижда само със сърцето. Същественото е невидимо за очите“.  \r\n„Датата 26 май ни дава още една възможност да изпратим послание за България на сърцата и умовете. За България и Европа на културата. За силна България в обединена Европа с номер 12 в бюлетината“, добави Мария Габриел. \r\nИменно по инициатива на Мария Габриел Европейската комисия се превърна в сцена на българската просвета и култура и славянската писменост на 24 май преди една година.  \r\nПо време на празника в район \"Илинден\" кандидатът за евродепутат от ГЕРБ Андрей Ковачев сподели, че трябва четенето да бъде стимулирано, защото в книгите е науката и знанието. „Младите поколения трябва да израстват в с българския дух, като част от Европейския съюз и като част от семейството на свободните демократични народи. Трябва да направим така, че младите поколения да намерят своето щастие в страната. Те са свободни да пътуват, но най-хубавото, което можем да им завещаем, е да намерят своето щастие в своята родина“, подчерта Ковачев. \r\nОбщинският съветник Татяна Георгиев призова всички да се обръщат по-често към книгите, защото техните страници успяват да ни пренесат на места, на които се случват невероятни неща и от там излизаме по-умни, по-добри и по-човечни.  \r\n„На 26 май ни предстоят европейски избори. Район \"Илинден\" е един от районите в София, които спечелиха най-много инвестиции от европейски проекти. На територията на района всички 8 училища и детски градини се реновират по европейски програми“, подчерта Георгиева. Тя благодари на кмета на Илинден Иван Божилов за непрекъснатата работа, за да може всичко постигнато да се реализира. \r\nИван Божилов призова посетители на парка да пазят поставените къщички за книги в района. \r\nСлед официалната част гостите на празника дариха своите книги на гражданите на „Илинден“ в специалните градински библиотеки.", "date": "2019.05.11", "title": "Европейски избори 2019: Мария Габриел: Делото на Кирил и Методий и техните ученици е стожер на българския дух, който ни е направил несломим през вековете народ"}
{"url": "http://www.focus-news.net/news/2019/05/11/2656710/evropeyski-izbori-2019-elena-yoncheva-bsp-iskame-balgariya-da-bade-spravedliva-i-prosperirashta.html", "text": "„БСП има конкретна програма за действие за промяна на Европа и България. В бъдещия Европейски парламент ние ще работим за общ стандарт за минимална пенсия и минимална заплата, обща европейска прокуратура, връщане на ЕС към социалните идеи, които да подобрят живота на всички европейци”. Това заяви водачът на листата на „БСП за България” Елена Йончева на срещи с жителите на градовете Провадия и Аксаково, съобщиха от пресцентъра на  Националния съвет на БСП . Тя добави, че на тези избори трябва да осъзнаем, че България е част от обединена, демократична и просперираща Европа. „Трябва да вдигнем глава и да заявим, че искаме България също да бъде справедлива и просперираща”, категорична бе Йончева. Водачът на листата на „БСП за България” каза още, че с помощта на Европа и чрез пресичането на корупцията в бюджета могат да влязат милиарди и тези пари да отидат за повишаване на средните работни заплати, мерки за борба с демографската катастрофа, подпомагане на младите предприемачи, на малките и средни фермери и земеделци. Тя добави, че социалистите са единствените, които имат стратегия за справяне с демографската криза и ще настояват за европейски комисар по демографията. ”Само с №18 можем да имаме промяна и шанс да достигнем средните европейски стандарти”, категорична бе Елена Йончева.  \r\n„Какво обаче ни предлагат управляващите? Дават на концесия Летище „София” за 35 години, въпреки че то е печелившо. Борисов се гордееше, че е спрял три енергийни проекта. Заради корупцията, ниските заплати и липсата на перспектива всеки десети човек между 20 и 39 години напуска България”, каза още Елена Йончева. Тя коментира, че управляващите вдигат цената на промишления ток  два пъти, а това означава, че цените на основните стоки ще се повишат, може да се наложи фирмите да съкращават работници или да намаляват заплати. Йончева припомни, че вчера една от големите български индустриални асоциации е заявила, че с това увеличение НЕК действа като организирана престъпна група.  \r\n„Време е за промяна, време е за справедливост, сега. Затова на тези избори трябва да се гласува”, категоричен бе кандидатът за евродепутат Петър Витанов. Той заяви, че след 26 май не просто ще изпратим евродепутати социалисти в ЕП, а ще изпратим в Брюксел хора, които имат визия за България и визия за Европа. „След тези избори българските граждани имаме шанс да си върнем България- с добро образование, здравеопазване и равноправна с останалите държави в ЕС. Десетилетията дясна хегемония в ЕС доведоха до огромни дисбаланси между бедни и богати държави затова трябва да променим статуквото. Битката ни е за достойни заплати и пенсии, качествено образование, за да са грамотни и конкурентни децата ни”, заключи Петър Витанов.  \r\n„Справедливост, солидарност и равен достъп до медицинска помощ са основните принципи на здравния модел, заложен от БСП в нашите „Визия за България” и „Визия за Европа”, заяви кандидатът за евродепутат д-р Десислав Тасков. Той коментира, че здравето, както образованието, не е стока, а неотменимо човешко право. „Ние поставяме пациента в центъра на здравната система чрез рязко намаляване на доплащането на здравноосигурените лица. В момента, в България, доплащането за лечение е 50%, а това е недопустимо”, каза още Тасков. Той заяви, че ГЕРБ ограбват всичко в тази държава и шансът да ги спрем е точно сега.  „Гласувайки за „БСП за България” с №18, можем да покажем, че искаме промяна\", категоричен бе социалистът. По думите му само БСП може да  осъществи тази промяна. \"ГЕРБ не инвестират в общинските болници, защото при тях не може да се краде - не са им интересни. А именно тези болници посрещат нуждите на хората в отдалечените райони. След 26 май и след предсрочните парламентарни избори ние ще започнем реалната инвестиция в здравеопазването по места\", коментира още Тасков.", "date": "2019.05.11", "title": "Европейски избори 2019: Елена Йончева, БСП: Искаме България да бъде справедлива и просперираща"}
{"url": "http://www.focus-news.net/news/2019/05/11/2656712/blagoevgrad-obshtina-simitli-organizira-konkurs-za-stari-snimki-po-povod-50-ata-godishnina-na-grada.html", "text": "Конкурс за стари снимки организира Общината по повод 50-ата годишнина от обявяването на Симитли за град. Това съобщиха за  Радио „Фокус“ – Пирин  от Община Симитли. По повод юбилея, който ще бъде тържествено отбелязан през месец август, вече се провеждат редица прояви и инициативи. Част от тях са свързани с конкурси за детска рисунка и поезия. В рамките на честванията ще се проведе и фотоконкурсът. Организаторите приканват всички, които имат стари снимки на Симитли да ги изпратят на сайта на Общината. Снимките могат да бъдат изпращани, а организаторите ще направят съвременни снимки на същите обекти, за да може да се види как Симитли се е променил през последните 50 години. \r\nЛивия НИНОВА", "date": "2019.05.11", "title": "Благоевград: Община Симитли организира конкурс за стари снимки по повод 50-ата годишнина на града"}
{"url": "http://www.focus-news.net/news/2019/05/11/2656709/api-vremenno-e-ogranicheno-dvizhenieto-v-dvete-posoki-po-pat-iii-6206-samokov-beli-iskar-poradi-patnotransportno-proizshestvie.html", "text": "Временно е ограничено движението в двете посоки по път III-6206 Самоков – Бели Искър поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Шофьорите трябва да се движат с повишено внимание и съобразена скорост по обходен маршрут: Самоков – Боровец – Бели Искър.", "date": "2019.05.11", "title": "АПИ: Временно е ограничено движението в двете посоки по път III-6206 Самоков – Бели Искър поради пътнотранспортно произшествие"}
{"url": "http://www.focus-news.net/news/2019/05/11/2656706/penka-nikolova-istorik-praznikat-na-kiril-i-metodiy-se-svarzva-s-kulturnoto-obosobyavane-na-balgarite-prez-vazrazhdaneto.html", "text": "Празникът на светите братя Кирил и Методий през Възраждането несъмнено се свързва с културното обособяване, църковната независимост и политическото освобождение на българските земи. Това каза за  Радио „Фокус“ – Пазарджик  историкът Пенка Николова. Тя посочи, че Христо Ботев го нарича „празник на нашето историческо възрождение”. „Вълнуващо слово по повод празника на двамата братя в Пазарджик през 1875 година произнася Константин Величков, тогава учител в Главното класно училище в града. За първи път звучат открито пред събралото се множество слова за „поробеното ни отечество, което има нужда от свобода”. След Освобождението в 1878 г. това е един от първите официални празници на възродената ни държава“, коментира Николова. Тя добави, че на 11 май в Пазарджик празничното шествие е обикаляло черковната махала и влизало е в училището, където се извършвал обичайният водосвет. „Главният учител е казвал едно пространно слово, а докато се ръси народа за здраве учениците са пеели молебни и похвални песни“, уточни Николова. \r\nВаня НИКОЛОВА", "date": "2019.05.11", "title": "Пенка Николова, историк: Празникът на Кирил и Методий се свързва с културното обособяване на българите през Възраждането"}
{"url": "http://www.focus-news.net/news/2019/05/11/2656717/evropeyski-izbori-2019-kandidatat-za-evrodeputat-zhecho-stankov-prisastva-na-tretoto-izdanie-na-folklornoto-nadigravane-povedi-horoto-v-burgas.html", "text": "Третото издание на фолклорното надиграване „Поведи хорото в Бургас“, организирано от ГЕРБ, събра стотици жители и гости на морския град. Това съобщиха от пресцентъра на  ПП ГЕРБ . В надиграването взеха участие 13 танцови състава към клубовете „Лукойл“, „Бургос“, „Тракийска дъга“, „Българит“, „Мартеница“, „Златен пламък“, „Хоп Троп“, „Миладина“, „Бургас“, „Мераклии“, „Медено котле“, „Крайморци“, „Настроение“. Те представиха едни от най-обичаните и познати фолклорни танци от различни области на страната.  \r\nСъбитието, което нямаше състезателен характер, бе подкрепено от кандидата за евродепутат от ГЕРБ Жечо Станков, народните представители Димитър Бойчев, Иван Вълков, Галя Желязкова, както и общински съветници от партията.  \r\n„Фолклорното надиграване е палитра от цветове и емоции, благодаря на всички участници за огромния интерес да бъдат част от третото издание. Провеждането на този фолклорен празник беше обещание, което спазихме и превърнахме в традиция. Надявам се с всяка следваща година участниците да се увеличават. От 12 години сме част от голямото европейско семейство, но не бива да забравяме своята национална идентичност“, поздрави участниците областният председател на ГЕРБ Димитър Бойчев.  \r\nСъбитието, което се проведе на терасата на Културен център „Морско казино“, се превърна в празник на българския дух и традиции.", "date": "2019.05.11", "title": "Европейски избори 2019: Кандидатът за евродепутат Жечо Станков присъства на третото издание на фолклорното надиграване „Поведи хорото в Бургас“"}
{"url": "http://www.focus-news.net/news/2019/05/11/2656714/evropeyski-izbori-2019-sds-otbelyaza-vtorata-godishnina-ot-otkrivaneto-na-pametnika-na-ronald-reygan-v-sofiya.html", "text": "По инициатива на СДС, преди две години, в София беше открит паметник на американския президент Роналд Рейгън – една от най-ярките политически фигури на ХХ век. Събитието беше на 10 май 2017 г., в присъствието на посланик Ерик Рубин и високопоставени български и американски лица. Днес СДС отбеляза Втората годишнина от откриването на паметника. В Южния парк, за да поднесат венци и цветя, дойдоха председателят на партията Румен Христов, председателят на Инициативния комитет за поставяне на паметника на Роналд Рейгън Владимир Кисьов, Александър Йорданов, Теодор Петков кмет на район \"Витоша\", Антон Койчев и Миглена Горанова - общински съветници  от СДС в СОС, координаторът на Инициативния комитет адв. Георги Ненков и  представители на СДС-София.Това съобщиха от пресцентъра на  СДС.", "date": "2019.05.11", "title": "Европейски избори 2019: СДС отбеляза втората годишнина от откриването на паметника на Роналд Рейгън в София"}
{"url": "http://www.focus-news.net/news/2019/05/11/2656715/sofiya-dvama-dushi-sa-postradali-pri-verizhna-katastrofa-na-patya-samokov-beli-iskar.html", "text": "Двама души са пострадали при верижна катастрофа на пътя Самоков – Бели Искър. Това съобщиха за  Агенция „Фокус“  от пресцентъра на МВР. Инцидентът е станал към 14.30 часа. В катастрофата са участвали три автомобила. Пострадалите са без опасност за живота.  \r\nТеодора ПАТРОНОВА", "date": "2019.05.11", "title": "София: Двама души са пострадали при верижна катастрофа на пътя Самоков – Бели Искър"}
{"url": "http://www.focus-news.net/news/2019/05/11/2656711/tass-konstantin-kosachov-zayavi-che-kosovskiyat-vapros-nyama-silovo-reshenie.html", "text": "Косовският въпрос трябваше да бъде решен чрез политически преговори между Белград и Прищина, този проблем няма военно решение, заяви в събота пред националната телевизия на Сърбия РТС председателят на Комисията по международните въпроси на Съвета на Федерацията Константин Косачов, цитиран от  TACC . \r\n\"На първо място: убеден съм, че косовският проблем няма и не може да има военно решение. Решението може да бъде само политическо. Решението в крайна сметка трябва да бъде взето между Белград и Прищина. Всички други страни трябва да не се намесват, колкото е възможно в този процес, ” каза политикът. \r\nТой отбеляза, че диалогът на практика е спрял \"по инициатива на Прищина, която спря да говори с Белград, която отново и отново нарушава основната резолюция на Съвета за сигурност на ООН 1244, създавайки собствени въоръжени сили, налагайки 100% мита върху стоки от Сърбия\". \"В същото време Прищина получава подкрепа от САЩ. Няма да говоря за Запада като цяло; по мое мнение позицията на ЕС е по-отговорна: Европа е загрижена, че Прищина започва сама да решава косовския въпрос. Затова трябва да обвиняваме играчи извън Косово, преди всичко във Вашингтон, тези, които се опитват да се възползват от емоциите, разрушавайки, а не допринасяйки и за политическия процес, \"каза сенаторът. \r\nГоворейки за евентуална промяна във формата на преговорите за Косово, Косачов отбеляза, че \"Русия никога не е отказвала да участва в такива преговори и е готова да участва в тях, ако бъде поканена\". Той смята, че не е съвсем ясно свикването на срещи в Берлин за Косово на 29 април и предстоящата нова среща в Париж. \"Албанската страна призовава САЩ да се присъединят към процеса, в този случай и руската страна, и страните от Европейския съюз трябва абсолютно да се обвържат\", заключи той. Оценявайки настоящото състояние на нещата, Косачов изрази мнение, че позицията на Сърбия за Косово е станала по-силна.  Юлиян Марков", "date": "2019.05.11", "title": "ТАСС: Константин Косачов заяви, че косовският въпрос няма силово решение"}
{"url": "http://www.focus-news.net/news/2019/05/11/2656719/kyustendil-dvizhenieto-se-osashtestvyava-v-edna-lenta-po-patya-dupnitsa-klisura-ot-km-42263-do-km-59071-poradi-rehabilitatsiya-patnoto-platno.html", "text": "Движението се осъществява в една лента по пътя Дупница – Клисура от км 42+263 до км 59+071 поради рехабилитация пътното платно. Това съобщиха за  Радио „Фокус“ – Пирин  от Областно пътно управление – Кюстендил. Движението по третокласен път 107 Пастра – Рилски манастир от км 27+575 до км 27+825 се осъществява в една лента поради аварийно-възстановителни дейности по укрепването свлачищни процеси: падащи камъни, свлачище, срутище и тяхното отстраняване, почистване и обрушване. Движението в района се регулира от светофарна уредба и при необходимост от сигналисти до 15 юни. Движението по главен път Е-79 Кюстендил – Радомир от км 43+300 до км 64+800 в участъка граница с област Кюстендил до разклона за село Върба се осъществява в една лента поради машинно подравняване на банкети, оформяне на окопи и изкоп под ограничителни системи в двете направления. Организацията на движение се регулира с пътни знаци за срок до 17 май. Трафикът по автомагистрала „Струма“ и главен път Е – 79 се осъществява нормално. \r\nЛивия НИНОВА", "date": "2019.05.11", "title": "Кюстендил: Движението се осъществява в една лента по пътя Дупница – Клисура от км 42+263 до км 59+071 поради рехабилитация пътното платно"}
{"url": "http://www.focus-news.net/news/2019/05/11/2656722/evropeyski-izbori-2019-eva-maydel-v-perushtitsa-bsp-sa-dobri-v-davaneto-na-gramki-obeshtaniya-i-v-obvineniyata-a-nie-v-podobryavaneto-na-zhivota-na-horata.html", "text": "За разлика от опонентите ни от БСП, които предпочитат да правят гръмки обещания и обвинения само в телевизиите, ние от ГЕРБ заставаме лице в лице с хората. Това обяви кандидатът за евродепутат от ГЕРБ и СДС Ева Майдел, визирайки откритата кампания на ГЕРБ в българските общини, съобщиха от пресцентъра на  ПП ГЕРБ .  \r\nЗаедно с друг кандидат за евродепутат Младен Шишков днес тя се срещна с жителите на община Перущица. Тримата разговаряха и с много членове и симпатизанти на ГЕРБ от общината. \r\n\"Доказахме, че можем да подобряваме живота на хората. Европейските средства ни помагат да правим градовете ни по-добри, за да останат и да се реализират младите хора тук\", коментира срещите си с хората Майдел. \r\nКолегата ѝ Младен Шишков посочи факта, че ПП ГЕРБ постоянно е провокирана от опонентите си от БСП с лъжи и компромати, но въпреки това показва сила и реални резултати - санирани училища и детски градини, нови пътища и магистрали, спортни съоръжения. „Чрез европейската солидарност българските села и градове успяха да се обновят с нови площади и паркове, затова мислете разумно и изберете хората от ГЕРБ, които знаят да градят мостове в Европа\", апелира Шишков. Той завърши с думите: „Всички ние можем да работим здраво и да постигаме поставените цели. Затова говорете с хората около вас, говорете с близките си и приятелите, и гласувайте. Активността на евроизборите на 26 май и убедителната победа на ГЕРБ ще означава, че не сме периферия и казваме твърдо „не\" на двойните стандарти и на втората скорост, защото гласът ни се чува в Европа\".", "date": "2019.05.11", "title": "Европейски избори 2019: Ева Майдел в Перущица: БСП са добри в даването на гръмки обещания и в обвиненията, а ние в подобряването на живота на хората"}
{"url": "http://www.focus-news.net/news/2019/05/11/2656724/evropeyski-izbori-2019-lilyana-pavlova-v-breznik-shte-rabotya-za-poveche-evropeysko-finansirane-za-balgariya-za-da-nyama-razdelenie-na-malki-i-golemi-bogati-i-bedni-obshtini.html", "text": "Брезник е добър пример за това как по-малките населени места могат да се развиват успешно, когато има добър синхрон между местната власт, държавата и със съдействието на европеското финансиране. Това заяви кандидатът за евродепутат от листата на ГЕРБ и СДС Лиляна Павлова при посещението си в Брезник, съобщиха от пресцентъра на  ПП ГЕРБ . Тя беше придружена от областния координатор на политическата сила в Перник Вяра Церовска, народния представител д-р Александър Александров, председателя на Жени ГЕРБ Ирена Соколова и общинския координатор Лина Симеонова. \r\n„Виждаме как регионите и населените места в тях се развиват и това е нашата цел. Ако вляза в Европейския парламент, ще отстоявам именно това – повече европейско финансиране за България, за да няма разделение на малки и големи, богати и бедни общини“, подчерта Павлова. Тя отбеляза важността да бъдат осигурени повече средства за райони като Брезник, където поминъкът е земеделие“, посочи Павлова. Тя подчерта, че са вложени много средства за подобряване на пътната инфраструктура в региона. \r\n„Благодарение на пътната свързаност, все по-често хората избират да останат да живеят по родните си места. С европейско финансиране се направиха  и ще продължава да се прави енергийна ефективност. Благодаря на всички жители на Брезник, че бяха смели, не се подведоха на фалшивите новини и манипулациите и 5-те сгради, които бяха допустими за саниране, бяха санирани“, каза още кандидатът от партия ГЕРБ. Тя отбеляза, че предстоят още много инвестиции в града, като енергийно обновяване на местното училище. \r\nКандидатът за член на Европейския парламент посети местната средновековна църква „Света Петка“, където се поклони пред мощите на Светицата и се запозна с историята на най-стария храм в брезнишко. Наскоро църквата бе ремонтирана с европейски средства. Тя е част от няколко проекта за ремонт, реконструкция и възстановяване на храмове и манастири в общините Брезник и Трън по Програмата за развитие на селските райони 2014-2020 г. на стойност 673 258 лева.", "date": "2019.05.11", "title": "Европейски избори 2019: Лиляна Павлова в Брезник: Ще работя за повече европейско финансиране за България, за да няма разделение на малки и големи, богати и бедни общини"}
{"url": "http://www.focus-news.net/news/2019/05/11/2656726/pazardzhik-litiyno-shestvie-po-pametnite-mesta-ot-april-1876-godina-shte-se-provede-v-batak-na-12-may.html", "text": "Литийно шествие-поклонение по паметните места от април 1876 година ще се проведе на 12 май в Батак. Това съобщи за  Радио „Фокус“ – Пазарджик  директорът на Исторически музей - Батак Теодора Пейчинова. Тя обясни, че то ще се носи от баташките деца, а след тях ще са жителите и гостите на града, които ще носят венци и цветя. „Литийното шествие тръгва в 12.00 часа от паметника на Богдановия хълм, където ще бъде отслужен молебен и ще прозвучи тържествен залп. Участниците в шествието ще преминат през площад „Освобождение”, ще спрат пред църквата „Света Неделя”, бюст-паметника на княз Алексей Церетелев, паметника на загиналите в Априлската епопея в Батак, бюст-паметника на Трендафил Керелов, бюст-паметника на Алексей Церетелев, пред паметника на загиналите във войните за Национално освобождение и за единна и свободна България.  \r\nВ 14.00 часа ще бъдат положени венци по паметната алея, улица „Априлци” в Батак, пред паметника на Драган Манчов, паметника на виконтеса лейди Емили Странгфорд, паметника на Джанюариъс Макгахан и пред паметника на Виктор Юго. Поклонението ще продължи с полагане на венци, благодарствен молебен и тържествен залп с оръжие на паметника в местността „Вакъфа”, Беглишките хармани“, уточни Пейчинова. Тя каза също, че в 16.00 часа на площад „Освобождение“ в Батак ще бъде представена възстановката „Подготовка и обявяване на въстанието в Батак“. \r\nВаня НИКОЛОВА", "date": "2019.05.11", "title": "Пазарджик: Литийно шествие по паметните места от април 1876 година ще се проведе в Батак на 12 май"}
{"url": "http://www.focus-news.net/news/2019/05/11/2656727/sport-astan-vila-pobedi-uest-bromich-s-21-v-parvi-pleyof-za-vlizane-v-angliyskata-premiar-liga.html", "text": "Футбол: Астън Вила победи Уест Бромич с 2:1 в първи плейоф за влизане в английската Премиър лига. Гостите поведоха с ранен гол на Гейл. Головете за домакините от Бирмингам отбелязаха Хурихейн и Абрахам. Уест Бромич остана и с човек по-малко след като голмайсторът Гейл беше изгонен в 88-ата минута. Реваншът е на 14 май във вторник.", "date": "2019.05.11", "title": "Спорт: Астън Вила победи Уест Бромич с 2:1 в първи плейоф за влизане в английската Премиър лига"}
{"url": "http://www.focus-news.net/news/2019/05/11/2656725/faktor-makedoniya-stevo-pendarovski-poluchi-udostoverenie-ot-darzhavnata-izbiratelna-komisiya.html", "text": "Днес Стево Пендаровски в Държавната избирателна комисия получи и подписа удостоверението , че е избран за президент на Македония, пише македонското електронно издание  „Фактор“ . \r\nСлед церемонията той каза, че ще разчита на някои кадри от кабинета на своя предшественик, Георги Иванов, ако смята, че те отговарят на необходимите критерии и няма да има политически реваншизъм. \r\n„Всеки, който е работил добре, ще запази работата си. Апелирам тези принципи да ги спазва в бъдеще всяка власт. Времето на политически реваншизъм приключи, ”каза той. \r\nДИК заяви, че изборите са в съответствие с всички европейски стандарти и за пръв път от 25 години всички кандидати признават резултатите от гласуването. От своя страна Пендаровски изрази голяма благодарност на ДИК и всички участници в изборния процес за проявения професионализъм на високо ниво.   Юлиян Марков", "date": "2019.05.11", "title": "„Фактор“ (Македония): Стево Пендаровски получи удостоверение от Държавната избирателна комисия"}
{"url": "http://www.focus-news.net/news/2019/05/11/2656723/evropeyski-izbori-2019-rumen-petkov-koalitsiya-za-balgariya-bi-bilo-dobra-ideya-v-turtsiya-da-zapochnat-aktivno-prepodavane-na-balgarski-ezik.html", "text": "Би било добра идея в Турция да започнат активно преподаване на български език. Това каза за  Агенция „Фокус“  председателят на „Коалиция за България“ и кандидат за евродепутат Румен Петков във връзка с изказването на турския посланик в България Хасан Улусой, че разчита на българските власти за по-ефективно изучаване на турски език в училище. Петков започна коментара си с темата за концесията на летище „София“. „Трябва незабавно да се наложи мораториум върху концесията на летище „София“. С това системно разхвърляне на държавните активи, ние само губим, ще ударим националната сигурност. Иван Костов извърши едно от тежките престъпления, продавайки авиокомпания „Балкан“ без пари. Днес концесионирането на летище „София“ е стъпка в същата посока. Помним колко години България нямаше национален превозвач и добре, че се намериха отговорни фактори, които да възстановят националния ни превозвач“, каза Петков. Във връзка с турско-френския консорциум, който участва в процедурата, Петков посочи, че страната ни има български структури и българска държава. „Тази държава трябва да развива собствената си инфраструктура, летателна структура, летателни мощности и активи\", обърна внимание той. \r\nПо повод думите на турския посланик в Кърджали, Румен Петков заяви: \"Би било изключително добра идея в Турция, в Бурса, в Истанбул да започнат активно преподаване на български език, тогава можем да водим разговори в други посоки. Да започнат преподаване на българска история, на 500 години турско робство\". \"В този ред на мисли, ако е вярно, че в български учебници пише, че нашите заробвани дечица за еничари, всъщност е било възможност за българите да правят военна кариера по време на 500-годишното турско робство, авторите на учебника трябва да бъдат съдени по силата на Конституцията за национално предателство“, подчерта Петков.  \r\nДеница КИТАНОВА", "date": "2019.05.11", "title": "Европейски избори 2019: Румен Петков, „Коалиция за България“: Би било добра идея в Турция да започнат активно преподаване на български език"}
{"url": "http://www.focus-news.net/news/2019/05/11/2656730/tass-belarus-otseni-na-stotitsi-milioni-dolari-shtetite-ot-zamarseniya-ruski-neft.html", "text": "Президентът на Беларус Александър Лукашенко заяви, че щетите на беларуската страна от замърсения нефт в тръбопровода Дружба са стотици милиони долари, цитиран от  TACC .  \r\n\"Две рафинерии са замърсени и това е огромна вреда за страната\", каза Лукашенко, цитиран от агенцията БЕЛТА.  \r\nБеларуският лидер заяви, че не е обсъждал конкретната сума на компенсацията за беларуската страна с руския президент Владимир Путин. В същото време той отбеляза, че руският лидер е признал по време на публичните си речи съществуването на щети както за Минск, така и за Москва. \"Той Путин разбира, че щетите трябва да бъдат компенсирани,\" каза Лукашенко. \"Самият той каза, че това са огромни загуби за Русия, загуба на имидж\". \r\nЛукашенко припомни, че по негова заповед Беларус планира да ремонтира няколко части от тръбопровода. Ремонтът беше отложен, за да не се спре руският транзит, подчерта той и заяви: \"Още веднъж, когато тази мръсотия дойде ... забраних да бъдат спрени участъци от тръбопровода, за да не нанесем още повече щети на Руската федерация\", каза Лукашенко. \r\nВ същото време Лукашенко вече е отбелязвал, че Беларус ще назове размера на щетите след одит на „Нафтан“ и Мозирската петролна рафинерия. Президентът подчерта, че той оценява отрицателно ситуацията, когато \"огромната тръба е била замърсена с отровен нефт\". Лукашенко вярва, че „безхаберието” на територията на Руската федерация е виновно за случилото се.  Юлиян Марков", "date": "2019.05.11", "title": "ТАСС: Беларус оцени на стотици милиони долари щетите от замърсения руски нефт"}
{"url": "http://www.focus-news.net/news/2019/05/11/2656731/blagoevgrad-remontni-deynosti-se-izvarshvat-po-glaven-pat-e-79-v-uchastaka-ot-blagoevgrad-do-tunel-zheleznitsa-dvizhenieto-tryabva-da-se-izvarshva-s-povisheno-vnimanie.html", "text": "Движението по главен път Е-79 София – Кулата в района от изхода на Благоевград до тунела на село Железница от км 366 до км 370 трябва да се извършва с повишено внимание поради ремонтни дейности. Това съобщиха за  Радио „Фокус“ – Пирин  от Областно пътно управление – Благоевград. Участъкът е обозначен с пътни знаци, а срокът е до 15 май. Преминаването трябва да се извършва със съобразена скорост. Движението по третокласен път 108 автомагистрала „Струма“ – село Рибник е ограничено за МПС над 12 тона поради аварийни ремонтни дейности. Въведен е обходен маршрут, който преминава през третокласен път 198 Дрангово – Ръждак – Петрич и обратно, а срокът е до 31 юли. Трафикът по автомагистрала „Струма“, главен път Е-79 и второкласен път Симитли – Гоце Делчев се осъществява нормално. Няма регистрирани тежки пътни инциденти. Пътните настилки са сухи. Повишена опасност от падане на каменна и скална маса, както и на клони от дървета има в района Кресненското дефиле и проходите Предел и Папаз Чаир. \r\nЛивия НИНОВА", "date": "2019.05.11", "title": "Благоевград: Ремонтни дейности се извършват по главен път Е-79 в участъка от Благоевград до тунел Железница, движението трябва да се извършва с повишено внимание"}
{"url": "http://www.focus-news.net/news/2019/05/11/2656732/burgas-mokri-na-mesta-sa-patishtata-v-oblastta.html", "text": "Мокри на места са пътищата в областта. Това съобщиха за  Радио „Фокус“ – Бургас  от Областно пътно управление. Условията за шофиране са добри – движението се осъществява без затруднения, видимостта е добра, няма затворени пътни участъци, проходите са отворени за движение на всички моторни превозни средства.  \r\nИзцяло се затваря дясното платно за движение по „Проф. Яким Якимов” в град Бургас поради ремонтни дейности, които обхващат участъка от кръговото кръстовище с бул. „Стефан Стамболов” до кръговото кръстовище с ул. „Янко Комитов”. Движението се извършва двупосочно в лявото платно. Към момента движението на територията на града е затруднено единствено в района на пътен възел „Юг“ поради ремонтни дейности по бул. „Захари Стоянов“. В останалата градска част не се наблюдава струпване на автомобили. Движението се осъществява безпроблемно и без забавяне. \r\nДеница ДИМИТРОВА", "date": "2019.05.11", "title": "Бургас: Мокри на места са пътищата в областта"}
{"url": "http://www.focus-news.net/news/2019/05/11/2656735/premierat-boyko-borisov-germanskata-avtomobilna-industriya-zapochva-da-se-orientira-kam-balgariya.html", "text": "Неслучайно германската автомобилна индустрия започва да се ориентира към България. На практика детайлите за всички модели се произвеждат у нас. Това каза премиерът Бойко Борисов пред журналисти в Русе на откриването на разширение на завода за производство на автомобилни части в града, предаде репортер на  Агенция „Фокус“ . „100 млн. евро е оборотът на завода за миналата година. 1500 са работните места“, съобщи Борисов. „Няма нито една забележка относно общинската или държавната администрация, да им е искала пари или да ги е забавяла. Точно обратното. Казвам го за тези, които говорят глупости“, коментира той. „На 2 млн. продукти има само 1 дефектен. Показателите са по- добри отколкото на заводите в Германия. Когато заводът се премества тук от Чехия, българите дават повече продукция“, посочи премиерът. „Това са българската работоспособност и квалификация с немското качество и развити технологии“, каза Бойко Борисов. „Поклон към работниците ни, защото на приказки всеки може да говори за инвестиции, но те се правят, само ако има стабилност и умни хора на всяко ниво“, изтъкна той.", "date": "2019.05.11", "title": "Премиерът Бойко Борисов: Германската автомобилна индустрия започва да се ориентира към България"}
{"url": "http://www.focus-news.net/news/2019/05/11/2656728/ministar-krasimir-karakachanov-kam-turtsiya-ne-vi-shtem-ni-meda-ni-zhiloto.html", "text": "По повод провокативното изказване на турския посланик у нас Хасан Улусой, че трябва да се учи „по-засилено“ турски език за целите на икономическото развитие на страната, ще кажа само това: „Ако цената на турските инвестиции у нас е утвърждаване на национални малцинства, промяна на конституцията ни, разбутване на етнически мир и пр., ще кажем на Турция – „Благодаря!“. Това написа в социалната мрежа „Фейсбук“ вицепремиерът и министър на отбраната Красимир Каракачанов, съобщиха от пресцентъра на  ВМРО . „И аз, подобно на видния български държавник Драган Цанков, който каза на Русия, която се опитваше в края на 19 век да налага агресивно своята политика в България, ще кажа ясно: „Не ви щем ни меда, ни жилото!“.", "date": "2019.05.11", "title": "Министър Красимир Каракачанов към Турция: „Не ви щем ни меда, ни жилото!\""}
{"url": "http://www.focus-news.net/news/2019/05/11/2656737/evropeyski-izbori-2019-sergey-stanishev-vav-varna-glavniyat-vapros-na-koyto-vsichki-hora-tryabva-da-si-otgovoryat-na-26-may-e-dali-im-haresva-statukvoto-ili-iskat-promyana.html", "text": "Главният въпрос, на който всички хора трябва да си отговорят на 26 май, е дали им харесва статуквото, или искат промяна. Това каза по време на пресконференция в централата на БСП във Варна президентът на Партията на европейските социалисти и кандидат за евродепутат от „БСП за България“ Сергей Станишев, предаде репортер на  Радио „Фокус“ - Варна . Според Станишев в момента както България, така и Европейският съюз са управлявани от силите на статуквото в лицето на управляващите партии. „Силата, която иска да промени нещата, е „БСП за България\" и европейските социалисти в рамките на Европейския съюз. Не случайно общият ни манифест си прилича - „Нов социален договор за България\". Това е същността на промяна, към която се стремим. Само социална промяна, в която всеки човек ще се почувства незабравен. Може да върне еврооптимизма и доверието в Европейския съюз\", заяви Сергей Станишев. Според него не малко е постигнато в тази посока в рамките на Европейския парламент, но това не е достатъчно.  \r\nСергей Станишев каза още, че ако БСП получи шанс да управлява България при евентуално сваляне на правителството или спечелване на властта, те ще имат нужда от партньори в Европейския съюз. „Нашата амбиция сега е да спечелим европейските избори, за да имаме силата да поемем ръководството на Европейската комисия като политическо семейство\", каза още Сергей Станишев.  \r\nПо думите му Европейските избори са далече от хората, но все повече от тях осъзнават, че решенията взимани на европейско ниво променят ежедневието им. Той даде пример с приемането на пакета „Мобилност 2\", който, по думите му, е бил силово наложен от определени държави. Станишев добави, че евродепутатите ще работят за Европа на солидарността, която няма да допуска подобни решения. Като основна точка, по която те ще работят Сергей Станишев посочи повишаването на доходите в България.  \r\nПо думите му всички хвалби с магистрали и нови булеварди в България не могат да решат проблемите на хората. Той допълни, че основен приоритет ще бъдат доходите и битката с неравенството, за да се върне оптимизмът и вярата на хората. Сергей Станишев каза още, че е притеснен от тенденциите във Варна, която губи икономическа сила. „Това трябва да се промени с целенасочена политика на местно и национално ниво\", посочи Станишев.  \r\nБояна АТАНАСОВА", "date": "2019.05.11", "title": "Европейски избори 2019: Сергей Станишев във Варна: Главният въпрос, на който всички хора трябва да си отговорят на 26 май, е дали им харесва статуквото, или искат промяна"}
{"url": "http://www.focus-news.net/news/2019/05/11/2656739/sport-valteri-botas-specheli-kvalifikatsiyata-v-barselona.html", "text": "Формула 1: Валтери Ботас спечели квалификацията за Гран при на Испания в Барселона, а Хамилтън остана втори, което е нова двойна победа на Мерцедес. Трети е Себастиан Фетел с Ферари, следван от Верстапен с РедБул. На третия ред застават Шарл Льоклер с Ферари и Гасли от отбора на Ред Бул. Във временното класиране от досегашните четири старта води финландецът Валтери Ботас, следван от Хамилтън – и двамата с Мерцедес. Трети е Себастиан Фетел с Ферари.", "date": "2019.05.11", "title": "Спорт: Валтери Ботас спечели квалификацията в Барселона"}
{"url": "http://www.focus-news.net/news/2019/05/11/2656716/evropeyski-izbori-2019-rumen-petkov-pravitelstvoto-tryabva-da-obyavi-nezabaven-moratorium-varhu-kontsesiyata-na-letishte-sofiya.html", "text": "Правителството трябва да обяви незабавен мораториум върху концесията на летище „София“. Това коментира на среща с обществеността във Варна лидерът на ПП АБВ и кандидат в листата на „Коалиция за България“ за предстоящите евроизбори Румен Петков, предаде репортер на  Радио „Фокус” - Варна . „Още днес ще настояваме за три неща за ясна позиция на властта”, заяви той. Според него първото е мораториум върху концесионирането на летище „София“. По думите му в момента концесията при тази ситуация е престъпление към националната сигурност и към българския икономически интерес. „То е немотивирано и се прави в условия, в които очевидно са се разбрали БСП и ГЕРБ и да обслужи чужд интерес. Второто, за което АБВ настоява, е незабавен мораториум върху сделката за самолетите F-16. „Ние имаме 30 изтребители, които могат да бъдат вдигнати на момента, защо трябва да дадем 2 милиарда”, попита Петков.  Според него тези 2 милиарда лева могат да бъдат инвестирани в производство в страната или в общините, които обезлюдяват. Румен Петков заяви, че партията ще настоява за спиране на лансираната в момента  Стратегия за детето, тъй като в нея има множество спорни моменти. „Създаването на информационни масиви извън училищата и институциите, в спорни НПО е доста съмнително\", коментира още той. „Другото, което също трябва да се спре, е променянето на Наказателно-процесуалния кодекс в хаотичен порядък и без концепция, за да се отговори на обществени настроения\", добави той. \r\nДиана СТОЕВА", "date": "2019.05.11", "title": "Европейски избори 2019: Румен Петков: Правителството трябва да обяви незабавен мораториум върху концесията на летище „София“"}
{"url": "http://www.focus-news.net/news/2019/05/11/2656743/afp-vaorazheni-litsa-sa-napadnali-hotel-v-pakistan.html", "text": "Въоръжени лица са нахлули в петзвезден хотел в югозападния пакистански пристанищен град Гвадар, който е център на многомилиарден китайски инфраструктурен проект в страната, съобщи провинциален министър в събота, цитиран от  AFP \r\n\"До четирима въоръжени мъже са нахлули в хотел\" Перла Континентал \"в Гвадар и са открили огън\", заяви министърът на вътрешните работи на Балочистан Зяулах Лангу по телефона. \r\nТой каза, че \"мнозинството\" от гостите са евакуирани и силите за сигурност са пресрещнали бойците. \r\n\"Въпреки това има съобщения, че няколко души са получили леки наранявания\", добави той. \r\n\"В хотела нямаше китайски или пакистански гости\", каза той, добавяйки, че в сградата са присъствали само служители. \r\nНикоя групировка не е поела отговорността за нападението.  Юлиян Марков", "date": "2019.05.11", "title": "АFP: Въоръжени лица са нападнали хотел в Пакистан"}
{"url": "http://www.focus-news.net/news/2019/05/11/2656744/pregled-na-mezhdunarodnite-novini-do-18-chasa-agentsiya-fokus.html", "text": "Регистрирано е земетресение с магнитуд 5.3 в района на ирано-иракската граница, показва справка на страницата на  Европейския средиземноморски сеизмологичен център . \r\nТрусът е станал в 13:29 минути местно време (съвпада с българското) на 67 километра южно от иракския град Ас Сюлеймания и на 217 километра североизточно от Багдад на дълбочина 80 километра. Земетресението е усетено силно в иракските провинции Дияла и Сюлеймания, както и в пограничните райони на Иран. Засега няма информация за пострадали хора и  нанесени материални щети. \r\n*** В Париж започна протестът на жълтите жилетки, предава  TACC .  \r\nУчастниците в 26-ия уикенд на  национални протести, чийто брой в столицата все още не надвишава 300-400 души, планират да изминат около 9 километра, което е малко по-малко, отколкото досега. Този протестът е срещу  провежданата от властите образователна реформа, израз на подкрепа за учители, ученици и студенти. \r\nПроцесията в Париж трябва да бъде завършена до 19:00 часа (20:00 часа българско време), но силният дъжд, който не спира от петък вечер, може сериозно да промени плановете на протестиращите. В Париж и околните райони вече са надминати няколко исторически рекорда за количеството на валежите. \r\nВтората голяма национална демонстрация ще започне в Лион (в централната част на страната) приблизително в 14:30 часа (15:30 часа българско време).  \r\nВласите очакват напрегната демонстрация в Нант, където е възможно да се включат над 500 радикално настроени протестиращи. \r\nДемонстрациите ще се проведат и в Страсбург, Бордо, Тулуза и Орлеан. Във всички градове, където са планирани протести са въведени зони, в които протестиращите няма да бъдат допускани. \r\n*** Косовският въпрос трябваше да бъде решен чрез политически преговори между Белград и Прищина, този проблем няма военно решение, заяви в събота пред националната телевизия на Сърбия РТС председателят на Комисията по международните въпроси на Съвета на Федерацията Константин Косачов, цитиран от  TACC . \r\n\"На първо място: убеден съм, че косовският проблем няма и не може да има военно решение. Решението може да бъде само политическо. Решението в крайна сметка трябва да бъде взето между Белград и Прищина. Всички други страни трябва да не се намесват, колкото е възможно в този процес, ” каза политикът. \r\nТой отбеляза, че диалогът на практика е спрял \"по инициатива на Прищина, която спря да говори с Белград, която отново и отново нарушава основната резолюция на Съвета за сигурност на ООН 1244, създавайки собствени въоръжени сили, налагайки 100% мита върху стоки от Сърбия\". \"В същото време Прищина получава подкрепа от САЩ. Няма да говоря за Запада като цяло; по мое мнение позицията на ЕС е по-отговорна: Европа е загрижена, че Прищина започва сама да решава косовския въпрос. Затова трябва да обвиняваме играчи извън Косово, преди всичко във Вашингтон, тези, които се опитват да се възползват от емоциите, разрушавайки, а не допринасяйки и за политическия процес, \"каза сенаторът. \r\nГоворейки за евентуална промяна във формата на преговорите за Косово, Косачов отбеляза, че \"Русия никога не е отказвала да участва в такива преговори и е готова да участва в тях, ако бъде поканена\". Той смята, че не е съвсем ясно свикването на срещи в Берлин за Косово на 29 април и предстоящата нова среща в Париж. \"Албанската страна призовава САЩ да се присъединят към процеса, в този случай и руската страна, и страните от Европейския съюз трябва абсолютно да се обвържат\", заключи той. Оценявайки настоящото състояние на нещата, Косачов изрази мнение, че позицията на Сърбия за Косово е станала по-силна. \r\n*** Експлозията от противопехотна мина е убила седем деца и ранила две в Южен Афганистан в събота, съобщиха официални представители, цитирани от  AFP . \r\nВзривът е станал в провинция Газни, южно от столицата Кабул, когато децата са стъпили на противопехотна мина, докато са играли в близост до главен път, каза говорителят на провинцията Ареф Нури. \r\n\"Мината е била поставена от талибаните до главен път, за да нанесат щети на силите за сигурност\", каза той. \r\nТалибаните не са дали изявление във връзка с трагичния инцидент. \r\nБунтовниците често използват крайпътни бомби и противопехотни мини, за да противодействат на афганистанските сили за сигурност, но смъртоносните оръжия често водят до цивилни жертви. \r\nАманулла Камрани, член на провинциалния съвет на Газни, каза, че децата са на възраст между седем и девет години и поне четири от тях принадлежат към едно семейство. \r\n*** Днес Стево Пендаровски в Държавната избирателна комисия получи и подписа удостоверението , че е избран за президент на Македония, пише македонското електронно издание  „Фактор“ . \r\nСлед церемонията той каза, че ще разчита на някои кадри от кабинета на своя предшественик, Георги Иванов, ако смята, че те отговарят на необходимите критерии и няма да има политически реваншизъм. \r\n„Всеки, който е работил добре, ще запази работата си. Апелирам тези принципи да ги спазва в бъдеще всяка власт. Времето на политически реваншизъм приключи, ”каза той. \r\nДИК заяви, че изборите са в съответствие с всички европейски стандарти и за пръв път от 25 години всички кандидати признават резултатите от гласуването. От своя страна Пендаровски изрази голяма благодарност на ДИК и всички участници в изборния процес за проявения професионализъм на високо ниво.  \r\n*** Президентът на Беларус Александър Лукашенко заяви, че щетите на беларуската страна от замърсения нефт в тръбопровода Дружба са стотици милиони долари, цитиран от  TACC .  \r\n\"Две рафинерии са замърсени и това е огромна вреда за страната\", каза Лукашенко, цитиран от агенцията БЕЛТА.  \r\nБеларуският лидер заяви, че не е обсъждал конкретната сума на компенсацията за беларуската страна с руския президент Владимир Путин. В същото време той отбеляза, че руският лидер е признал по време на публичните си речи съществуването на щети както за Минск, така и за Москва. \"Той Путин разбира, че щетите трябва да бъдат компенсирани,\" каза Лукашенко. \"Самият той каза, че това са огромни загуби за Русия, загуба на имидж\". \r\nЛукашенко припомни, че по негова заповед Беларус планира да ремонтира няколко части от тръбопровода. Ремонтът беше отложен, за да не се спре руският транзит, подчерта той и заяви: \"Още веднъж, когато тази мръсотия дойде ... забраних да бъдат спрени участъци от тръбопровода, за да не нанесем още повече щети на Руската федерация\", каза Лукашенко. \r\nВ същото време Лукашенко вече е отбелязвал, че Беларус ще назове размера на щетите след одит на „Нафтан“ и Мозирската петролна рафинерия. Президентът подчерта, че той оценява отрицателно ситуацията, когато \"огромната тръба е била замърсена с отровен нефт\". Лукашенко вярва, че „безхаберието” на територията на Руската федерация е виновно за случилото се. \r\n*** Въоръжени лица са нахлули в петзвезден хотел в югозападния пакистански пристанищен град Гвадар, който е център на многомилиарден китайски инфраструктурен проект в страната, съобщи провинциален министър в събота, цитиран от  AFP \r\n\"До четирима въоръжени мъже са нахлули в хотел\" Перла Континентал \"в Гвадар и са открили огън\", заяви министърът на вътрешните работи на Балочистан Зяулах Лангу по телефона. \r\nТой каза, че \"мнозинството\" от гостите са евакуирани и силите за сигурност са пресрещнали бойците. \r\n\"Въпреки това има съобщения, че няколко души са получили леки наранявания\", добави той. \r\n\"В хотела нямаше китайски или пакистански гости\", каза той, добавяйки, че в сградата са присъствали само служители. \r\nНикоя групировка не е поела отговорността за нападението.", "date": "2019.05.11", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/05/11/2656747/varna-v-rzi-sa-registrirani-94-sluchaya-na-uhapani-ot-karlezhi-za-perioda-ot-3-do-9-may.html", "text": "Регистрирани са 94 случая на ухапани от кърлежи за периода от 3 до 9 май. Това съобщиха за  Радио „Фокус“ – Варна  от Регионалната здравна инспекция в града. По данни на РЗИ 86 от ухапаните са във Варна, а 8 са случаите в областта. За сравнение регистрираните случаи през предходната седмица са били 68 на брой. За същия период на 2018 г. сигналите за ухапвания в РЗИ са били 48. \r\nБояна АТАНАСОВА", "date": "2019.05.11", "title": "Варна: В РЗИ са регистрирани 94 случая на ухапани от кърлежи за периода от 3 до 9 май"}
{"url": "http://www.focus-news.net/news/2019/05/11/2656749/predstoyashti-mezhdunarodni-sabitiya-za-12-may-agentsiya-fokus.html", "text": "***  Встъпване в длъжност на новия македонски президент Стево Пендаровски \r\n***  Визита на китайския външен министър Ван И \r\n***  Президентски избори в Литва \r\n***  . Шеста фаза на парламентарните избори в Индия \r\n***  Протести на опозицията след призива на Хуан Гуайдо \r\n***", "date": "2019.05.11", "title": "Предстоящи международни събития за  12 май  (Агенция \"Фокус\")"}
{"url": "http://www.focus-news.net/news/2019/05/11/2656748/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo-i-dunav-most-2.html", "text": "Интензивен е трафикът за товарни автомобили на изход на ГКПП „Капитан Андреево“ и „Дунав мост – 2“. Това съобщиха от  ГД „Гранична полиция“ . Информацията за трафика на граничните пунктове е към 18.00 часа. На границата със Сърбия, Северна Македония и Гърция трафикът е нормален на всички гранични контролно-пропускателни пунктове.", "date": "2019.05.11", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“ и „Дунав мост – 2“"}
{"url": "http://www.focus-news.net/news/2019/05/11/2656742/mvnr-poslanikat-na-turtsiya-shte-bade-izvikan-za-da-dade-obyasnenie-za-dumite-si-za-izuchavaneto-na-turski-ezik.html", "text": "По разпореждане на вицепремиера и министър на външните работи Екатерина Захариева, посланикът на Република Турция в Република България ще бъде извикан в МВнР в понеделник, за да даде обяснение за думите си от днес, с които призовава българската държава да насърчи изучаването на турския език като чужд език. Това съобщиха от пресцентъра на  Министерството на външните работи . \r\nОт МВнР посочиха, че думите на посланика звучат смущаващо, тъй като българското правителство никога не е възпрепятствало свободното чуждоезиково обучение. Турски език може да се изучава в училище наред с английски, немски, френски, китайски, японски, румънски, руски, иврит.  \r\nВ тази връзка МВнР подчертава, че такова изказване от посланика на съседна и партньорска държава като Турция не съответства на очакванията на Република България за това по какъв начин следва да се развиват нашите добросъседски и приятелски отношения.", "date": "2019.05.11", "title": "МВнР: Посланикът на Турция ще бъде извикан, за да даде обяснение за думите си за изучаването на турски език"}
{"url": "http://www.focus-news.net/news/2019/05/11/2656752/evropeyski-izbori-2019-lilyana-pavlova-gerb-shte-rabotim-za-obedinena-evropa-v-koyato-balgariya-ima-svoeto-dostoyno-myasto.html", "text": "С традиционна българска баница и пожелания за успех в предстоящите избори на 26 май беше посрещната в Радомир кандидатът за член на Европейския парламент от листата на ГЕРБ и СДС Лиляна Павлова, съобщиха от пресцентъра на  ГЕРБ . В разговор с местни жители на пл. „Войнишко въстание“, Павлова подчерта, че всички кандидати на ГЕРБ ще работят за Обединена Европа, в която България има своето достойно място. \r\nВ срещата участие взеха областният координатор на политическата сила Вяра Церовска, народният представител д-р Александър Александров, председателят на Жени ГЕРБ Ирена Соколова и кметът на населеното място и общински координатор на партията в Радомир Пламен Алексиев. \r\nДесетки местни жители се спираха да поздравят Лиляна Павлова. \r\nДесет нови членове на политическата сила в Радомир получиха членските си карти лично от кандидата за евродепутат. \r\nЛиляна Павлова посети местния клуб на пенсионера, където беше посрещната със специален музикален поздрав. \r\nЛиляна Павлова  разговаря с  представители на местната инициативна група.", "date": "2019.05.11", "title": "Европейски избори 2019: Лиляна Павлова, ГЕРБ: Ще работим за обединена Европа, в която България има своето достойно място"}
{"url": "http://www.focus-news.net/news/2019/05/11/2656750/premierat-boyko-borisov-okolo-20-may-s-aleksis-tsipras-shte-otkriem-interkonektora-s-gartsiya.html", "text": "За интерконектора с Гърция всичко се подготвя. Ако е живот и здраве сме се разбрали да го открием около 20 май. Това каза премиерът Бойко Борисов пред журналисти в Русе на откриването на разширение на завода за производство на автомобилни части в града, предаде репортер на  Агенция „Фокус“ . „Разбрали сме се с Алексис Ципрас и той търси дата. На Кирково ще го направим“, съобщи премиерът. „Разбрали сме се да отидем за половин час и да дадем старт“, коментира Борисов. „Това е изключително важно за диверсификацията на газовите доставки“, обърна внимание той.", "date": "2019.05.11", "title": "Премиерът Бойко Борисов: Около 20 май с Алексис Ципрас ще открием интерконектора с Гърция"}
{"url": "http://www.focus-news.net/news/2019/05/11/2656753/evropeyski-izbori-2019-krum-donchev-shte-bade-vav-varna-za-starta-na-50-to-yubileyno-rali-balgariya-v-podkrepa-na-vsichki-uchastnitsi.html", "text": "Двукратният победител в Рали „България“ Крум Дончев ще е на трасето във Варна, за да подкрепи екипажите, които ще се състезават следващите три дни. Това съобщиха от пресцентъра на  БСП . Общо 41 екипажа, сред които българи, румънци, унгарци, турци и сърби ще мерят сили в юбилейната 50-та надпревара.  \r\nС топли чувства към отминалите години в спорта, силна емоция и много надежда към младото поколение кандидатът от левицата за ЕП Крум Дончев сподели „Спортист означава морал, достойнство и хъс за победа, като тези качества се развиват в истинското съревнование между хората. Спортистите, чрез своя път на усъвършенстване достигат и до други качества, които се наричат умение за прозорливост и ориентация, което ги прави и професионалисти в житейския им път. Спортът, всички идеи и каузи, свързани с него трябва да имат една единствена цел – да обединяват обществото в негово име. Той е този феномен, който формира здравето на нашите деца, учи ги на дисциплина, морал и изгражда в тях воля за преодоляване първо на собствените им ограничения, а след това и на всички външни трудности и предизвикателства. Спортът изгражда характера на нашите наследници и оформя лицето на нашето бъдещо общество. Желая успех на всички участници от все сърце!“  \r\nПървият етап от състезанието е на 11 май от 8.00 часа, отново от площада във Варна. Оттам маршрутът ще премине през Белослав, Бялата вода, Девня, отсечките „Валери Великов“, „Лозево“ и „Новосел“ край Шумен. Третият етап от ралито стартира в неделя от 8.30 часа, като участниците ще преминат  през скоростните отсечки при Аладжа манастир, Синдел и бул. „Васил Левски“.  Очаква се финалът да е около 16.30 часа в неделя.", "date": "2019.05.11", "title": "Европейски избори 2019: Крум Дончев ще бъде във Варна за старта на 50-то юбилейно рали „България“ в подкрепа на всички участници"}
{"url": "http://www.focus-news.net/news/2019/05/11/2656757/evropeyski-izbori-2019-tsik-inspektiraha-na-myasto-sklada-v-koyto-sa-dostaveni-mashinite-za-glasuvane.html", "text": "На 11 май членове от Централната избирателна комисия посетиха на място склада, в който са доставени машините за гласуване с цел да се инспектира техния брой, начина на съхранение и охрана. Това съобщиха от пресцентъра на  ЦИК .  \r\nВ съответствие с договора за обществената поръчка за наемане на 3 000 специализирани устройства с инсталиран софтуер за електронно машинно гласуване, както и логистично осигуряване и обслужване на специализираните устройства до секционните избирателни комисии в страната, обучение на персонал за работа с устройствата за произвеждане на избори за членове на Европейския парламент от Република България на 26.05.2019 г.“ всичките изискуеми машини за гласуване са доставени в срок при спазване на изискванията за съхранение, контрол и охрана. \r\nЕксперти от Българската академия на науката и Софийски университет ще сертифицират и одитират машините за гласуване с инсталирания софтуер.", "date": "2019.05.11", "title": "Европейски избори 2019: ЦИК инспектираха на място склада, в който са доставени машините за гласуване"}
{"url": "http://www.focus-news.net/news/2019/05/11/2656755/the-hill-rudolf-dzhuliani-otmeni-patuvaneto-si-do-ukrayna.html", "text": "Адвокатът на президента Тръмп Рудолф Джулиани отмени пътуването си до Украйна, за да настоява за разследване на кандидата за президент на Демократическата партия Джо Байдън, пише електронното издание на американския вестник  The Hill . \r\n\"Мисля, че попадам на група от хора, които са врагове на президента, в някои случаи врагове на Съединените щати, а в един случай на вече осъдено лице, за което е установено, че участва в подпомагането на демократите през 2016 година,“ каза Джулиани, без да изясни за кого говори. \r\nНовината дойде час след като Тръмп каза пред Politico в интервю, че планира да говори с Джулиани за пътуването и разследването. \r\n\"Ще говоря с него за това, преди да си тръгне. Просто съм любопитен за това\", каза той пред магазина, като каза, че той \"не е говорил с него по никакъв начин\" за пътуването. \r\nДжулиани за първи път разкри плановете си за пътуване до Украйна в интервю за The New York Times в четвъртък. Адвокатът на президента каза, че се надява да се срещне в столицата на страната, Киев, за да поиска от президента на страната да проведе разследвания, които биха могли да дадат нова информация за произхода на руското разследване на Мюлер и влиянието на бившия вицепрезидент Байдън в страната. \r\nThe New York Times съобщи, че целта на срещата е да се опита да подкопае доверието в разследването на специалния прокурор Робърт Мюлер и делото срещу бившия председател на кампанията на Тръмп Пол Манафорт. Съюзниците на Тръмп също така твърдят, че търсят информация, която би могла да навреди на Байдън, който има преднина в последните проучвания за президентска номинация на демократите за 2020 г. \r\nМиналата седмица Джулиани призова за разследване на Байдън, след като The New York Times съобщи, че Байдън твърди, че е заплашил да задържи 1 млрд. долара в американски гаранции за заеми през 2016 г., ако Украйна не отстрани главен прокурор, който по-късно беше гласуван. Синът на Байдън Хънтър е бил член на борда на енергийна компания, която прокурорът е разследвал според вестника. \r\nДемократите на Капитолийския хълм разкритикуваха Джулиани за предложеното пътуване, обвинявайки го, че търси помощ от чуждо правителство. \r\nПредседателят на правната комисия Джеролд Надлър каза: \"Дойдохме до достойно за съжаление състояние, когато се смята за нормално за американски политик, дори адвокатът на президента, да отиде да търси чужд намеса в американската политика. \" \r\nВ публикация в социалната мрежа „Туитър“ председателят на Комисията за разузнаване на Конгреса Адам Шиф нарича плана \"неморален, неетичен, не патриотичен и сега стандартна процедура\".  Юлиян Марков", "date": "2019.05.11", "title": "The Hill: Рудолф Джулиани отмени пътуването си до Украйна"}
{"url": "http://www.focus-news.net/news/2019/05/11/2656754/plovdiv-kmetat-na-karlovo-d-r-emil-kabaivanov-vrachi-simvol-na-grada-na-tsaritsa-na-rozata-2019.html", "text": "Кметът на Карлово д-р Емил Кабаиванов връчи един от символите на града – истинска роза с 24-каратово златно покритие, на Яна Цветкова – Царица на розата 2019. Това съобщиха от Община Карлово. 16-годишната ученичка в СУ „Васил Левски” спечели короната в надпревара с още 8 красиви и интелигентни девойки, участвали в уникалния конкурс-спектакъл на 10 май. За първа подгласничка бе избрана Цвета Шаламанова, за втора – Емел Карабаджак. И двете са съученички на Яна. \r\nЖури с председател Евгения Калканджиева – изпълнителен директор на модна агенция „Визаж”, оцени претендентките, които дефилираха в спортно-елегантни и официални тоалети на модна къща „Бандерол”, с прически и грим от салон за красота „Лейди”. Пред водещия Владимир Карамазов, момичетата представиха свои разсъждения по теми, изтеглени предварително от тях чрез жребий. \r\nНаградата на стойност 700 лева на втората подгласничка връчи Нестор Колев – мениджър производство на фирма „Мишел Интернационал”. Първата подгласничка получи награда от 1000 лева от Джанг Чанцин – председател на Българо-китайската фондация за култура и президент на департамент в Китай на Българо-китайската асоциация за бизнес и развитие, а Царицата на розата бе удостоена с награда от 2000 лева, която й връчи Боряна Кралева – прокурист на „Българска роза” АД. \r\nЦарица на розата 2018 Ива Тонкова предаде символа на своята власт на Яна Цветкова, която благослови хората от Долината на розите. \r\nСпомоществуватели на празника на красотата бяха „Българска роза” АД – генерален спонсор, Вазовски машиностроителни заводи  - Сопот, Българо-китайската асоциация за бизнес и развитие, „Мишел Интернационал” – Карлово, Кауфланд – България, Продукти за здраве и красота „Арна“, Mодна къща „Бандерол“, Салон за красота „Лейди“, Филикон – Пловдив, Ти амо фешън, Козметична компания „Роза импекс” – Пловдив, Ресторант „Едно време” и Ресторант „Карлово”, а медийни партньори - БНТ и Общинска фондация „Пловдив 2019“. \r\nСърцата на публиката, препълнила залата на Народно читалище „Васил Левски – 1861г.”, грабнаха с изпълненията си квартет „Белканто“, балет „Ера“ и балетно студио-театър „Гранд фуетте“.", "date": "2019.05.11", "title": "Пловдив: Кметът на Карлово д-р Емил Кабаиванов връчи символ на града на Царица на розата 2019"}
{"url": "http://www.focus-news.net/news/2019/05/11/2656741/varna-roditeli-se-sabraha-na-protest-sreshtu-natsionalna-strategiya-za-deteto.html", "text": "Родители се събраха на протест срещу Национална стратегия за детето във Варна, предаде репортер на  Радио „Фокус“ – Варна . Близо 200 души се събраха пред сградата на Общината в 17.30 часа, където протеста ще продължи до 20.00 часа. По време на протеста отново припомниха част от спорните точки, срещу които се обединяват родители от цялата страна. Организаторите на протеста във Варна призоваха за силна гражданска  позиция срещу Национална стратегия за детето. Радио „Фокус“ – Варна  припомня, че това е втори протест на родителите в цялата страна, след като през месец април те излязоха в редица градове в страната, за да изразят недоволството си срещу  „Национална стратегия за детето 2019-2030 г.“. Според протестиращите, този документ трябва да бъде напълно отменен и пренаписан с участието на български граждански организации. На 10 май във Варна организаторите на протеста проведоха дискусия на тема „Политики в Стратегия за детето 2019-2030, застрашаващи българското семейство и децата“. На мероприятието присъстваха адвокат Петър Николов и Александър Желев, който е представител на общността на българите в Норвегия. По време на събитието те посочиха 5 ключови точки, срещу които се обединяват. Според родителите забраната за телесно наказание над деца вече съществува в българското законодателство и няма нужда от подобна точка и в спорната стратегия, където критериите за насилие са много по-общи. Друг спорен момент в документа според тях е така наречената „детска бедност“. Според тях подобни действия от страна на държавата не отразяват финансовото състояние на цялото семейство и не работят за неговото подпомагане, а обуславят извеждане на детето от семейната среда. Сред другите спорни теми са и сексуалното образование на децата, смъкването на възрастта за задължително образование, дефиницията на термина „дете“ в риск, участието на неправителствени организации в имплементирането на стратегията и възможността децата анонимно да подават сигнали за проблем в семейството на телефон 111 116.  \r\nБояна АТАНАСОВА", "date": "2019.05.11", "title": "Варна: Родители се събраха на протест срещу Национална стратегия за детето"}
{"url": "http://www.focus-news.net/news/2019/05/11/2656746/blagoevgrad-s-beli-baloni-roditeli-ot-grada-se-sabraha-na-protest-sreshtu-natsionalnata-strategiya-za-deteto.html", "text": "Около 50 души се събраха на протест в Благоевград срещу Националната стратегия за детето, предаде репортер на  Радио „Фокус“ – Пирин . Протестната демонстрация се проведе пред сградата на общината. Събитието бе организирано в една от социалните мрежи. Полицейското присъствие в района не е засилено, протестът протича мирно и без провокации. Протестиращите носеха различни плакати, както й бели балони. \r\nПротестиращите родители, голяма част от които са заедно с децата си, настояват за отхвърляне на Националната стратегия за детето 2019-2030 г. и всички промени вкарани по закона за закрила на детето публикувани в „Държавен вестник“, брой 24. Освен това те искат да има участие на гражданите и родителите в написването на нова стратегия, както и по промените по Закона за закрила на детето и социални услуги, без чуждо финансирани НПО-та и организации. Сред исканията на протестиращите са връщане на отнетите незаконно деца, прехвърляне на телефон 116-111 в ръцете на държавата, а не в ръцете на неправителствени организации и агенции от подобен тип, излизане на България от Норвежкия финансов механизъм и други. \r\nПсихологът Георги Георгиев, който също се включи в протеста, коментира, че Стратегията за детето всъщност не защитава правата на децата, а по-скоро ги поставя в риск. Той обясни, че дава консултации на много родители, които изразяват своята тревога във връзка с нещата, които са заложени в стратегията. Георгиев отбеляза, че щом стратегията е спряна, това означава, че има проблем. За пример той посочи случаят с Истанбулската конвенция. \r\nЛивия НИНОВА", "date": "2019.05.11", "title": "Благоевград: С бели балони родители от града се събраха на протест  срещу Националната стратегия за детето"}
{"url": "http://www.focus-news.net/news/2019/05/11/2656756/evropeyski-izbori-2019-andrey-kovachev-gerb-i-az-iskam-po-visoki-dohodi-v-balgariya-no-da-ne-zabravyame-otkade-tragnahme-prez-1996-g-kogato-1-dolar-struvashe-3-hil-lv.html", "text": "Кандидатът за евродепутат от листата на ГЕРБ и СДС д-р Андрей Ковачев се срещна с граждани в Кюстендил, съобщиха от пресцентъра на  ГЕРБ . На информационна шатра, разположена на площад \"Велбъжд\", Ковачев разговаря с жители на града, които имаха възможност да поставят въпросите си относно предстоящите европейски избори.  \r\nСред темите, които вълнуваха кюстендилци бе с каква амбиция и за кои приоритети ще работи Андрей Ковачев в следващия мандат. \"Част от основните ми цели са гарантирането на физическата сигурност и повишаването на доходите на българските и европейските граждани. На местно ниво това би станало, чрез привличане на нови инвестиции, откриване на нови работни места и повишаване на БВП. И на мен ми се иска подобряването на жизнения стандарт да става по-бързо, но да не забравяме от къде сме тръгнали – от 1 долар за 3000 лева през 1996 г.\", обясни кандидатът за евродепутат от ГЕРБ. \r\n\"С колегите от ГЕРБ работихме активно за осигуряването на средства за България през следващия програмен период –  до 2027 г. Освен това ще продължа да работя за защитаването на българските общности извън пределите на Отечеството - в Северна Македония, Албания, Косово и Западните покрайнини, както и от другата страна - в Молдова и Украйна. Европейската интеграция е единственият устойчив път за преодоляване на разделенията от миналото\", добави Андрей Ковачев.", "date": "2019.05.11", "title": "Европейски избори 2019: Андрей Ковачев, ГЕРБ: И аз искам по-високи доходи в България, но да не забравяме откъде тръгнахме през 1996 г., когато 1 долар струваше 3 хил. лв."}
{"url": "http://www.focus-news.net/news/2019/05/11/2656762/evropeyski-izbori-2019-sergey-stanishev-bsp-e-silata-na-promyanata-v-balgariya.html", "text": "Левицата е тази, която може да донесе промяна в България и в Европа. БСП е силата на промяната у нас. На евроизборите хората трябва да преценят харесва ли им статуквото или искат нова перспектива. Това заяви президентът на ПЕС и кандидат за евродепутат от \"БСП за България\" Сергей Станишев пред журналисти във Варна, съобщиха от пресцентъра на  БСП . Той е по покана на градската организация на БСП в морския град. \r\n\"Има идентичност между статуквото на управляващите в Европа и у нас. В ЕС ЕНП управлява с консерваторите и реформистите и с либералите, у нас ГЕРБ е в коалиция с патриотите, чиито решения често биват подкрепени от ДПС. Силата, която може да промени статуквото, е левицата. Ние искаме да върнем Европа към солидарността и справедливостта. Да живеем в Съюз, в който никой не е изоставен зад борда. Затова ПЕС предложи на европейските граждани манифест за Нов социален договор за Европа. Според последните проучвания ПЕС и ЕНП са в практически паритет и никой не може да предвиди изхода от изборите. Доволен съм, че нашето политическо семейство е единно и работим в синхрон за постигане на добри изборни резултати\", коментира Станишев. \r\n\"Но не е достатъчно само да спечелим евроизборите. За да имаме силата да променим Европа, трябва да излъчим следващия председател на ЕК. След убедителното представяне на социалистите в Испания и във Финландия, налице са всички основания да смятаме, че ще имаме силно мнозинство и в Европейския съвет. Победа на БСП в България би допринесла за добрия резултат и на европейските социалисти. При предсрочни избори у нас БСП има шанс да поеме управлението на страната. Но за да не попаднем в обичайния сценарий, в който доминирана от ЕНП  Европейска комисия да наказва България заради ляво управление, ние трябва да имаме силни партньори и съюзници в лицето на европейската левица\", продължи президентът на ПЕС. \r\nСергей Станишев подчерта, че десницата в Европа е готова на съюз с дявола заради оставането на власт, пускайки националистите в управлението - както вече се случи в Австрия, България и на изборите в Испания. \"На това ние противопоставяме единна, социална и солидарна Европа. Европейските социалисти имаме план за повишаване на доходите, като предвиждаме и европейска минимална заплата и пенсия. По последни данни на НСИ 22% от българите живеят под прага на бедността, а други 20% -  в тежки материални лишения. Всички хвалби с магистрали и кръгови движения, както се случва и тук във Варна, не могат да решат ежедневните проблеми на хората. Нито да вдъхнат еврооптимизъм. Битката с неравенствата е ключовата наша кауза, за да могат хората да видят за себе си перспектива\", каза той. \r\nСтанишев изрази притеснение от тенденциите, които вижда в града - Варна губи икономическа сила, изчезват работещите предприятия. По думите му е необходима целенасочена политика - на местно и на национално ниво. Вместо това има много блокирани проекти, както например зоната на пристанището - чрез нея максимално може да се удължи туристическият сезон - с конферентен туризъм, яхтено пристанище, аквариуми. Без контейнерен терминал няма как Варна да е транспортен хъб. \"Трябват компетентност, визионерство и целенасочена работа\", коментира той.  \r\nПопитан за прогноза за резултатите от изборите, Станишев отговори, че \"в кампанията хората лесно усещат кой само говори и кой може да свърши това, което е обещал.\"", "date": "2019.05.11", "title": "Европейски избори 2019: Сергей Станишев: БСП е силата на промяната в България"}
{"url": "http://www.focus-news.net/news/2019/05/11/2656760/sport-borusiya-dortmund-pobedi-fortuna-dyuseldorf-s-32-v-predposledniya-krag-na-bundesligata.html", "text": "Тимът на Борусия Дортмунд победи Фортуна Дюселдорф с 3:2 в предпоследния кръг на Бундеслигата и скъси дистанцията до водача във временното класиране Байерн Мюнхен на две точки. Баварците завършиха наравно 0:0 като гости на третия Лайпциг и така интригата в германския шампионат остана до последния кръг. Днес се изиграха още шест мача от Будеслигата: \r\nАугсбург – Херта Берлин  3:4 \r\nБайер Леверкузен – Шалке 04  1:1 \r\nНюрнберг – Борусия Мьонхенгладбах  0:4 \r\nХановер – Фрайбург  3:0 \r\nХофенхайм – Вердер Бремен  0:1 \r\nЩутгарт – Волфсбург  3:0", "date": "2019.05.11", "title": "Спорт: Борусия Дортмунд победи Фортуна Дюселдорф с 3:2 в предпоследния кръг на Бундеслигата"}
{"url": "http://www.focus-news.net/news/2019/05/11/2656759/predstoyashti-sabitiya-v-stranata-za-12-may-agentsiya-fokus.html", "text": "*** \r\nОт 10.00 часа президентът Румен Радев ще приеме строя на почетния караул, след което ще присъства на церемонията по издигане на националния флаг на пл. „Акад. Николай Хайтов“ за празника на Асеновград. От 10.20 часа а церемония по издигането на националното знаме ще се проведе от 10.20 часа. След това ще прозвучат празнични слова на кмета на Община Асеновград д-р Емил Караиванов и президента на Република България Румен Радев. В 10.30 часа президентът Румен Радев ще приветства жителите и гостите на града по случай празника. \r\nПразникът продължава с поднасяне на венци и цветя пред паметника на патрона на града цар Иван Асен II и концертна програма на сцената в градския парк.  \r\n*** \r\nОт 09.00 часа пред Народното събрание ще започнат ученическите състезания и училищните щафети от инициативата RUN4EU. От 10.00 часа на стадион „Васил Левски“ ще започнат атлетически игри за най-малките, а от 11.15 ч. състезание на 600 метра за ученици. \r\n*** \r\nОт 10.00 часа в Националния природонаучен музей ще бъде открито четвъртото издание на „Български исторически четения“ 2019, посветени на темата „Зов Български“. \r\n*** \r\nОт 10.00 часа на Голямата поляна в Южния парк  ще се проведе единадесетото издание на празника Фамилатлон,  посветен на семейството, спорта и здравословния начин на живот. \r\n*** \r\nОт 16.00 часа в зала Нетера Космос на София Тех парк ще се проведе лекция на унгарския астрофизик Агнеш Киш-Тот за черните дупки. \r\n*** \r\nОт 09.00 часа НПК „Асенова крепост“ ще работи с вход свободен. \r\n*** \r\nОт 10.00 часа пред Пантеона и на паркинга на Kaufland (ул. „Янко Комитов“ 8) ще бъдат разположени пунктове на кампанията „Книги за смет“. \r\n*** \r\nВ 12.00 часа на паметника на Богдановия хълм ще бъде отслужен молебен и ще прозвучи тържествен залп. От паметника ще тръгне литийно шествие по паметните места от април 1876 година. ще се проведе в Батак на 12 май. В 14.00 часа ще бъдат положени венци по паметната алея, улица „Априлци”, пред паметника на Драган Манчов, паметника на виконтеса лейди Емили Странгфорд, паметника на Джанюариъс Макгахан и пред паметника на Виктор Юго. Поклонението ще продължи с полагане на венци, благодарствен молебен и тържествен залп с оръжие на паметника в местността „Вакъфа”, Беглишките хармани“. В 16.00 часа на площад „Освобождение“ ще бъде представена възстановката „Подготовка и обявяване на въстанието в Батак“. \r\n*** \r\nОт 10.00 часа в Експоцентър „Флора“ продължава фестивалът „Бургас твори“. \r\n*** \r\nОт 11.00 часа в „Арт-И-Факти“ в Туристически комплекс „Акве Калиде“ в Бургас децата ще изработват гирлянди с нанизани изящни фигурки на цветя, направени от хляб. \r\n*** \r\nОт 17.00 часа в зала 2 на Експоцентър „Флора“ ще бъде представена книгата „Капитаните“. \r\n*** \r\nОт 17.00 часа в залата на Професионална гимназия за компютърно програмиране и инoвaции официално ще бъде открит Хакатон, посветен на софтуерната разработка, дизайн, информационни технологии и иновативни продукти. \r\n*** \r\nОт 18.00 часа в салона на Опера Бургас класовете по класически балет при Националното училище за музикално и сценично изкуство (НУМСИ) „Проф. Панчо Владигеров“ ще закрият учебната година с бляскав Гала концерт. \r\n*** \r\nОт 18.00 часа в Културен дом на нефтохимика младежка театрална трупа „Валери и приятели“ към Народно читалище „Асен Златаров 1940“ ще направи изпращане на 12 абитуриенти от бургаски гимназии с премиерното представление на „Фатално число“ – съвременна руска комедия от Олга Никифорова.  \r\n*** \r\nОт 09.30 часа на площад „Независимост“ пред Операта ще стартира в четвъртото издание на Маратон Варна. \r\n*** \r\nОт 10.00 часа в Юнашкия салон ще се проведе Международният Ден на Scratch. \r\n*** \r\nОт 12.00 часа в зала 1 на  Фестивален и конгресен център – Варна ще се проведе, благотворителна изложба – концерт „И аз съм българче“, организирана от Школа по изкуства „Магия 7“. \r\n*** \r\nОт 14.00 часа по бул. „Васил Левски“ ще се проведе градски етап на „Рали 2019“. Очаква се финалът да се състои около 16.30 часа. \r\n*** \r\nОт 10.00 часа ще бъдат поднесени цветя на паметника на Илиян Николов, създател на Старопланинския събор Балкан фолк 2019”.  \r\n*** \r\nОт 10.00 часа пред Mall Veliko Tarnovo и пред хипермаркета „Кауфланд“ – ул. „Краков“ 2Б ще бъдат разположени пунктове, част от кампанията „Книги за смет“. \r\n*** \r\nОт 10.00 часа ще се проведат конни игри и надбягвания. \r\n*** \r\nОт 10.30 часа в селото ще започне ХIX празник на баницата \r\n*** \r\nОт 11.00 часа в Заседателната зала на Община Враца кметът Калин Каменов ще проведе консултации за определяне съставите на допълнителни секционни избирателни комисии. \r\n*** \r\nОт 10.00 и от 11.30 часа на Стадион „Захарни заводи” ще се проведат срещите от първенството на футбол 7 и футбол 9: ОФК „Локомотив” гр. Горна Оряховица – ФК „Изгрев 93“ с. Царевец и ФК „Долна Оряховица” гр. Долна Оряховица – ФК „Спарта“ с. Самоводене. \r\n*** \r\nОт 20.30 часа на пл. ,,Възраждане\" ще се състои спектакъл на Драматично-куклен театър ,,Иван Радоев\" ,,Актьорите на Плевен\". \r\n*** \r\nОт 10.00 часа в парк „Лаута“ ще се проведе 4-тото издание на Народен събор „Пловдив“. \r\n*** \r\n*** \r\nВ 12.00 часа в парк \"Възраждане\" кандидатът за евродепутат от БСП Момчил Неков ще вземе участие в спортен празник.  \r\n*** \r\nВ 10.00 часа кандидатите за евродепутати от БСП Иван Кръстев и Тодор Стоилов ще посетят Асеновата крепост. Те ще присъстват на церемонията по удостояване на граждани с почетни звания на община Асеновград и ще вземат участие в шествие до центъра на Асеновград. В 11.00 часа Кръстев и Стоилов ще поднесат цветя на паметника на Иван Асен II и ще присъстват на церемонията по издигане на знамената. В 12.00 часа в градския парк в Асеновград Кръстев и Стоилов ще вземат участие в панаира на традиционните български занаяти и местни специалитети. В 14.00 часа Иван Кръстев ще посети район \"Западен\" на Пловдив. В 16.00 часа на главната улица в града Кръстев и Стоилов ще се срещнат с граждани.  \r\n*** \r\nВ 18.00 часа в клуба на БСП кандидатите за евродепутати Деница Златева и Емил Георгиев ще се срещнат с обществеността. \r\n*** \r\nВ 16.00 часа в салона на читалището кандидатите за евродепутати от БСП Деница Златева и Емил Георгиев ще се срещнат с граждани.  \r\n*** \r\nВ 15.00 часа в залата на читалището кандидатите за евродепутати от БСП Сергей Станишев и Валери Жаблянов ще се срещнат с граждани.  \r\n*** \r\nВ 18.00 часа в Огледална зала \"Нели Божкова\" кандидатите за евродепутати от БСП Сергей Станишев и Валери Жаблянов ще се срещнат с жители.  \r\n*** \r\nВ 10.00 часа кандидатите за евродепутати от БСП Деница Златева и Емил Георгиев ще посетят традиционния неделен пазар в селото. \r\n*** \r\nВ 13.30 часа в салона на читалището кандидатите за евродепутати от БСП Деница Златева и Емил Георгиев ще се срещнат с жители.  \r\n*** \r\nВ 18.00 часа в залата на общината кандидатът за евродепутат от БСП Цветелина Пенкова ще се срещне с жители на града.   \r\n*** \r\nВ 11.00 часа в местността Ушите кандидатът за евродепутат от БСП Димитър Данчев ще вземе участие в традиционно отбелязване на убийството на 39 партизани.  \r\n*** \r\nВ 11.30 часа на площад \"Защитата на Каварна\" кандидатите за евродепутати от БСП Сергей Станишев и Валери Жаблянов ще се срещнат с граждани. В 12.00 часа в залата на Общината в града те ще срещнат с обществеността.  \r\n*** \r\nВ 11.30 часа в клуба на БСП кандидатите за евродепутати Деница Златева и Емил Георгиев ще се срещнат с граждани.  \r\n*** \r\nОт 11.00 часа в конферентната зала на хотел ,,Ростов“ ще се проведе среща с кандидата за евродепутат от листата на „БСП за България“ Велизар Енчев. \r\n*** \r\nВ 19.00 часа в х-л \"Рига\" кандидатът за евродепутат от БСП Велизар Енчев ще се срещне с жители на града.  \r\n*** \r\nВ 11.30 часа в Дунавския парк кандидатът за евродепутат от БСП Цветелина Пенкова ще се срещне с граждани.  \r\n*** \r\nВ 16.00 часа на площада кандидатът за евродепутат от БСП Цветелина Пенкова \r\nще се срещне с граждани.  \r\n*** \r\nОт 17.00 часа в залата на общинския съвет „Коалиция за България“ ще проведе среща с обществеността. В събитието ще участват председателят на коалицията Румен Петков, водачът на листата проф. Боян Дуранкев, както и представители на националното и местното ръководство на коалицията.  \r\n*** \r\nВ 10.15 часа в центъра на града кандидатите за евродепутати от БСП Иво Христов и Петър Витанов ще се срещнат с граждани. В 11.00 часа в Образцово народно читалище \"Напредък-1864\" също ще имат среща с граждани.", "date": "2019.05.11", "title": "Предстоящи събития в страната за 12 май (Агенция „Фокус“)"}
{"url": "http://www.focus-news.net/news/2019/05/11/2656761/evropeyski-izbori-2019-eva-maydel-gerb-nie-sme-sas-soliden-evropeyski-opit-kontakti-i-avtoritet-v-bryuksel-znaem-kak-da-postigame-balgarskite-tseli-v-evroparlamenta.html", "text": "„Ние сме със солиден европейски опит, контакти и авторитет в Брюксел. Познаваме писаните и неписаните правила на европейския терен, знаем как да постигаме българските цели в европарламента. Не познаваме „не знам\" и „не мога\". Това обяви кандидатът за евродепутат от листата на ГЕРБ и СДС Ева Майдел, съобщиха от пресцентъра на  ГЕРБ . Думите й пред жителите на Първомай бяха подкрепени от Младен Шишков, който също е в листата за предстоящите на 26 май избори за Европейски парламент. \r\n„Доказа ли сме, че това, което правим, го правим успешно. През изминалия мандат аз лично се ангажирах с теми, които допринасят за качествена промяна в ежедневието на българите. Намалих десетократно таксите за паричните преводи в евро, което ще спестява пари на всеки, който превежда или получава пари от чужбина. Работих за привличането на близо 800 млн. евро за българския бизнес по Плана Юнкер и за откриването на нови работни места. Обучих хиляди български младежи, така че да се реализират по-добре на пазара на труда и бях сред създателите на сдружение Образование България 2030, в което работим заедно с правителството за качествено образование и преодоляване на недостига на кадри\", направи равносметка за свършеното през настоящия и мандат като евродепутат Ева Майдел. \r\nКолегата й Младен Шишков изрази надежда за бъдещето, която му вдъхвали ежедневните срещи с хората. „Искам да ви уверя, че ако ни гласувате  \r\nдоверие, няма да ви предадем, а ще продължим и ще надградим започнатото\", апелира към жителите на Първомай Шишков.Той увери, че увеличеният бюджет за България ще стигне до всяко малко населено място - за водопроводи, пречиствателни станции, паркове и детски площадки.", "date": "2019.05.11", "title": "Европейски избори 2019: Ева Майдел, ГЕРБ: Ние сме със солиден европейски опит, контакти и авторитет в Брюксел, знаем как да постигаме българските цели в европарламента"}
{"url": "http://www.focus-news.net/news/2019/05/11/2656766/evropeyski-izbori-2019-lilyana-pavlova-gerb-nashata-tsel-e-parite-ot-evropeyskite-fondove-da-dostignat-i-do-horata-v-malkite-naseleni-mesta.html", "text": "Нашата цел е парите от европейските фондове да достигнат и до хората в малките населени места. Това каза кандидатът за европейски депутат от ПП ГЕРБ Лиляна Павлова в Кюстендил, предаде репортер на  Радио „Фокус“ – Кюстендил . „Нашата цел в следващия Европейски парламент ще бъде не само да отстояваме европейските фондове за България, не само средствата в тях да бъдат повече, но парите трябва да достигнат не само до големия град, но до всяко едно малко населено място, за да може всеки човек в тях да се почувства един достоен европеец. Доказахме, че имаме традиции, култура, история и с тях се гордеем. Нека всички заедно, всеки със своите умения, да отстоим, да живеем, да работим, да запазим България като част от една силна и единна Европа. България да бъде държава, в която има инвестиции, в която гражданите се чувстват достойни европейци, а хората не бягат навън, а остават тук и работят“, каза Лиляна Павлова.  От своя страна кандидатът за европейски депутат Александър Йорданов каза, че днес наистина е един хубав ден за България и за Кюстендил, защото връщайки се в миналото, в историята си, ние откриваме светите образи на двамата братя – Св.Св. Кирил и Методий, които са съпокровители на Европа. „Отиваме на изключително важни избори, не трябва да ги подценяваме, поради две основни причини. Първата е вътрешнополитическа. БСП желае и иска да използва тези европейски избори, за да свали от власт, след това правителството на ПП ГЕРБ и респективно да разкара нас, демократите, от политическия живот на България, но това няма как да стане. Единствената политическа сила, която може да развали този сценарии е ПП ГЕРБ и СДС. Всички останали участници на европейските избори, които предстоят, си поставят други цели. Те нямат за цел да победят БСП и Корнелия Нинова, тези други партии си поставят малки, дребни цели. Те не си поставят за цел победа. На тези избори единствената политическа сила, която си поставя за цел да постигне победа в името на България, на интересите на нашите граждани е ПП ГЕРБ и СДС“, каза Александър Йорданов. По думите му в началото на демокрацията, преди 30 години, СДС е била тази политическа организация, която е поставила композицията на България на правилния, на верния коловоз на историята, който е отвеждал България към Европа, към един по-добър и по-щастлив свят. „Ако на тези избори сгрешим като народ, и допуснем БСП под някаква форма да се върне на власт, то тежко и горко ни. Подайте си ръка, оставете в страни съмненията и нека заедно на тези избори спрем БСП. В Европа очакват нашия евродепутат, защото първо имаме евродепутати, които вече се доказаха като опит, те знаят. Нека като народ се научим да ценим професионалистите, да ценим хората с опит, които знаят и могат. Нека да не се доверяваме на случайно тръгнали на избори хора“, каза Александър Йорданов. Според него в момента Европа очаква България да стане член на еврозоната. „Важно е каква Република Македония ще приемем в Европейския съюз. Дали тази държава ще уважава българската традиция, българската държава, българщината. В Европейския парламент аз ще работя за правителството на България, за политиката, която ще се сформира от ПП ГЕРБ и от СДС. Където е Александър Йорданов – там е победата“, каза Александър Йорданов. \r\nВенцеслав ИЛЧЕВ", "date": "2019.05.11", "title": "Европейски избори 2019: Лиляна Павлова, ГЕРБ: Нашата цел е парите от европейските фондове да достигнат и до хората в малките населени места"}
{"url": "http://www.focus-news.net/news/2019/05/11/2656767/veliko-tarnovo-dve-novi-izlozhbi-otkriha-v-navecherieto-na-11-may-v-natsionalniya-muzey-na-obrazovanieto-v-gabrovo.html", "text": "Две нови изложби откриха в навечерието на 11 май – Денят на светите братя Кирил и Методий в Националния музей на образованието. Те са част от инициативите в традиционния Месец на словото и знанието, който протича под мото „И ний сме дали нещо на света…”. Това съобщи за  Радио „Фокус“ – Велико Търново  Бояна Пенчева, отговаряща за връзки с обществеността в културната институция. Първата експозиция е подредена в Алеята на знанието. Озаглавена е „Благодетелят“ и е посветена на 230 години от рождението на Васил Априлов. Дванадесет табла показват неговия принос за създаване на Габровското училище и развитието на новобългарската просвета. \r\nАприлов е представен като дарител, щедър меценат, книжовник и учен. Таблата проследяват и събитията след смъртта на Благодетеля – тържественото посрещане костите на Априлов в родния му град Габрово, всенародната почит и признателност на поколенията. \r\nВтората изложба е на тема „Възрожденска училищна книжнина”. Тя проследява възникването и разпространението на училищната книжнина през Възраждането. Показана е част от богатата колекция възрожденски учебници, помагала и пособия, притежание на НМО. Основен акцент в нея са „Буквар с различни поучения” („Рибният буквар”) на д-р Петър Берон, „Царственикът” на Христаки Павлович, „Български буквар” на Георги Бусилин. Освен тези изключително ценни издания са показани граматики и читанки, учебници по история, землеописание, аритметика, естествени науки и чужди езици. \r\nГостите и жителите на Габрово могат да се насладят на експозициите до края на май. \r\nЛуиза ТРАНЧЕВА", "date": "2019.05.11", "title": "Велико Търново: Две нови изложби откриха в навечерието на 11 май в Националния музей на образованието в Габрово"}
{"url": "http://www.focus-news.net/news/2019/05/11/2656768/evropeyski-izbori-2019-poslanik-hasan-ulusoy-shte-obyasnyava-vav-vanshno-ministerstvo-dumite-si-za-izuchavaneto-na-turski-ezik-u-nas-obzor.html", "text": "В деня, в който православната църква почита паметта на светите братя Кирил и Методий, в Кърджали турският посланик у нас Хасан Улусой заяви: „Разчитаме на българските власти за по-ефективно изучаване на турски език в училищата“. Посланикът обяви готовността на Турция да съдейства в тази посока. Според него колкото повече нараства броят българите, които освен български, владеят и добър устен и писмен турски език, толкова повече ще се увеличат турските инвестиции в страната ни. На откриването на специализирания завод на „Теклас“ край Кърджали Хасан Улусой обърна внимание, че „в приятелска и съюзническа България“ има над 300 фирми с турски капитал. „Турция е третият по големина търговски партньор на България с годишен търговски стокообмен между двете страни, възлизащ близо на 5 млрд. долара. Вярвам, че тези цифри могат да се увеличат“, изтъкна посланикът. Той благодари на премиера Борисов за подкрепата за икономическите отношения между Турция и България, които според него са спойката на приятелството между страните и народите им.  \r\nМинистър- председателят Бойко Борисов заяви, че ще поиска веднага турският посланик да изясни думите си за изучаването на турски език в българските училища, за да няма спекулации. По думите му не е работа на посланика да дава съвети за изучаване на език. „Който желае може да учи турски по всякакъв начин“, отбеляза премиерът Борисов. Той акцентира, че икономическата и финансова стабилност на България дават резултати, а инвестиционният интерес е голям.  \r\nОт БСП определиха предложението на турския посланик да се изучава турски език като неприемливо и опит за чужда намеса във вътрешните ни работи. Лидерът на левицата Корнелия Нинова изтъкна, че днес честваме делото на Кирил и Методий, азбуката, езика си и приноса ни към другите славянски народи. От ВМРО бяха категорични, че казаното от Хасан Улусой е поредна провокация, недопустима намеса и агресия срещу Конституцията. Водачът на листата на ВМРО – БНД Ангел Джамбазки подчерта: „Да искаш задължително изучаване на турски език в суверенна страна с официален език български, и то в деня на българските просветители – Светите братя Кирил и Методий, е висша форма на наглост и политически цинизъм\". От ВМРО обявиха, че ще настояват външно министерство да вземе категорично отношение по казуса.  \r\nПредседателят на „Коалиция за България“ и кандидат за евродепутат Румен Петков коментира: „Би било изключително добра идея в Турция да започнат активно преподаване на български език, тогава можем да водим разговори в други посоки. Да започнат преподаване на българска история, на 500 години турско робство\". Той посочи, че ако е вярно, че в учебници пише, че еничарството е било възможност за българите да правят военна кариера по време на 500-годишното турско робство, то авторите трябва да бъдат съдени. \r\n „Ако цената на турските инвестиции у нас е утвърждаване на национални малцинства, промяна на конституцията ни, разбутване на етнически мир и пр., ще кажем на Турция – „Благодаря!“, коментира вицепремиерът и министър на отбраната Красимир Каракачанов. „И аз, подобно на видния български държавник Драган Цанков, който каза на Русия, която се опитваше в края на 19 век да налага агресивно своята политика в България, ще кажа ясно: „Не ви щем ни меда, ни жилото!“, заяви той.  \r\nПо разпореждане на вицепремиера и министър на външните работи Екатерина Захариева посланикът на Турция ще бъде извикан в МВнР на 13 май. От външно министерство обявиха, че думите на посланика за изучаването на турски език в България, звучат смущаващо, тъй правителството никога не е възпрепятствало свободното чуждоезиково обучение. От МВнР подчертаха, че такова изказване от посланика на съседна и партньорска държава като Турция не съответства на очакванията на страната ни за това по какъв начин следва да се развиват нашите добросъседски и приятелски отношения.", "date": "2019.05.11", "title": "Европейски избори 2019: Посланик Хасан Улусой ще обяснява във външно министерство думите си за изучаването на турски език у нас (ОБЗОР)"}
{"url": "http://www.focus-news.net/news/2019/05/11/2656787/nikolay-kirov-sayuz-na-zarnoproizvoditelite-burgas-praskame-postoyanno-s-fungitsidi-za-da-mozhem-da-izbegnem-zabolyavaniya-ot-bakterii-po-posevite-predizvikani-ot-smyanata-na-vremeto.html", "text": "Пръскаме постоянно с фунгициди, за да можем да избегнем заболявания от бактерии по посевите, предизвикани от смяната на времето. Това каза за  Радио „Фокус“ – Бургас  Николай Киров, председател на Съюза на зърнопроизводителите в Бургас. Според Киров по тази причина очакваните предстоящи валежи не би трябвало да окажат лошо влияние върху реколтата.  „Пръскането, което извършваме, против бактериални болести има карантинен период от около 5 до 7 седмици“, каза още зърнопроизводителят и обясни, че това помага на посевите да запазят доброто си състояние по време на восъчна и млечна зрялост както и до озаряването си. Киров добави, че ако всичко продължи да върви по план се очакват добри реколти тази година. „В началото на месец юни, след като изкласят всички посеви, ще можем да кажем какви добиви се очакват“, заяви зърнопроизводителят. Той посочи, че в началото на юни в региона на Бургас понякога да има големи горещини с топъл вятър, който бързо изсушава горния слой на почвата както и растенията. „В такъв случай добивите се редуцират, защото прескачат фаза от млечна зрялост и направо узряват. Да се надяваме, че няма да има такова явление“, каза още Киров. \r\nДеница ДИМИТРОВА", "date": "2019.05.11", "title": "Николай Киров, Съюз на зърнопроизводителите – Бургас: Пръскаме постоянно с фунгициди, за да можем да избегнем заболявания от бактерии по посевите, предизвикани от смяната на времето"}
{"url": "http://www.focus-news.net/news/2019/05/11/2656786/sport-atalanta-e-mnogo-blizo-do-shl-sled-pobeda-s-21-sreshtu-dzhenoa.html", "text": "Аталанта направи нова крачка към участие в Шампионската лига през следващия сезон. В първия мач от 36-ия кръг на италианската Серия „А“ отборът победи с 2:1 като домакиин Дженоа, който все още не е сигурен за оставането си в групата на майсторите. Бергамаските са трети във временното класиране с 65 точки, а гостите са 16-и с 36 точки, 4 над зоната на изпадащите.", "date": "2019.05.11", "title": "Спорт: Аталанта е много близо до ШЛ след победа с 2:1 срещу Дженоа"}
{"url": "http://www.focus-news.net/news/2019/05/11/2656791/veliko-tarnovo-43-sgradi-sa-sanirani-po-natsionalnata-programata-za-energiyna-efektivnost-v-oblastta.html", "text": "За периода от 2016 до края на 2018 година  на територията на областта седем общини са се възползвали от Националната програмата за енергийна ефективност.  43 сгради вече са санирани по тази програма, като 19 от тях са въведени в експлоатация през миналата година. Това каза по време на работна среща между ръководството на Камарата на строителите в България (КСБ) и кметове на общини от област Велико Търново областният управител проф. д-р Любомира Попова, съобщиха от  Областна администрация . „Благодарение на съвместните усилия на областна администрация и общините постигаме добри резултати за осигуряване на по-добър живот на хората. По отношение на новия Закон за устройство  на територията с нетърпение очакваме наредбата в която ще се прецизират таксите и формата на документи те“, каза проф. Попова. \r\nПо време на дискусията беше обсъдена темата „Строителството през 2019 – 2020 г. – Перспективи, инвестиции и проблеми в бранша“. Домакин на разговорите бе кметът на Велико Търново Даниел Панов, а в дискусията участваха и инж. Илиян Терзиев, председател на Управителния съвет на Камарата, инж. Николай Николов, зам.-председател на УС на КСБ и председател на ОП на КСБ – Бургас, инж. Мирослав Мазнев, изп. директор на КСБ, инж. Любомир Шербетов, председател на ОП на КСБ – Велико Търново, кметове и представители на общини. Организатор на срещата, която се проведе в заседателната зала на Община Велико Търново, беше Областното представителство на КСБ  – Велико Търново.", "date": "2019.05.11", "title": "Велико Търново: 43 сгради са санирани по Националната програмата за енергийна ефективност в областта"}
{"url": "http://www.focus-news.net/news/2019/05/11/2656792/plovdiv-v-narodna-biblioteka-ivan-vazov-shte-bade-predstavena-izlozhbata-savremennata-evropeyska-hudozhestvena-literatura-pat-kam-kulturen-dialog-i-satrudnichestvo.html", "text": "В Народна библиотека „Иван Вазов“ в Пловдив ще бъде представена изложбата „Съвременната европейска художествена литература – път към културен диалог и сътрудничество“. Това каза за  Радио „Фокус“ – Пловдив  Йохан Девлетян от отдел „Връзки с обществеността“ на културната институция. Изложбата ще бъде открита за посетители на 13 май в Изкуствотеката на библиотеката. Тя включва произведения на съвременни европейски  писатели и се провежда в рамките на проекта „Литературен ренесанс в Пловдив“, част от Програмата „Пловдив – Европейска столица на културата 2019 г.“. Изложбата е резултат на  библиографско проучване на творчеството на европейски автори, част от книжовното богатство на Народна библиотека „Иван Вазов“. В хода на проекта „Литературен Ренесанс в Пловдив“ са изведени статистически резултати за четенето на съвременни македонски и немски автори, както и за нова литература от немски и балкански автори. „Изложбата доказва, че литературата е спойката, която свързва хората от различни държави, етноси, политически и религиозни убеждения и традиции, а библиотеките са естественото място за срещи на творчеството на писателите с техните читатели. Наред с известните имена от съвременната литература, в Народна библиотека „Иван Вазов“ е осигурен свободен достъп за всички възрастови, социални, етнически и други групи, включително и за хора в неравностойно положение, до произведенията на не толкова познати имена на европейски писатели. С това, проект „Литературен Ренесанс в Пловдив“ изпълнява основната си цел  – да приобщи хората към културните и литературни ценности, да насърчи четенето, диалога между културите и да популяризира европейското литературно наследство“, каза Девлетян. \r\nТони МИХАЙЛОВ", "date": "2019.05.11", "title": "Пловдив: В Народна библиотека „Иван Вазов“ ще бъде представена изложбата „Съвременната европейска художествена литература – път към културен диалог и сътрудничество“"}
{"url": "http://www.focus-news.net/news/2019/05/11/2656764/burgas-stotitsi-zhiteli-na-grada-se-vklyuchiha-v-mirniya-protest-sreshtu-natsionalnata-strategiya-za-deteto.html", "text": "Стотици жители на Бургас се включиха в мирния протест срещу Националната стратегия за детето 2019-2030 г., предаде репортер на  Радио „Фокус“ - Бургас . Протестът премина мирно и спокойно, забеляза се и полицейско присъствие. Някои от протестиращите носеха плакати с надписи: „Възпитанието не е насилие“, „Не на ранното сексуално образование“, „Приемната грижа е различна от родителската“ и др.  „Ние сме се събрали тук в качеството си на родители, без значение от своята вяра, етнос и политически пристрастия. Ние не искаме пренаписване на стратегията и промени в закона, свързани с нея, а ние сме за нейното отхвърляне“, каза Бисер Русимов, един от организаторите на протеста. Протестиращите излязоха със своя официална декларация, с която поясняват защо са против тази стратегия. „Стратегията приравнява родителската с приемната грижа и социалната институция, внедрява ранно сексуално образование и джендър идеология в училищата, ограничава правата на родителя да възпитава и обучава децата си, ограничава суверенитета на държавата при определяне държавната си политика по закрила на децата, създава нов вид детско правосъдие без участието на родителите, прокарва чужда външна политика в страната чрез финансиране“, посочи Деси Загорчева, друг организатор на протеста. В последната си точка тя уточни, че искат отмяна на последните изменения и допълнения в закона, защото създава силова структура за отнемане на деца, подобна на Барневент. \r\nДеница ДИМИТРОВА", "date": "2019.05.11", "title": "Бургас: Стотици жители на града се включиха в мирния протест срещу Националната стратегия за детето"}
{"url": "http://www.focus-news.net/news/2019/05/11/2656790/reuters-tereza-mey-tryabva-da-obyavi-datata-na-ostavkata-si-sledvashtata-sedmitsa.html", "text": "Британският премиер Тереза Мей трябва да обяви датата на оставката си от поста следващата седмица, след като се срещне с влиятелна група от депутати консерватори, на която ще бъде обсъдено нейното бъдеще начело на торите, заяви председателят на Комитет 1922, организация на редовите народни представители от Консервативната партия, Греъм Брейди в събота, цитиран от  Reuters . \r\nТой отбеляза в интервю пред радио BBC, че на разговора в сряда Мей трябва да даде яснота кога ще се оттегли от поста министър-председател. \r\n„Ще бъде странно това да не завърши с ясно разбирателство (за това кога ще си подаде оставката) в края на срещата“, заяви Брейди. \r\nПревод и редакция:", "date": "2019.05.11", "title": "Reuters: Тереза Мей трябва да обяви датата на оставката си следващата седмица"}
{"url": "http://www.focus-news.net/news/2019/05/11/2656795/sport-spartak-varna-se-zavarna-v-profesionalniya-futbol.html", "text": "След близо 5-годишна пауза, Спартак Варна се завърна в професионалния футбол след победа с 2:1 над Светкавица като гост в среща от 29-ия кръг на Североизточната Трета лига и вече са недостижими на върха в класирането. Възпитаниците на Енгибар Енгибаров си гарантираха промоцията във Втора лига два кръга преди края на сезона. За последно Спартак беше част от второто ниво на българския футбол през сезон 2014/15, но заради липса на финанси преустанови участието си на полусезона. През следващата кампания 2015/16 соколите нямаха изобщо представителен състав, а след това последва мъчителна година и половина преди да започне възраждането на клуба в началото на 2018 г.", "date": "2019.05.11", "title": "Спорт: Спартак Варна се завърна в професионалния футбол"}
{"url": "http://www.focus-news.net/news/2019/05/11/2656796/predsedatelyat-na-narodnoto-sabranie-tsveta-karayancheva-i-narodni-predstaviteli-uchastvaha-v-bratsigovo-v-tarzhestvenoto-otbelyazvane-na-143-ata-godishnina-ot-aprilska-epopeya.html", "text": "Председателят на Народното събрание Цвета Караянчева и народни представители участваха в Брацигово в тържественото отбелязване на 143-ата годишнина от Априлска епопея. Това съобщиха от пресцентъра на  Народното събрание . Председателят на парламента прие рапорта на командващия тържествената заря-проверка на централния площад в града и произнесе слово по повод годишнината.  \r\nСъбрали сме се заедно тук, за да отдадем почит на героите от един от най-съдбовните мигове в нашата нова история, отбеляза Цвета Караянчева. По думите й тези чествания връщат от тъмата на миналото към днешния ден героите на българската свобода и вдъхват нов живот на спомена за тях. Тя цитира Иван Вазов, който казва: „За нашия ум е тъмно онова, което би станало без Априлското въстание, което донесе свободата на България”. Благодарение на “Епопея на забравените” и днес носим в сърцата си трагизма и величието на събитията, разиграли се тук през 1876 година и не ги помним просто като суха история, а като вазови стихове, които ни правят българи, подчерта председателят на парламента.  \r\nЦвета Караянчева посочи, че Брацигово е пример за изключително добре осъществена подготовка на въстанието, която превръща селището в едно от безспорните ядра на бунта. Брациговчани са си давали ясно сметка, че в борбата трябва да разчитат преди всичко на своите собствени усилия, отбеляза тя. Цели 16 дни населението на Брацигово отстоява своята свобода – и така записва себе си в златните страници на българската национална революция, допълни председателят на парламента.  \r\nРедом с другите жестоки издевателства, пламъците, в които изгаря Петлешков, поразиха и най-просветените и демократични умове в тогавашна Европа, каза Цвета Караянчева. Без тези пламъци, без този погром нямаше да съществува свободна България, добави тя и призова да помним историята и нейните герои и стиховете за тях. Нека чувствата, които тези стихове будят, никога да не изтляват, защото те съхраняват България, заяви председателят на Народното събрание.", "date": "2019.05.11", "title": "Председателят на Народното събрание Цвета Караянчева и народни представители участваха в Брацигово в тържественото отбелязване на 143-ата годишнина от Априлска епопея"}
{"url": "http://www.focus-news.net/news/2019/05/11/2656800/sport-ludogorets-se-priblizhi-do-titlata-sled-00-s-tsska-na-armiyata.html", "text": "Лудогорец запази преднината си от три точки и по-добри показатели в директните двубои пред ЦСКА, след като двата отбора завършиха наравно 0:0 на стадион „Българска армия“ в София в среща от 7-ия кръг на шампионския плейоф на Първа лига. До края остават 3 кръга и ако Лудогорец триумфира с титлата, това ще е осмо поредно отличие за отбора.", "date": "2019.05.11", "title": "Спорт: Лудогорец се приближи до титлата след 0:0 с ЦСКА на „Армията“"}
{"url": "http://www.focus-news.net/news/2019/05/11/2656789/vliyatelniyat-ruski-senator-konstantin-kosachev-kosovskiyat-vapros-nyama-silovo-reshenie.html", "text": "Косовският въпрос трябва да бъде разрешен чрез политически преговори между Белград и Прищина, този проблем няма силово решение. Това заяви в събота в ефира на сръбската национална телевизия РТС председателят на комисията по международни работи на Съвета на Федерацията на Русия Константин Косачев, предава  ТАСС . \r\n„Първото и най-важното: убеден съм, че за косовския въпрос няма и не може да има силово решение. То може да е само политическо. Решението трябва да бъде изработено между Белград и Прищина. Всички останали с страни трябва като минимум да не пречат, а като максимум – да помагат на процеса“, подчерта политикът. \r\nТой отбеляза, че диалогът практически е спрян „по инициатива на Прищина, която престана да разговаря с Белград, която отново и отново излиза извън рамките на базовата резолюция на Съвета за сигурност на ООН 1244, създавайки собствени въоръжени сили и въвеждайки 100-процентови мита върху стоките от Сърбия“. „При това Прищина получава подкрепа от САЩ. Но не говоря за Запада, като цяло; според мен, позицията на Европейския съюз е по-отговорна: Европа е обезпокоена от това, че Прищина започва да решава сама косовския въпрос. Затова трябва всички да охладят главите си... преди всичко извън пределите на Косово, преди всичко във Вашингтон, онези, които се опитват да си играят с емоциите, да разрушават, а не да съдействат на политическия процес“, заяви сенаторът. \r\nЩо се отнася до евентуална смяна на формата на преговорите за Косово, Косачев отбеляза, че „Русия никога не е отказвала да участва в такива преговори и е готова да се включи в тях, ако бъде поканена“. Депутатът счита, че не е станал съвсем ясен смисъла на организирането на срещата в Берлин за Косово на 29 април и предстоящата в Париж през лятото. „Албанската страна призовава САЩ да се включат в процеса, като в този случай със сигурност трябва да се включи и руската страна, и страните от ЕС“, резюмира той. Оценявайки настоящото положение на нещата, Косачев изказа мнение, че позицията на Сърбия за Косово се е подобрила. Сърбия е партньор на Русия \r\nРусия смята Сърбия за един от основните й партньори както в Европа, така и в света като цяло, двете държави са обединени от общи идеологически възгледи и икономически интереси, подчерта Косачев. \r\n„Имаме много общи интереси, гледаме абсолютно еднакво на необходимостта да се запази ролята на ООН и спазването на международното право. Имаме огромни проекти в газовия отрасъл, атомната енергетика, здравеопазването, образованието и селското стопанство. Ние сме много интересни партньори един за друг. Затова за нас Сърбия е един от главните и най-интересни партньори в Европа и в по-глобален контекст“, заяви Косачев. \r\nРуският сенатор отбеляза специалното отношение в Сърбия към темата за Великата отечествена война: „Сърбия е един от главните, много близки и духовно, и политически, и икономически партньор на Русия в Европа. Няма никакво съмнение, че в миналото сме били и имаме всички шансове да останем в бъдеще заедно. В Белград се провежда шествието „Безсмъртния полк“, в Ниш – парад на Победата; а това се прави и в цяла Сърбия, а това не се случва никъде по света, освен в самата Русия. Ние ценим високо моралната и отговорна позиция на Сърбия и нейния народ“. \r\nНа 9 май около 10 хиляди души излязоха по улиците на сръбската столица в колоната на \"Безсмъртния полк\". Въпреки проливния дъжд, хората носеха портретите на предците си и знамената на Русия и Сърбия. Колоната бе ръководена от министъра на иновациите и технологиите на страната Ненад Попович, руските сенатори Константин Косачев, Валери Рязански и руския посланик в Белград Александър Чепурин. \r\nАкцията \"Безсмъртният полк\" се проведе в Сърбия за четвърти път. Жителите на различни градове на страната, представители на ветерански организации, сдружения на руско-сръбското приятелство, дипломатически корпус на страните от ОНД, организации на руски сънародници, бизнес структури, излязоха по улиците на сръбските градове с портрети на роднини и приятели, като по този начин пресъздадоха картината на съдбата на войниците, участвали в двете Световни войни и отблъскването на агресията на НАТО срещу Югославия през 1999 година. Походите на Безсмъртния полк се проведоха в 12 града в страната, включително в Белград, Нови Сад и Ниш. \r\nРуският дом в Белград действа като координатор в подготовката на тържествата за Деня на победата, организира срещи на организационния комитет с участието на кмета на сръбската столица, фондация \"Безсмъртен полк на Сърбия\", сръбския клон на Международната обществена фондация за единство на православните народи, Балканската казашка войска, сръбското отделение на всеруския мотоклуб „Нощни вълци“, координационния съвет на руските сънародници, руското национално малцинство, младежки и доброволчески организации. Основни партньори на събитията бяха компаниите \"Нефтена индустрия на Сърбия\" (НИС) и \"Лукойл\". \r\nПревод и редакция:", "date": "2019.05.11", "title": "Влиятелният руски сенатор Константин Косачев: Косовският въпрос няма силово решение"}
{"url": "http://www.focus-news.net/news/2019/05/11/2656765/pazardzhik-nad-150-roditeli-izlyazoha-na-protest-sreshtu-natsionalnata-strategiya-za-deteto.html", "text": "Над 150 родители излязоха на протест в Пазарджик срещу \"Националната стратегия за детето 2019-2030\", предаде репортер на  Радио \"Фокус\" – Пазарджик . Те изразиха недоволството си от неяснотите в този документ, който не дава ясно определение за дете в риск, а също и за дете, обект на насилие. Част от присъстващите на протеста носеха плакати с надписи: \"Българските деца не се продават, не се разменят, не се отнемат\", \"Не на Стратегията за детето 2019-2030\", \"България няма деца за продан\", \"Забрана на достъпа на НПО с чуждестранно финансиране до децата ни\". Протестът премина без нарушения на обществения ред. Осигурена бе и полицейска охрана. \r\nВаня НИКОЛОВА", "date": "2019.05.11", "title": "Пазарджик: Над 150 родители излязоха на протест срещу Националната стратегия за детето"}
{"url": "http://www.focus-news.net/news/2019/05/11/2656799/the-guardian-hilyadi-poiskaha-nezavisimost-za-uels-v-kardif.html", "text": "Хиляди излязоха по улиците на Кардиф, за да поискат независимост за Уелс в първото подобно мероприятие в историята, пише британското левичарско издание  The Guardian . \r\nНякои протестиращи заявиха, че са привърженици на отделянето от Великобритания през целия си живот, докато други посочиха, че Брекзит и политиката на остеритет са ги тласнали в тази посока. Скорошна анкета на ITV Wales показа, че 12% от гражданите подкрепят самоуправлението. \r\nТъй като маршът завърши с предаването на националния химн на Уелс, Хен Wlad Fy Nhadau, Адам Прайс, лидер на националистическата партия Plaid Cymru, каза, че проблемите на Уелс могат да бъдат разрешени по-лесно, ако решения се вземат от нацията. \r\n„В продължение на много години желанието ни да видим независим Уелс изглежда отдалечено. Но приливът се обръща, маршовете нарастват, а гласовете са по-силни“, каза той. \r\nЛивелин ап Гвилим, говорител на организатора Всички под едно знаме Кимру, заяви пред WalesOnline: „Дебатът около конституционното бъдеще на Уелс се интензифицира след гласуването за Брекзит. Няколко групи вярват, че Уелс и неговия народ ще имат по-добро бъдеще като независима държава извън Обединеното кралство. Все повече хора осъзнават, че независимостта е нормална“. \r\nПревод и редакция:", "date": "2019.05.11", "title": "The Guardian: Хиляди поискаха независимост за Уелс в Кардиф"}
{"url": "http://www.focus-news.net/news/2019/05/11/2656788/pazardzhik-riosv-predprie-deystviya-po-osem-signala-podadeni-ot-grazhdani-i-institutsii-prez-april.html", "text": "РИОСВ – Пазарджик предприе действия по осем сигнала, подадени от граждани и институции през април, съобщи за  Радио „Фокус“ – Пазарджик  Цветана Чочева от Екоинспекцията. Експертите на РИОСВ – Пазарджик предприеха действия по 8 сигнала, подадени от граждани и институции на „зеления телефон“ и на електронната поща на Екоинспекцията през април. Два от тях  са за нерегламентирани сметища. На кмета на село Огняново е дадено предписание да почисти замърсяване с отпадъци по поречието на река Марица, в местността „Орешака”. Другият сигнал е за нерегламентирано сметище в северната промишлена зона на Пазарджик – в бившия ДАП. Проверка на РИОСВ установи нерегламентирано съхраняване на отпадъци от пластмаса в бали и в биг бегове. На дружеството е дадено предписание да се почисти площадката и отпадъците да се предадат на лице, притежаващо документ по чл. 35 от Закона за управление на отпадъците. За това административно нарушение на ЗУО ще бъде съставен акт на юридическо лице. Подадени са и сигнали за системно изгаряне на автомобилни гуми в пещта на тухларната в село Мененкьово, община Белово, и за незаконна автоморга в стария селскостопански двор в с. Величково. При извършените проверки не са констатирани нарушенията, описани в сигналите. Проверен е и сигнал за извършване на ремонтни дейности на моторни превозни средства в частен двор във Велинград и изхвърляне на масла, филтри и гориво на улицата. При проверката е установено, че на посочения адрес не се извършва ремонт на автомобили и няма отпадъци. Сигналите са неоснователни. Проверка на сигнал за нерегламентирани строителни дейности в територия около яз. „Въча”, м. „Чечево”, землище на село Равногор не установи нарушения от компетентността на РИОСВ. В посочения имот не се извършва строителство и няма съществуващи постройки. Нерегламентиран улов с непозволени средства е вероятната причина за наличие на умрели малки рибки в отводнителен канал на входа на село Добровница, за които РИОСВ беше сигнализирана. Проверката не установи точков източник на замърсяване на водите в отводнителния канал. Намерен е защитен вид  – таралеж, в детска градина „Пролет” в град Пазарджик е освободен от експерти на РИОСВ на подходящо за вида място, в добро състояние, без външни наранявания. \r\nВаня НИКОЛОВА", "date": "2019.05.11", "title": "Пазарджик: РИОСВ предприе действия по осем сигнала, подадени от граждани и институции през април"}
{"url": "http://www.focus-news.net/news/2019/05/11/2656784/zadarzhanite-v-rumaniya-alo-izmamnitsi-ostavat-za-postoyanno-v-aresta.html", "text": "Задържаните в Румъния „ало“ измамници остават за постоянно в ареста, предаде  Нова телевизия . Те бяха екстрадирани от северната ни съседка на 8 май. В мотивите си съдията посочи, че има реална опасност от извършване на ново престъпление, както и достатъчно доказателства за извършените престъпления. Сред тях са показанията на защитени свидетели и гласови експертизи. В залата стана ясно, че при задържането им обвиняемите са носили в себе си множество телефони и сим карти от румънски оператори. И петимата задържани са безработни, с основно образование, а четирима от тях с предишни криминални регистрации. Пребиваването си в Румъния обясниха с амбулантна търговия.", "date": "2019.05.11", "title": "Задържаните в Румъния „ало“ измамници остават за постоянно в ареста"}
{"url": "http://www.focus-news.net/news/2019/05/11/2656793/shumen-kompozitorat-haygashod-agasyan-shte-gostuva-v-grada.html", "text": "На 13 май, понеделник, в Регионална библиотека „Стилиян Чилингиров” гостува композиторът Хайгашод Агасян – автор на театрална и филмова музика, както и на едни от най-популярните детски песни и песни на българската естрада. Това съобщиха от  РБ „Ст. Чилингиров“ . От 15.00 ч. е срещата му с децата на Шумен и представяне на детските му музика, а от 17:30 ч. е срещата му с възрастната аудитория на града. Хайгашод Агасян е възпитаник на Национално музикално училище „Любомир Пипков” и на Българска държавна консерватория, където завършва специалност „Виола” и майсторски клас по камерна музика. През 1977-1980 г. специализира камерна музика и в Унгария и Франция. От 1979-та е оркестрант в Народния театър за младежта, а от 1991 г. е оркестрант и композитор в театър „Възраждане”; свири и в различни симфонични и камерни оркестри. Заедно с Юри Ступел, Кристиян Бояджиев и Георги Денков участва във вокално-инструментална формация „Асоциация” – изпълнителска група от композитори с концертни изяви в редица европейски страни. С Юри Ступел участва и в дует „Българче”. Активно работи и с известния поет и драматург Недялко Йорданов – участва в много от постановките му като композитор и актьор, пише песни по негови стихове, акомпанира му на концерти в България и зад граница. От 1981 г. до днес музиката на Хайгашод Агасян е многократно награждавана в конкурси и фестивали, сред които „Златният Орфей”, „Сребърен Ерос”, „Бургас и морето”, Младежки конкурс за забавна песен, международен конкурс „Gala Star Melody” – Букурещ и др., а „Тийнейджърска песен”, изпълнена от Стефка Оникян, през 1997-ма му носи първа награда в радиоконкурса „Пролет” на БНР и Наградата на ООН. Хайгашод Агасян е носител и на наградата на Фондация „Маестро Димитър Вълчев” за музиката към спектакъла „Умник над умници, юнак над юнаци”. Удостоен е с орден „Св. св. Кирил и Методий” – I степен, за заслуги в областта на изкуството и образованието, както и с  почетното звание „Следовник на народните будители” от Съюза на народните читалища. През 2013 г. Арт Академията към радио Класик ФМ му присъжда наградата и званието лауреат на „Златно перо” за принос към българската култура, а през 2016-та е удостоен от Министерството на Диаспората на Република Армения с медал на името на великия арменски композитор Гомидас Вартабед за принос във връзка с признаването от българския парламент на геноцида над арменския народ.", "date": "2019.05.11", "title": "Шумен: Композиторът Хайгашод Агасян ще гостува в града"}
{"url": "http://www.focus-news.net/news/2019/05/11/2656794/kathimerini-gartsiya-partiyata-na-erdogan-prizova-kipar-da-pomni-1974-ta.html", "text": "На фона на заявените от Анкара планове за учение в изключителната икономическа зона на Кипър (ИИЗ), още един турски официален представител допълнително увеличи напрежението през уикенда, призовавайки Кипър да „си спомни 1974 г.“, визирайки интервенцията на Турция на острова, пише електронното издание на гръцкия вестник  Kathimerini . \r\n„Би било добре за Анастасиадис да си спомни 1974 г. и да я запази свежа в паметта си“, заяви в събота говорителят на управляващата турска Партия на справедливостта и развитието Омер Челик, говорейки за кипърския президент Никос Анастасиадис. \r\nПо неговите думи, интервенцията през 1974 година е целяла „да защити живота, правата и интересите на турците киприоти“. \r\nЗабележката изглежда е отговор на коментар от Анастасиадес по-рано през седмицата, според който сондажите на Турция в ИИЗ на Кипър са равносилни на ново нахлуване на острова. \r\nЧелик обясни, че в момента две турски сонди „извършват дейности“ край острова „и нашите военноморски сили ги защитават“. Освен това той разкритикува лидерите на Гърция и Република Кипър, че са подписали съглашения със страни, които имат проблеми с Турция“, очевидно визирайки Израел. \r\nРеториката на турските власти се засили миналата седмица, тъй като кипърските власти заявиха, че преговорите напредват с френско-италианския консорциум Total и ENI за лиценз за проучване на Блок 7 в ИИЗ на Кипър. \r\nТурският президент Реджеп Тайип Ердоган се изказа в четвъртък пред турските кадети, като се позова на „нарастващите опити за нарушаване на нашите права в Източното Средиземноморие и Егейско море“. \r\n„Вие ще дадете стоманен отговор на всяка за плаха дори за инч от нашите граници, но и извън тях“, каза той пред младите военни. \r\nНеговите коментари дойдоха, когато служители на Европейския съюз изразиха подкрепата си за Кипър в бурния спор с Турция. Председателят на Европейския съвет Доналд Туск заяви, че ЕС \"е единен\" зад Кипър, добавяйки, че блокът \"очаква Турция да зачита суверенните права\" на държавата-членка. \r\nПревод и редакция:", "date": "2019.05.11", "title": "Kathimerini (Гърция): Партията на Ердоган призова Кипър да „помни 1974-та“"}
{"url": "http://www.focus-news.net/news/2019/05/11/2656798/london-evening-standard-putin-padna-po-litse-sled-hokeen-mach.html", "text": "Руският президент падна по лице по време на победна обиколка, след като вкара осем гола в демонстративен мач по хокей, ликува британското издание  The London Evening Standard , като за събитието подробно съобщават и The Independent, The Guardian и други местни издание. \r\nДържавният глава, който е на 66 години, излезе на леда в петък за отбора на „легендите“ заедно с руските хокейни звезди, като Слава Фетисов и Павел Буре. \r\nСпоред съобщение на Кремъл, Путин е отбелязал 10 шайби в мача, завършил 14:7, но и Roiters, и Associated Press твърдят, че головете му са осем. \r\nНеговият съотборник, министърът на отбраната Сергей Шойгу, е отбелязал три гола. \r\nОтборът на противниците бе съставен от известни аматьори, включително, магнатът Генадий Тимченко, приятел на Путин от детството, милиардерът Владимир Потанин и няколко руски губернатори. \r\nПревод и редакция:", "date": "2019.05.11", "title": "London Evening Standard: Путин падна по лице след хокеен мач"}
{"url": "http://www.focus-news.net/news/2019/05/11/2656734/evropeyski-izbori-2019-rumen-petkov-vav-varna-predstoyashtite-izbori-mogat-da-sazdadat-druga-energiya-v-evropa.html", "text": "Като българи подценяваме предстоящите избори, а за нас в България те са особено важни по две причини. Първо, това са избори, които могат да дадат друга енергия, друго развитие на Европа. Това коментира по време на среща с обществеността във Варна лидерът на ПП АБВ и кандидат в листата на „Коалиция за България” за предстоящите избори за Европейски парламент Румен Петков, предаде репортер на  Радио „Фокус” - Варна . Според него в в този си вид, с тази технология на вземане на решения и управление, Европейският съюз не е това, което българите като европейците искат от него. По думите му Европейският съюз е муден, а администрацията му е прекалено тромава и скъпо платена. „Това е една тромава структура, която няма вътрешни инструменти за самоконтрол”, добави Петков. Според него втората причина е, че с тази конструкция се налагат двойни стандарти и затова „Коалиция за България\" ще се обяви против тях. „Нито един от 17-те евродепутати не защити България досега, а въпросът е да защитим енергийния ресурс на нацията”, коментира Румен Петков.  \r\nТой даде за пример скъпата цена на тока и увери, че първата работа на „Коалиция за България\" в Европейския съюз ще бъде да поиска край на двата договора с американските ТЕЦ-ове „Марица Изток 1” и „Марица Изток 3” у нас.  \r\nДруга тема, която Румен Петков засегна по време на срещата с гражданите, отношението на правителството към Северна Македония. Той даде за пример южната ни съседка Гърция, която е изискала в едногодишен период страната да смени всички учебници и да ги съгласува с гръцкото правителство. Лидерът на АБВ припомни още, че Северна Македония съзнателно мачка историческата истина, като не признава Илинденско-Преображенското въстание. „Затова ние положихме огромен труд и събрахме докладите на дипломатите в един том „Илинденско-Преображенското въстание 1903 през погледа на европейския дипломат”, посочи Румен Петков. Той добави, че не трябва Северна Македония да бъде допускана в ЕС с тези свои претенции на изопачаване на историята. Искането на АБВ към правителството и президента е да се продължат преговорите със Северна Македония за гарантиране на историческата истина такава, каквато е. „Ние в Европарламента ще кажем „Стоп”.  Защото те излизат и казват: „Гоце Делчев е наш, Яне Сандански е наш. Това е териториална претенция към България”, коментира Петков.  \r\nВъв Варна той отново представи водача на листата за европейските избори на „Коалиция за България\" проф. Боян Дуранкев, както и представителя от Варна доц. Георги Кючуков като авторитетни личности, готови да работят в полза на страната в Европа. Според него всеки един от кандидатите в листата е извървял своя път и има своята професионална тежест, а всички представители, независимо от възрастта и професията, са избрали да се развиват в България.  \r\nДоц. Георги Кючуков коментира на срещата, че се създава впечатление, че евроизборите нямат значение за България. „Това мнение е обективно обусловено, защото хората нещо съществено от дейността не видяха. Ние 12 години присъстваме в ЕС, но 12 години не участваме”, коментира той и добави, че само с присъствие  нищо не се постига. По думите му вместо това добре трябва да се познава функционирането на Европейския парламент, както и да се действа предварително изпреварващо в интерес на нашата страна.  \r\nДиана СТОЕВА", "date": "2019.05.11", "title": "Европейски избори 2019: Румен Петков във Варна: Предстоящите избори могат да създадат друга енергия в Европа"}
{"url": "http://www.focus-news.net/news/2019/05/11/2656745/premierat-boyko-borisov-ot-rumaniya-sa-mi-obeshtali-che-mostovete-na-dunav-pri-ruse-i-svishtov-shte-stanat.html", "text": "От Румъния са ми обещали, че мостовете на Дунав при Русе и Свищов ще станат. Това каза премиерът Бойко Борисов пред журналисти в Русе на откриването на разширение на завода за производство на автомобилни части в града, предаде репортер на  Агенция „Фокус“ . „За моста на Дунав при Свищов румънците са готови. Мисля, че го минаха и на Министерски съвет“, посочи той. В отговор на въпрос кога ще бъде първата копка на моста при Свищов, Борисов коментира: „Като ги чух какви глупости говорят БСП, ще кажат, че е предизборно. Може би ще изчакам да мине 25-26 май“. „Вчера в Сибиу говорих и с десните партии и с техния председател Орбан, за да е сигурно, че каквото и да се случва това ще бъде трайно решение“, изтъкна премиерът. „Хич не им се иска мост на Русе, защото трябва да правят много обществени поръчки. Строителството е тежко, но вече съм ги убедил“, каза Бойко Борисов.", "date": "2019.05.11", "title": "Премиерът Бойко Борисов: От Румъния са ми обещали, че мостовете на Дунав при Русе и Свищов ще станат"}
{"url": "http://www.focus-news.net/news/2019/05/11/2656733/", "text": "Китай се въздържа от незабавни ответни мерки на новите американски мита, за разлика от преди, като отдели време да прецени възможностите си в условията на несигурност относно това как китайската икономика ще преодолее търговския конфликт, пише авторитетното американско издание  The Wall Street Journal . \r\nНевъзможността да се постигне пробив на преговорите във Вашингтон в петък отвори нова фаза в търговската война след повече от пет месеца на преговори. Този път, според някои икономисти и анализатори, Пекин отчита потенциалните икономически щети от по-високите мита. \r\nСАЩ повишиха наказателните мита до 25%, от 10%, за стоки от 200 млрд. долара, напускащи Китай след петък. Президентът Тръмп също така нареди на служителите да започнат подготовка, за да наложат мита върху всичко, което Китай продава на САЩ на стойност от 300 млрд. долара. \r\nДокато Пекин посрещаше  предишни залпове на мита от САЩ, като е увеличавал митата върху американските стоки - и правителството е обещавало да отвърне на удара, този път запази мълчание. Въпреки че Китай има по-ограничени тарифни опции, тъй като внася по-малко продукти от САЩ, отколкото обратното, китайското ръководство също е ограничено от икономика, която се намира в разклатено състояние от рязкото забавяне. \r\nЕскалацията на митата е тревожна за китайските служители, които наблюдават потенциални ефекти от отслабването на валутата до намаляване на бъдещите чуждестранни инвестиции. Повишаването на съществуващите мита или налагането на нови може да удари продуктите, от които се нуждае китайската икономика, като полупроводници, свинско, нефт и пътнически самолети. \r\nПо-мащабният търговски конфликт може също така да принуди Пекин да улесни допълнително кредитирането и да увеличи държавните разходи, за да подкрепи растежа, като  удвои стимулите, използвани миналата година в момент, когато някои анализатори твърдят, че трябва те да се задействат обратно. \r\n\"Китай не иска да разпалва огъня\", казва Марк Ву, професор по международна търговия в Харвардския университет. \"Той иска да бъде разглеждан като разумна страна и отворен за компромис.\" \r\nВодещият преговарящ на Китай, вицепремиерът Лиу Хе, каза пред китайските журналисти, преди да напусне Вашингтон, че националната икономика е в по-добра форма от миналата година, с достатъчно инструменти за политика и бизнес доверие, за да издържат на натиска и \"да поддържа гладко, здравословно развитие\". \r\nВследствие на безизходицата в петък, Лиу подчерта, че преговорите не са прекъснати - послание, подсилено от държавните медии. По-скоро, според видеоклипове, публикувани онлайн от държавните медии, Лиу каза, че преговорите „се сблъскват с неизбежни усложнения“ и двете страни са се договорили да се срещнат в Пекин в бъдеще. \r\nПреговорите между САЩ и Китай сякаш вървяха към споразумение по-рано този месец, когато според Тръмп и американски официални представители Пекин отстъпи по ангажиментите, поети в предишните кръгове. Това включваше изброяване на специфични закони в споразумението, че Китай ще промени закрилата на защитата на интелектуалната собственост, субсидиите и принудителните трансфери на технологии. \r\nВ изявленията пред хонконгския сайт Phoenix New Media Limited Лиу не уточни какво е довело до спирането на преговорите. Той изрази несъгласие, че китайската страна е отстъпила, като припомни, че всякакви промени в преговорите са естествени, преди да бъде постигнато окончателно споразумение.  Юлиян Марков", "date": "2019.05.11", "title": "The Wall Street Journal: Китай се въздържа от ответни мерки на обявените от САЩ нови мита"}
{"url": "http://www.focus-news.net/news/2019/05/11/2656785/evropeyski-izbori-2019-tsvetan-tsvetanov-gerb-pobedata-na-predstoyashtite-izbori-e-klyuchova-za-balgariya-i-za-razvitieto-na-obshtinite-i-regionite-v-stranata.html", "text": "Ние се нуждаем от подкрепата на Европа, а Европа се нуждае от системни политици и партии, принадлежащи към най-големите политически семейства. Това каза в Кюстендил зам.-председателят на ПП ГЕРБ и председател на предизборния щаб на партията Цветан Цветанов, предаде репортер на  Радио „Фокус” – Кюстендил . По думите на Цветан Цветанов посочи, че една победа се постига, когато всички са заедно. Една победа се постига, когато всички са заедно, а победата е ключова за България и за развитието на общините и на регионите в страната. Цветанов посочи, че през последните години в Кюстендилска област от европейската солидарност са влезли над 50 млн. лева по европейски проекти. „Това е силна и обединена Европа, точно за това ще се борят нашите евродепутати, тези които ще станат евродепутати в бъдещия Европейски парламент”, каза Цветан Цветанов. По думите му ГЕРБ има изключително успешен еврокомисар – Мария Габриел. Цветанов посочи, че не може да се сравняват Мария Габриел и Елена Йончева, защото това са две абсолютно противоположни личности. Едната иска силна и обединена Европа, работи за България, работи за силна и обединена Европа, доказала е, че може да го прави и е оценена от всички европейски лидери и това е Мария Габриел. „Няма как да не кажем силни думи за Андрей Ковачев, който допринесе изключително много за диалога между Европейския парламент и Северна Македония. Когато нашите съседи са добре, това означава, че и всички ние ще сме добре”, каза Цветан Цветанов. Той благодари и на кандидатът за евродепутат Лиляна Павлова. Според него тя е показала, че може да се справя с всяко едно предизвикателство. „Когато една страна влезе в Европейския съюз, тя получава след години своето първо председателство. България ще бъде запомнена във всички европейски държави с едно от най-успешните председателства, които са провеждани през последните години в Европейския съюз”, каза Цветан Цветанов. По думите му това е заслуга както на Лиляна Павлова, така и на премиера на България Бойко Борисов, който е показал, че може да бъде европейски лидер. Цветанов посочи, че днес министър-председателят е открил нови заводи в Кърджали и в Русе. „А нашите политически опоненти казват, че той прави политическа кампания за ПП ГЕРБ, но не – той прави политическа кампания за България и допринася за инвестициите, които се увеличават с всеки изминал месец и с всяка изминала година”, каза Цветан Цветанов. Той припомни 2013 г. ш 2014 година, когато е било на власт правителството на Орешарски. „Нека припомня, че новият финансов период трябваше да започне от 1 януари 2014 година. Той се забави с година, година и половина, защото два пъти това споразумение с Европейската комисия и България беше отлагано с правителството на Орешарски, защото не бяха способни и нямаха доверието на Брюксел, за да подпишат това споразумение”, каза Цветан Цветанов. То посочи, че целта е след като ГЕРБ спечели изборите, евродепутатите отидат в Брюксел, със силното правителство на Бойко Борисов, с доверието което България има от Брюксел, да се подпише новото споразумение и от 1 януари 2020 година всички кметове на общини в страната да се възползват от европейската солидарност и договорените средства да стигнат до всички региони в страната. „Не подценявайте 26 май. Много са тези, които казват, че те не се важни, защото не са свързани с местната, законодателната и изпълнителната власт. Не е така, защото ние се нуждаем от подкрепата на Европа, а Европа се нуждае от политици и партии, които са системни и които принадлежат към най-големите политически семейства”, каза Цветан Цветанов. \r\nВенцеслав ИЛЧЕВ", "date": "2019.05.11", "title": "Европейски избори 2019: Цветан Цветанов, ГЕРБ: Победата на предстоящите избори е ключова за България и за развитието на общините и регионите в страната"}
{"url": "http://www.focus-news.net/news/2019/05/11/2656738/evropeyski-izbori-2019-premierat-boyko-borisov-otkrivam-zavodi-na-nay-golemite-kompanii-v-sveta-a-bsp-gi-marzi-da-hodyat-na-rabota.html", "text": "Разбирам кое дразни БСП, тях ги мързи да ходят на работа, а аз в събота откривам два завода на най- големите компании в света. Това каза премиерът Бойко Борисов пред журналисти в Русе на откриването на разширение на завода за производство на автомобилни части в града, предаде репортер на  Агенция „Фокус“ . Попитан как ще коментира сигнала на БСП в ЦИК срещу него и призива им да освободи или премиерския пост, или този на председател на предизборния щаб, Борисов посочи: „Аз не съм никакъв шеф, откривам заводите, с които сме работили месеци наред“. „Не се занимавайте с БСП“, посочи премиерът. „Какво да напуснем- да ги оставим пак да заробят държавата?“, попита той. „Виждате една предизборна дума не съм казал, ако не ме бяхте питали. Само показвам направеното“, изтъкна Бойко Борисов. „На приказки БСП са много силни- щели да осигурят високи доходи. Кое осигуриха те?“, попита още той.", "date": "2019.05.11", "title": "Европейски избори 2019: Премиерът Бойко Борисов: Откривам заводи на най-големите компании в света, а БСП ги мързи да ходят на работа"}
{"url": "http://www.focus-news.net/news/2019/05/11/2656702/evropeyski-izbori-2019-kandidatite-za-evrodeputati-ot-bsp-za-balgariya-shte-posetyat-oblastite-dobrich-targovishte-plovdiv-sofiya-pleven-ruse-vidin-i-silistra.html", "text": "На 12 май 2019 г. кандидатите за евродепутати от листата на \"БСП за България\" ще посетят областите Добрич, Търговище, Пловдив, София, Плевен, Русе, Видин и Силистра. Това съобщиха от пресцентъра на  БСП . Добрич \r\nВ 11.30 часа на площад \"Защитата на Каварна\" в Каварна Сергей Станишев и Валери Жаблянов ще се срещнат с граждани. В 12.00 часа в залата на Общината в града те ще срещнат с обществеността. В 15.00 часа в залата на читалището в Генерал Тошево Станишев и Жаблянов ще се срещнат с граждани. В 18.00 часа в Огледална зала \"Нели Божкова\" в Добрич те ще се срещнат с жители.  Търговище \r\nВ 10.15 часа в центъра на Търговище Иво Христов и Петър Витанов ще се срещнат с граждани. В 11.00 часа в Образцово народно читалище \"Напредък-1864\" в града те ще се срещнат с граждани.   Пловдив \r\nВ 10.00 часа Иван Кръстев и Тодор Стоилов ще посетят Асеновата крепост. Те ще присъстват на церемонията по удостояване на граждани с почетни звания на община Асеновград и ще вземат участие в шествие до центъра на Асеновград. В 11.00 часа Кръстев и Стоилов ще поднесат цветя на паметника на Иван Асен II и ще присъстват на церемонията по издигане на знамената. В 12.00 часа в градския парк в Асеновград Кръстев и Стоилов ще вземат участие в панаира на традиционните български занаяти и местни специалитети. В 14.00 часа Иван Кръстев ще посети район \"Западен\" на Пловдив. В 16.00 часа на главната улица в града Кръстев и Стоилов ще се срещнат с граждани София \r\n12.00 часа в парк \"Възраждане\" в София Момчил Неков ще вземе участие в спортен празник.  \r\nВ 11.00 часа в местността Ушите, общ. Ихтиман, Димитър Данчев ще вземе участие в традиционно отбелязване на убийството на 39 партизани.  Плевен \r\nВ 11.00 часа в х-л \"Ростов\" в Плевен Велизар Енчев ще се срещне с раждани. В 15.00 часа в читалището в гр. Бяла той ще се срещне с обществеността. Русе   \r\nВ 19.00 часа в х-л \"Рига\" в Русе Велизар Енчев ще се срещне с жители на града.  Видин \r\nВ 10.00 часа Деница Златева и Емил Георгиев ще посетят традиционния неделен пазар в с. Арчар, общ Димово. В 11.30 часа в клуба на БСП в гр. Кула те ще се срещнат с граждани. В 13.30 часа в салона на читалището в с. Ново село Златева и Георгиев ще се срещнат с жители. В 16.00 часа в салона на читалището в с. Градец, общ. Видин, те ще се срещнат с граждани. В 18.00 часа в клуба на БСП в с. Раброво, общ. Бойница, Златева и Георгиев ще се срещнат с обществеността. Силистра \r\nВ 11.30 часа в Дунавския парк в Силистра Цветелина Пенкова ще се срещне с граждани. В 16.00 часа на площада в с. Секулово тя ще се срещне с граждани. В 18. 00 часа в залата на Общината в Дулово Цветелина Пенкова ще се срещне с жители на града.", "date": "2019.05.11", "title": "Европейски избори 2019: Кандидатите за евродепутати от \"БСП за България\" ще посетят областите Добрич, Търговище, Пловдив, София, Плевен, Русе, Видин и Силистра"}
{"url": "http://www.focus-news.net/news/2019/05/11/2656718/afp-protivopehotna-mina-ubi-sedem-detsa-v-afganistan.html", "text": "Експлозията от противопехотна мина е убила седем деца и ранила две в Южен Афганистан в събота, съобщиха официални представители, цитирани от  AFP . \r\nВзривът е станал в провинция Газни, южно от столицата Кабул, когато децата са стъпили на противопехотна мина, докато са играли в близост до главен път, каза говорителят на провинцията Ареф Нури. \r\n\"Мината е била поставена от талибаните до главен път, за да нанесат щети на силите за сигурност\", каза той. \r\nТалибаните не са дали изявление във връзка с трагичния инцидент. \r\nБунтовниците често използват крайпътни бомби и противопехотни мини, за да противодействат на афганистанските сили за сигурност, но смъртоносните оръжия често водят до цивилни жертви. \r\nАманулла Камрани, член на провинциалния съвет на Газни, каза, че децата са на възраст между седем и девет години и поне четири от тях принадлежат към едно семейство.  Юлиян Марков", "date": "2019.05.11", "title": "АFP: Противопехотна мина уби седем деца в Афганистан"}
{"url": "http://www.focus-news.net/news/2019/05/11/2656713/evropeyski-izbori-2019-prof-boyan-durankev-koalitsiya-za-balgariya-bihme-podkrepili-minimalna-evropeyska-rabotna-zaplata.html", "text": "Трябва да се търси мир и по-добри отношения с Русия, Китай и другите страни от Евразия, тъй като имаме общи интереси. Това каза проф. Боян Дуранкев, водач на листата на „Коалиция за България“ в предаването „Седмицата“ по Дарик. „ЕС със сигурност ще се разширява и ще постига много по-добра координация, както от гледна точка на трудово, данъчно и финансово законодателство, така и в развитието на националните култури и особености. Тенденцията е двуполюсна и в следващия европейски парламент тя ще се задълбочи“, обясни той. „Даже не съм сигурен, че понятието Европейски съюз ще остане вечно“, коментира Дуранкев и обърна внимание, че регионите се развиват крайно неравномерно. На въпрос дали е възможно създаване на Европейски съединени щати, Дуранкев посочи, че такива не може да има, но може да има по- добър и развит ЕС. Според него вместо обща Европейска армия, трябва да има обща Европейска сигурност, което е различно. „Аз съм  „за“ постепенно хармонизиране на данъчното законодателство, а не за конкуренция между отделните страни. Тогава ще растат и доходите и ще има по-добри условия за  инвестиция“, заяви проф. Дуранкев. По думите му Истанбулската конвенция е вече затворен въпрос в България, тъй като противоречи на Конституцията. „Ще подкрепим с известна промяна Истанбулската конвенция. Ние имаме най-малко три закона, които регулират отношенията на семейството, жените и децата. Няма да гласувам „за“ Истанбулската конвенция, докато не се уеднакви с нашето законодателство“, обясни той позицията си.  \r\nПо въпроса за общата миграционна политика Боян Дуранкев коментира: „В момента бежанци към ЕС няма. Има най-вече икономически мигранти, които влизат през законните пунктове. Друго са икономическите мигранти, които незаконно минават българската граница, която е и европейска граница. Затова срещу тях трябва да има твърди мерки и спрямо миграционната политика ЕС трябва да преговори и предоговори Дъблинското споразумение, което е крайно несправедливо спрямо периферните страни като България, Гърция и Испания“. Според него по темата за пакета „Мобилност“ страната ни се е провалила в отношенията си с ЕС. „Бихме подкрепили минимална европейска работна заплата и минимални европейски социални стандарти“, заяви Боян Дуранкев. По думите му приоритет на ЕС през следващите 5 години трябва да бъде решаването на социални проблеми. Той изтъкна, че „Коалиция за България“ е за догонващо социално развитие, включително здравеопазване и образование и взимане на добрите практики от по-развитите страни.", "date": "2019.05.11", "title": "Европейски избори 2019: Проф. Боян Дуранкев, „Коалиция за България“: Бихме подкрепили минимална европейска работна заплата"}
{"url": "http://www.focus-news.net/news/2019/05/11/2656720/evropeyski-izbori-2019-momchil-nekov-v-gabrovsko-sotsialistite-zapochnahme-i-iznesohme-bitkata-sreshtu-dvoyniya-standart-v-evropa.html", "text": "Кандидатът за член на ЕП на „БСП за България\" Момчил Неков се срещна с жители на Трявна и Дряново. Това съобщиха от пресцентъра на  БСП . Двойният стандарт и злоупотребите с еврофондовете са темите, по които гражданите проявиха голям интерес. Момчил Неков, който беше докладчик на Комисията по земеделие и развитие на селските райони по темата „двоен стандарт”, поясни, че социалистите са тези, които започнаха и изнесоха борбата срещу дискриминиция спрямо българите и другите източно- и централноевропейци. „Ние в европарламента свършихме своята работа, зависи сега от българското правителство да защити своите граждани\", каза Неков. \r\nПри разговори с граждани те споделиха за проблема със злоупотреби със земите в Дряновския Балкан. Едри земеделци изкупуват земите тук, но не за да развиват селското стопанство, а уж прилагайки добри земеделски практики, за да получават субсидии. Всъщност земите остават занемарени. Друг проблем, който предизвиква голямо разочарование сред хората, са злоупотреби с европейските фондове и по-специално „къщите за гости”, станали обект на редица разкрития. „Те станаха символ на корупцията. Управляващите ни карат да се страхуваме дали ще ни идват пак гости”, каза собственичка на такава къща в Трявна, която със собствени средства е създала къщата си за гости. \r\nМомчил Неков представи свършеното от него в защита на планинските региони и планинското производство. През 2018 г. той внесе предложение на наредба за въвеждане на термин за качество „планински продукт” у нас. „Това означение ще помага на производители от Габровския Балкан, например, да се отличават и потребителите да знаят, че купуват автентичен продукт от планината. Това е добра практика от Европа, която ще помага на родните производители. Да превеждам Брюксел на български е каузата ми в рамките на този мандат. Такава ще бъде и в бъдеще”, каза още пред събралите се граждани в Трявна Момчил Неков.", "date": "2019.05.11", "title": "Европейски избори 2019: Момчил Неков в Габровско: Социалистите започнахме и изнесохме битката срещу двойния стандарт в Европа"}
{"url": "http://www.focus-news.net/news/2019/05/11/2656707/chavdar-angelov-natsionalen-muzey-shipka-buzludzha-osven-che-imat-shodna-sadba-voevodite-hadzhi-dimitar-i-stefan-karadzha-sa-rodeni-v-edna-i-sashta-godina-s-edin-den-razlika.html", "text": "Воеводите Хаджи Димитър и Стефан Караджа са родени с ден разлика в една и съща година –  през 1840. Това каза в предаването „За честта и славата на България“ на  Радио \"Фокус\"  Чавдар Ангелов, директор на Национален музей „Шипка – Бузлуджа“. На 10 май отбелязахме 179-та годишнина от рождението на Хаджи Димитър, днес отбелязваме годишнината от рождението на Стефан Караджа. Чавдар Ангелов допълни, че от малък Хаджи Димитър е бил буйно българче, което по редица причини е влизало често в схватки с негови набори турчета. „Отношението му към действителността в България в средата на 19 век и фактът, че неговото семейство се чувства поробено от една тиранична империя, се е зародило в ранните му години и вече впоследствие ясно проличава в неговите действия като български революционер. Той се превръща в знаме на българската национална революция и символ на поколения българи. Неговите потомци са виждали един борец, готов да даде живота си за извоюването на българската свобода“, каза още Чавдар Ангелов. По думите му съдбата на воеводите Хаджи Димитър и Стефан Караджа е сходна. „Като много свои връстници, след като правят някои бели, те напускат България, стават мигранти и попадат в среда, която им дава възможност тази енергия да бъде канализирана. Важна роля е изиграл Георги Раковски, основоположник на т. нар. четническа тактика, според която освобождението на България може да бъде извоювано с навлизането на добре въоръжени организирани отряди, които да организират в движение местното население за повсеместно въстание, което да доведе до отхвърлянето на така омразното за българите турско владичество“, обясни Чавдар Ангелов. По думите му след трагичния край на похода на четата на Хаджи Димитър и Стефан Караджа от лятото на 1868 година българската революционна мисъл стъпва стъпало по-нагоре. Българските революционери стигат до правилното заключение, че освобождението може да бъде извоювано само след като бъде организирано населението във вътрешността на страната, в резултат на което Васил Левски започва изграждането на вътрешната революционна организация. Това води до извоюване на освобождението 10 години след разгрома на четата на Хаджи Димитър и Стефан Караджа през пролетта на 1878 в резултат на поредната Руско - турска война, каза още Чавдар Ангелов. \r\nЕвелина БРАНИМИРОВА", "date": "2019.05.11", "title": "Чавдар Ангелов, Национален музей „Шипка – Бузлуджа“:  Освен че имат сходна съдба, воеводите Хаджи Димитър и Стефан Караджа са родени в една и съща година, с един ден разлика"}
{"url": "http://www.focus-news.net/news/2019/05/11/2656797/ea-daily-advokatat-na-tramp-otmeni-vizitata-si-v-kiev-kadeto-sa-se-okopali-vragovete-na-tramp-i-sasht.html", "text": "Рудолф Джулиани, който е доверено лице и личен адвокат на президента на САЩ Доналд Тръмп, отмени визитата си в Киев, предава руската агенция  EA Daily . \r\nКакто пишат украинските медии, Джулиани е трябвало да пристигне в Украйна за среща с новоизбрания президент Владимир Зеленски. Причина за отмяната на полета са станали „тежките атаки“, на които е бил подложен адвокатът след анонсирането на посещението си. \r\nПо неговите думи, политическите противници на американския президент са го обвинили, че ще търси помощ за преизбирането на Тръмп през 2020 година зад граница. \r\nОще един аргумент за отмяна на визитата е убеждението на Джулиани, че в Украйна той може да се окаже обкръжен от хора, които са „врагове на президента“, а в някои случаи и „врагове на САЩ“. И сред тях дори има едно лице, за което „е доказано, че е оказвал помощ на демократите в разследването за 2016 година“. \r\nПри това адвокатът на Тръмп е уверен, че самият Зеленски вече е обграден от „врагове на Тръмп“ и изрази опасения, че новият президент на Украйна в крайна сметка ще се окаже под тяхното влияние. Джулиани уточни, че той е получил тази информация от „двама много надеждни човека“. \r\nПредставителят на американския президент е изразил дълбокото си съжаление по този повод, тъй като в хода на срещата си със Зеленски се е надявал „да даде тласък“ за продължение на разследването за намесата в президентските избори на САЩ през 2016 година в полза на Хилари Клинтън. \r\nПревод и редакция:", "date": "2019.05.11", "title": "EA Daily: Адвокатът на Тръмп отмени визитата си в Киев, където са се окопали „враговете на Тръмп и САЩ“"}
{"url": "http://www.focus-news.net/news/2019/05/11/2656671/emsc-registrirano-e-zemetresenie-s-magnitud-53-v-rayona-na-irano-irakskata-granitsa.html", "text": "Регистрирано е земетресение с магнитуд 5.3 в района на ирано-иракската граница, показва справка на страницата на  Европейския средиземноморски сеизмологичен център . \r\nТрусът е станал в 13:29 минути местно време (съвпада с българското) на 67 километра южно от иракския град Ас Сюлеймания и на 217 километра североизточно от Багдад на дълбочина 80 километра. Земетресението е усетено силно в иракските провинции Дияла и Сюлеймания, както и в пограничните райони на Иран. Засега няма информация за пострадали хора и  нанесени материални щети.  Юлиян Марков", "date": "2019.05.11", "title": "EMSC: Регистрирано е земетресение с магнитуд 5.3 в района на ирано-иракската граница"}
{"url": "http://www.focus-news.net/news/2019/05/11/2656687/dots-d-r-petar-nenkov-voenen-istorik-georgi-benkovski-blesti-sas-spetsifichna-svetlina-kato-rakovoditel-i-vdahnovitel-na-aprilskoto-vastanie.html", "text": "Георги Бенковски блести със специфична светлина като ръководител и вдъхновител на Априлското въстание в 4-ти революционен окръг. Това каза за предаването „За честта и славата на България“ на  Радио „Фокус“  военният историк доц. д-р Петър Ненков, по повод годишнина от  гибелта на войводата на 12 май. Интересна е съдбата на Бенковски, който като млад човек упражнява различни професии и научава няколко езика по време на Османското иго, обясни той. „Гаврил Хлътев, останал в съзнанието на българите под името Георги Бенковски има драматичен, много бурен живот. Той е този, който беше наречен главния апостол на въстанието в Тракия, в Средногорието и Родопите, който на Христова възраст премина по тънкия лед Дунава и поведе българите с хиляди пушки и черешови топчета срещу несметните табори на Османската империя. Бенковски издига страшната алтернатива на българската революция – „Свобода или смърт“. Той е този, който запали къщите на селяните, за да им покаже, че няма връщане назад“, заяви доц. д-р Петър Ненков. Той повтори, че Георги Бенковски е една от най-харизматичните и обаятелни личности, които ръководят Априлското въстание в Средногорието и Родопите през 1876 година. Смелият му образ на пламенен революционер, талантлив военачалник и безспорен вожд ще остане вечно жив в народната памет, добави военният историк.  \r\nЕвелина БРАНИМИРОВА", "date": "2019.05.11", "title": "Доц. д-р Петър Ненков, военен историк: Георги Бенковски блести със специфична светлина като ръководител и вдъхновител на Априлското въстание"}
{"url": "http://www.focus-news.net/news/2019/05/11/2656678/evropeyski-izbori-2019-nikolay-dikov-gerb-stara-zagora-e-istinska-sportna-stolitsa.html", "text": "Добре дошли в Стара Загора – най-спортният град в България. Това е така не само защото през последните години екипът на кмета Живко Тодоров и заместника му и лекоатлет Красимира Чахова, полагат неимоверни усилия да има тласък за развитие на спортните клубове, но и защото в града ни има толкова млади и талантливи спортисти. Това каза Николай Диков, кандидат за евродепутат от листата на ГЕРБ, съобщиха от пресцентъра на  партията . Той участва в церемонията по откриване на VIII детски игри „Старозагорски олимпийски надежди“ в спортната зала „Иван Вазов“. „Като автомобилен състезател си позволявам да направя препратка – Стара Загора е като състезателен автомобил, а неговият двигател сте всички вие. Градът ни става все по-хубав и това е благодарение на общата ни работа“, каза Диков, който е и председател на Постоянната комисия по спорт и младежки дейности в Общинския съвет под липите. На откриването на „Старозагорски олимпийски надежди“, от които са част близо 800 деца, присъстваха още народният представител от ГЕРБ Радостин Танев, председателят на Организационния комитет на игрите и змс Александър Томов, змс на леката атлетика и европейски шампион Йорданка Благоева, змс Биньо Чифудов, лекоатлетът от Стара Загора Емилия Драгиева, спортните надежди Елеонора Драгиева и Тихомир Иванов, както и десетки спортисти от региона. Минути преди началото на събитието, през града мина и обиколката на ултрамаратонеца Красимир Георгиев, който ще пробяга маршрутът на Коридор №8. Първите 100 метра от трасето той сподели с участниците в старозагорския спортен празник. Малко след това, Николай Диков се присъедини към друга масова спортна демонстрация - петото издание на работническите игри, които традиционно събират стотици спортисти на игрищата зад Централна поща. \r\n„Приветствам всички ви в нашия бързоразвиващ се и красив спортен град. Поздравявам ви, че всяка година провеждате това събитие, защото то дава сила и обединение. Спортът е разум, спортът е вдъхновение“, каза Диков при откриването на игрите, в които участват работещи в Община Стара Загора, енергийния комплекс „Марица изток“, АЕЦ „Козлодуй“, „ВиК – Стара Загора“, ОД на МВР и други. „Една от най-важните теми пред страната ни е да бъде стабилен енергийният ни комплекс. Дългосрочната работа на мините и ТЕЦ-овете са основен приоритет на местно ниво“, подчерта Диков. „Затова ще работим единно за тази кауза, която съм приел в сърцето си“, допълни кандидатът за евродепутат. Той пожела хъс, много емоции и феърплей на участниците в юбилейния спортен работнически турнир.", "date": "2019.05.11", "title": "Европейски избори 2019: Николай Диков, ГЕРБ: Стара Загора е истинска спортна столица"}
{"url": "http://www.focus-news.net/news/2019/05/11/2656763/alsat-m-makedoniya-v-nedelya-v-1200-chasa-shte-se-sastoi-inauguratsiyata-na-stevo-pendarovski.html", "text": "В неделя в 12:00 часа (13 часа българско време) в Събранието на Северна Македония ще се проведе празнична сесия за встъпването в длъжност на президента Стево Пендаровски. Речта на Пендаровски и клетвата пред Събранието ще бъдат наблюдавани от неговите колеги, Илир Мета от Албания, Румен Радев от България, Хашим Тачи от Косово и Александър Вучич от Сърбия както и външните министри на Черна гора и Гърция, Сърджан Дарманович и Йоргос Катругалос. Въпреки че беше поканен, гръцкият президент Прокопис Павлопулос няма да присъства заради планирано посещение  в Китай, информира македонският телевизионен канал, излъчващ на албански  Alsat M . \r\nСлед встъпването в длъжност, Пендаровски ще замине за президентската резиденция Вила Водно. По време на предаването се предвижда Пендаровски да бъде запознат и да произнесе реч пред членовете на кабинета на президента Георге Иванов. След срещата Пендаровски и Иванов ще проведат съвместна пресконференция. \r\nПендаровски бе избран за президент след като спечели втория кръг от шестите президентски избори след независимостта на страната. Той ще бъде петият президент на Македония и първият в Република Северна Македония.  Юлиян Марков", "date": "2019.05.11", "title": "Alsat M (Македония): В неделя в 12:00 часа ще се състои инаугурацията на Стево Пендаровски"}
{"url": "http://www.focus-news.net/news/2019/05/11/2656661/veliko-tarnovo-kmetat-inzh-daniel-panov-poluchi-pochetniya-znak-na-rektora-na-vtu.html", "text": "Кметът инж. Даниел Панов получи „Почетния знак на ректора“ на Великотърновския университет „Св. св. Кирил и Методий“, предаде репортер на  Радио „Фокус“ – Велико Търново . Призът бе връчен на зам.-кмета на Общината проф. Георги Камарашев по време на честванията за патронния празник на висшето училище, тъй като кметът отсъства. Наградата се присъжда за изключителен принос за издигане и утвърждаване на името и авторитета на университета. \r\n Ректорът проф. Христо Бонджолов благодари на инж. Панов за активната подкрепа и съдействието, които Общината винаги е оказвала. След като прие „Почетния знак“ зам.-кметът увери, че тези дейности ще продължат за напред. „Искам да изкажа благодарността на кмета на Велико Търново за този голям приз към Общината. Ние ще продължим да Ви подкрепяме както в добрите, така и в лошите моменти, защото Великотърновският университет – емблемата на града, носи младостта на нашия град. И ние с общи усилия трябва да го водим към просперитет“, каза още проф. Камарашев. В поздравителния адрес от кмета Панов, прочетен по време на церемонията, се казва, че на град като Велико Търново е необходим университет не разкъсван от страсти и противоречия, а изпълнен с единение и мисъл за нови успехи. \r\nЛуиза ТРАНЧЕВА", "date": "2019.05.11", "title": "Велико Търново: Кметът инж. Даниел Панов получи „Почетния знак на ректора“ на ВТУ"}
{"url": "http://www.focus-news.net/news/2019/05/11/2656670/burgas-okrazhniyat-sad-ostavi-v-aresta-mazh-obvinen-za-palezh.html", "text": "Окръжният съд определи мярка за неотклонение „Задържане под стража“ спрямо Николай П., привлечен като обвиняем за палеж. Това съобщиха от пресцентъра на  Окръжен съд – Бургас . Той е обвиняем за това, че на 09 май 2019 г. в гр. Бургас запалил чуждо имущество на значителна стойност - две строителни машини, собственост на фирма, като е имало опасност пожарът да се разпростре и върху други строителни машини на същата фирма. Вследствие на това са последвали значителни вреди на стойност 210 000 евро. Престъплението, за което е повдигнато обвинението, се явява тежко умишлено престъпление по смисъла на закона, наказуемо с „Лишаване от свобода“ от 3 до 12 години. Според съда, доказателствата до момента позволяват да се направи предположение за възможна съпричастност на обвиняемия в престъплението. В материалите по делото са налице достатъчно доказателства, мотивиращи настоящата съдебна инстанция да приеме, че опасността обвиняемият да извърши ново престъпление е напълно реална. Многократните осъждания на Николай П. свидетелстват за утвърдени престъпни навици и го разкриват като личност с висока степен на обществена опасност. Според съда, пребиваването на обвиняемия в местата за лишаване от свобода, не е оказало очаквания превъзпитателен и възпиращ ефект, след като настоящото деяние е извършено след освобождаването му от затвора, на 14 декември 2018 г. Според Окръжен съд – Бургас доводите на защитата за здравословното състояние на обвиняемия не са пречка, той да търпи най-тежката мярка за неотклонение, предвид, че лечението би могло да продължи и при условията на „Задържане под стража“.", "date": "2019.05.11", "title": "Бургас: Окръжният съд остави в ареста мъж, обвинен за палеж"}
{"url": "http://www.focus-news.net/news/2019/05/11/2656698/tass-v-parizh-zapochna-protestat-na-zhaltite-zhiletki.html", "text": "В Париж започна протестът на жълтите жилетки, предава  TACC .  \r\nУчастниците в 26-ия уикенд на  национални протести, чийто брой в столицата все още не надвишава 300-400 души, планират да изминат около 9 километра, което е малко по-малко, отколкото досега. Този протестът е срещу  провежданата от властите образователна реформа, израз на подкрепа за учители, ученици и студенти. \r\nПроцесията в Париж трябва да бъде завършена до 19:00 часа (20:00 часа българско време), но силният дъжд, който не спира от петък вечер, може сериозно да промени плановете на протестиращите. В Париж и околните райони вече са надминати няколко исторически рекорда за количеството на валежите. \r\nВтората голяма национална демонстрация ще започне в Лион (в централната част на страната) приблизително в 14:30 часа (15:30 часа българско време).  \r\nВласите очакват напрегната демонстрация в Нант, където е възможно да се включат над 500 радикално настроени протестиращи. \r\nДемонстрациите ще се проведат и в Страсбург, Бордо, Тулуза и Орлеан. Във всички градове, където са планирани протести са въведени зони, в които протестиращите няма да бъдат допускани.  Юлиян Марков", "date": "2019.05.11", "title": "ТАСС: В Париж започна протестът на жълтите жилетки"}
{"url": "http://www.focus-news.net/news/2019/05/11/2656643/ministar-ekaterina-zaharieva-zaminava-za-bryuksel-za-sreshta-na-ministrite-na-vanshnite-raboti-ot-iztochnoto-partnyorstvo-i-savet-vanshni-raboti.html", "text": "Вицепремиерът и министър на външните работи Екатерина Захариева заминава за Брюксел за Среща на министрите на външните работи в рамките на Източното партньорство и за Съвет „Външни работи“ на 13 - 14 май. Това съобщиха от пресцентъра на  Министерството на външните работи . В Брюксел Екатерина Захариева ще има и двустранни срещи с колегите си от Румъния и Украйна.  \r\nНа 13 май 2019 г. министрите на външните работи от Европейския съюз и колегите им от шестте държави от Източно партньорство - Армения, Азербайджан, Беларус, Грузия, Молдова и Украйна, ще обсъдят на работен обяд идеи за развитието на Източното партньорство след 2020 г. Ден по-късно в Брюксел вицепремиерът Захариева ще участва и в Конференция на високо равнище по Източното партньорство. Ще бъдат обсъдени постиженията и предизвикателствата в усилията за постигане на конкретни резултати за гражданите в контекста на отбелязването на 10-та годишнина от основаването на инициативата.  \r\nТази съвместна инициатива на ЕС и шестте му източни партньори стартира през 2009 г.  с цел засилване на регионалното сътрудничество и активизирането на отношенията на ЕС с източното съседство. Сигурността, стабилността и благоденствието, демокрацията и принципите на правовата държава в Източна Европа и Южен Кавказ са приоритет за ЕС.  \r\nНа 14 май ще се състои и двустранна среща между Екатерина Захариева и украинският външен министър Павло Климкин, с когото ще обсъдят състоянието на правата на българското национално малцинство в Украйна, както и актуалната вътрешнополитическа ситуация в страната.  \r\nЕкатерина Захариева ще се срещне и с румънския си колега Теодор Мелешкану, чиято страна в момента е председател на Съвета на ЕС. На 13 май двамата ще дискутират организацията на планираната за 18 юни Конференция на високо ниво за сътрудничеството между ЕС и Организацията за Черноморско икономическо сътрудничество (ОЧИС). България е председател на ОЧИС през първата половина на тази година.  \r\nВ рамките на Съвет „Външни работи“ на ЕС на 13 май министрите на външните работи на 28-те държави-членки ще дискутират ситуацията в Алжир, Венецуела, Иран, Либия, Судан, Украйна и района на Сахел. Външните министри ще обсъдят и укрепването на връзките и засилването на европейската интеграция на Западните Балкани в рамките на процеса „Бърдо-Бриони“, стартиран от Словения и Хърватия през 2013 г. Тема на Съвет „Външни работи“ е и ситуацията с американския закон „Хелмс-Бъртон“, след като на 17 април американската администрация реши да премахне от закона изключение в полза на ЕС. То засяга извънтериториално действие спрямо чуждестранни лица и образувания, обвинени в ползване, продажба, управление и други действия с имущество, принадлежало на граждани на САЩ и национализирано от властите в Куба. Според ЕС извънтериториалното прилагане на едностранни ограничителни мерки противоречи на международното право.", "date": "2019.05.11", "title": "Министър Екатерина Захариева заминава за Брюксел за Среща на министрите на външните работи от Източното партньорство и Съвет „Външни работи“"}
{"url": "http://www.focus-news.net/news/2019/05/11/2656690/pazardzhik-v-grada-za-parvi-pat-11-may-se-otbelyazva-kato-den-na-bratyata-kiril-i-metodiy-predi-160-godini.html", "text": "В града за първи път 11 май се отбелязва като ден на братята Кирил и Методий преди 160 години. Това каза за  Радио „Фокус“ – Пазарджик  историкът Пенка Николова. Тя уточни, че за първи път празникът на славянската писменост се чества в Пазарджик като ден на двамата братя Кирил и Методий на 11 май 1859 г. „стар стил“, за което съобщава дописка поместена във в. „Цариградски вестник”. „Тържествената църковна служба в черквата „Успение на Пресветая Богородица” е извършена на български език, в училището е извършен водосвет, учителят произнася кратко слово. Година преди това, през 1858, пазарджишкият книгоиздател хаджи Найден Йованович отпечатва техните ликове, а на следващата 1860 г. възрожденският художник Станислав Доспевски изписва икона с образите на Кирил и Методий, която и днес се намира в църквата „Успение на Пресветая Богородица”. Няколко години по-късно през 1864 г., празникът, станал традиция в Пазарджик, е вече доста обогатен и в него масово участват не само свещенослужителите, но и учителството. Възрожденската преса съобщава за  съборна служба и едноцърквие в същия ден – 11 май, богослужението е извършено много тържествено от архимандрит Партений с осем души свещеници“, обясни Николова. \r\nВаня НИКОЛОВА", "date": "2019.05.11", "title": "Пазарджик: В града за първи път 11 май се отбелязва като ден на братята Кирил и Методий преди 160 години"}
{"url": "http://www.focus-news.net/news/2019/05/11/2656615/anadolu-agency-turtsiya-oproverga-saobshtenie-che-shte-se-otkazhe-ot-pokupkata-na-s-400-ot-rusiya.html", "text": "Турция отрече информация на германския вестник Bild, в която се твърди, че Турция няма да закупи зенитно-ракетните системи  С-400 от Русия, предава  Anadolu Agency . \r\nДиректорът по комуникациите на президента Фахретин Алтън заяви, че сделката за С-400 е \"приключена\". \r\nВ петък журналистът Юлиян Рьопке написа: \"Дипломатическите източници съобщават на Bild, че Ердоган няма да купи С-400 от Русия.\" \r\nНапрежението между САЩ и Турция е достигнало върхова точка през последните месеци, след като Турция заяви, че ще закупи модерната ЗРК система С-400. \r\nВашингтон твърди, че този ход ще застраши ролята на Турция в програмата за изтребители F-35 и може да предизвика санкции от страна на Конгреса. \r\nПрез 2017 г. Турция реши да закупи системата S-400 след продължителни усилия за закупуване на системи за противовъздушна отбрана от САЩ без успех.  Юлиян Марков", "date": "2019.05.11", "title": "Anadolu Agency: Турция опроверга съобщение, че ще се откаже от покупката на С-400 от Русия"}
{"url": "http://www.focus-news.net/news/2019/05/11/2656609/evropeyski-izbori-2019-mariya-gabriel-v-asenovgrad-iskame-da-gradim-a-ne-da-se-konfrontirame-i-delim.html", "text": "Искаме да градим, а не да се конфронтираме и делим. Опитът ни е обединен около една кауза: защита интересите на България, на всеки гражданин, на всяко населено място. Това обяви по време на официалното откриване на кампанията на ГЕРБ - Пловдив област за предстоящите европейски избори водачът на листата на ГЕРБ и СДС Мария Габриел, съобщиха от пресцентъра на  ПП ГЕРБ .  \r\nЦентралното събитие на ГЕРБ в област Пловдив се състоя в НЧ „Родолюбие“ в Асеновград. Освен Мария Габриел, присъстваха кандидатите за депутати в следващия Европарламент Ева Майдел, Лиляна Павлова и Младен Шишков.  \r\nДомакин на форума бе областният координатор на ГЕРБ - Пловдив област Георги Мараджиев, който се обърна към препълнената зала с думите:  \r\n„Здравейте победители! Знам, че и на тези избори ще бъдем такива, защото съм сигурен, че всички ние искаме едно: Стабилна България в силна Европа! А да постигнем това ще помогне силният отбор на ГЕРБ и СДС. \r\nВодачът на листата Мария Габриел припомни колко важен ден е 26 май, защото след това ще стане ясно дали можем да защитим още по-добре позициите си. „Предстоят няколко изключително важни месеци, в които трябва да покажем можем ли да отстояваме силен бюджет. Това може направи нашият екип - знаещи, можещи, подготвени, познаващи процедурите за вземане на решения. Важно е, защото България трябва да участва в тези преговори с ясна визия и да отстоява средствата, които ѝ се полагат в кохезионната, земеделската, регионалната, цифровата политика“, каза още Мария Габриел. Тя припомни, че депутатите от ГЕРБ в настоящия Европарламент са се преборили да няма намаляване на средствата за страната ни, но сега трябва да защитават това право. „Искаме Европа да бъде ефикасна, силна и амбициозна. Това, което ще продължим да правим, е повече малки проекти с голяма добавена стойност за всяко населено място.  \r\nТова е Европа, която носи ползи. Нашият екип е носител на ценности като образованието и културата и ще продължим да работим те да стоят най-високо в европейския дневния ред. Инвестицията в образованието е инвестиция в бъдещето на страната, в бъдещето на Европа“, каза Габриел и подчерта, че по-висока активност на изборите означава заявка, че България не иска да бъде в периферията на Европейския съюз, не иска двойни стандарти, а иска гласът ѝ да се чува. „Нека покажем на 26 май, че България и българите искаме Европа на сърцата, умовете, традициите“, апелира водачът на листата. \r\nВ обръщението си към аудиторията в читалище „Родолюбие“ кандидатът за евродепутат Ева Майдел заяви: „Много хора твърдят, че са готови да защитават българския интерес. Но много малко сме тези, които можем и знаем как. Това не става с антиевропейско говорене и митинги по 1 май, а с контакти и позиции в Брюксел, каквито ние в ГЕРБ имаме, защото сме доказали, че Европа ни вярва и ни се доверява“. Според Ева Майдел в Пловдивска област се говори лесно за Европа, защото тук може всичко да се пипне и да се усети. Най-вече по множеството инвестиции. „И това е разликата между нас и опонентите ни, които говорят силно, но от това нищо не произлиза“, каза Майдел. \r\nКандидатът за евродепутат Лиляна Павлова също посочи многобройните предимства на ГЕРБ пред останалите политически партии. „Нашите опоненти навсякъде афишират, че асфалт не се яде, но благодарение на него имаме по-добри пътища и по-добра свързаност по пътищата, по които идва по-добър бизнес и повече инвестиции“, каза Павлова. В подкрепа на думите си тя посочи бързото развитие на индустриалните зони в общините Раковски и Марица и изрази увереност, че цялата област Пловдив вярва в победата на ГЕРБ на 26 май. „С вашата подкрепа ще работим за нашите региони и тяхната свързаност, за да има по-добри условия за развитието на бизнеса и качествено образование, което е предпоставка за създаване на работни места и увеличаване на доходите, за по-добро развитие на туризма и демографски растеж“, посочи Лиляна Павлова. \r\n„Тук сме победителите“, обяви от сцената на асеновградското читалище и кандидатът за евродепутат Младен Шишков и призова: „Говорете с вашите близки и познати, и ги убедете, че си заслужава да излязат на 26 май и да гласуват. За да продължим започнатите промени, за стабилна и сигурна България“. \r\nНа събитието присъстваха над 500 души, сред които народни представители, кметове, членове и симпатизанти на ГЕРБ от 16-те общини в Пловдивска област, членове на СДС и на Съюза на репресираните.", "date": "2019.05.11", "title": "Европейски избори 2019: Мария Габриел в Асеновград: Искаме да градим, а не да се конфронтираме и делим"}
{"url": "http://www.focus-news.net/news/2019/05/11/2656613/haskovo-kmetat-dobri-belivanov-otkri-sastezanie-po-leka-atletika-za-detsa.html", "text": "Кметът на Община Хасково Добри Беливанов откри състезание по лека атлетика за деца от 6 до 14 години, организирано от хасковския клуб „Атлетик“, съобщиха от пресцентъра на  Общината . Той пожела успех на децата и високи спортни постижения в бъдеще. \r\nПовече от 100 деца от Хасково, Харманли и Казанлък участват в състезанието, което се провежда за първи път, съобщи управителят на клуба Димитрия Найденова. \r\nНа стадион „Хасково“ е и популярната лекоатлетка Петя Пендарева с нейния спортен клуб от Казанлък. Първи стартираха най-малките състезатели. \r\nНадпреварата донесе много настроение на присъстващите треньори и родители.", "date": "2019.05.11", "title": "Хасково: Кметът Добри Беливанов откри състезание по лека атлетика за деца"}
{"url": "http://www.focus-news.net/news/2019/05/11/2656607/mvr-16-dushi-sa-postradali-pri-katastrofi-v-stranata-prez-izminaloto-denonoshtie.html", "text": "16 души са пострадали при катастрофи в страната през изминалото денонощие. Това съобщиха от пресцентъра на  МВР . Общо в страната са станали 12 тежки пътнотранспортни произшествия. В София са регистрирани 37 леки и две тежки катастрофи, при които са пострадали двама души.", "date": "2019.05.11", "title": "МВР: 16 души са пострадали при катастрофи в страната през изминалото денонощие"}
{"url": "http://www.focus-news.net/news/2019/05/11/2656622/evropeyski-izbori-2019-bsp-vnese-signal-v-tsik-sreshtu-premiera-boyko-borisov.html", "text": "БСП внесе сигнал в ЦИК срещу премиера Бойко Борисов, предаде репортер на  Агенция „Фокус“ . Сигналът бе входиран в комисията от председателя на Националния предизборен щаб на БСП Георги Свиленски и от народния представител и член на Правна комисия Явор Божанков. Заедно с тях бе и юрисконсутът на партията Аглика Виденова.  \r\n„Внасяме сигнал във връзка с несъвместимост на функциите на г-н Бойко Борисов, който изпълнява функциите на министър-председател. От две седмици изпълнява функциите на председател на Председателският предизборен щаб на ПП ГЕРБ и съпътстващите ги коалиции. Това е в категорично противоречие на закона за администрацията“, каза Георги Свиленски.  \r\nБСП анонсираха сигнала си в началото на тази седмица на своя пресконференция. Тогава от партията обявиха, че за същото ще сигнализират и Съвета за електронни медии.  \r\nДеница КИТАНОВА", "date": "2019.05.11", "title": "Европейски избори 2019: БСП внесе сигнал в ЦИК срещу премиера Бойко Борисов"}
{"url": "http://www.focus-news.net/news/2019/05/11/2656588/blagoevgrad-dvizhenieto-tryabva-da-se-izvarshva-s-povisheno-vnimanie-po-glaven-pat-e-79-ot-izhoda-na-blagoevgrad-do-tunela-na-selo-zheleznitsa-poradi-remontni-deynosti.html", "text": "Трафикът по автомагистрала „Струма“, главен път Е-79 и второкласен път Симитли – Гоце Делчев се осъществява нормално. Това съобщиха за  Радио „Фокус“ – Пирин  от Областно пътно управление – Благоевград. Няма регистрирани тежки пътни инциденти. Пътните настилки са сухи. Повишена опасност от падащи камъни и скална маса, както и на клони от дървета има в района Кресненското дефиле и проходите Предел и Папаз Чаир. Движението трябва да се извършва с повишено внимание по главен път Е-79 София – Кулата от изхода на Благоевград до тунела на село Железница от км 366 до км 370 поради ремонтни дейности. Участъкът е обозначен с пътни знаци до 15 май. Преминаването трябва да се извършва със съобразена скорост. Движението по третокласен път-108 автомагистрала „Струма“ – село Рибник е ограничено за МПС над 12 тона поради аварийни ремонтни дейности. Въведен е обходен маршрут, който преминава през третокласен път 198 Дрангово – Ръждак – Петрич и обратно до 31 юли. \r\nЛивия НИНОВА", "date": "2019.05.11", "title": "Благоевград: Движението трябва да се извършва с повишено внимание по главен път Е-79 от изхода на Благоевград до тунела на село Железница поради ремонтни дейности"}
{"url": "http://www.focus-news.net/news/2019/05/11/2656591/blagoevgrad-bez-zabavyaniya-se-izvarshva-preminavaneto-prez-granichnite-punktove-kulata-i-ilinden.html", "text": "Без забавяния се извършва преминаването през граничните пунктове на територията на Югозападна България. Това съобщиха за  Радио „Фокус“ – Пирин  от Главна дирекция „Гранична полиция“. На граничните пунктове „Кулата“, „Илинден“, „Златарево“ и „Станке Лисичково“ движението се осъществява нормално. Няма образували се задръствания или колони от автомобили. \r\nЛивия НИНОВА", "date": "2019.05.11", "title": "Благоевград: Без забавяния се извършва преминаването през граничните пунктове „Кулата“ и „Илинден“"}
{"url": "http://www.focus-news.net/news/2019/05/11/2656693/faktor-makedoniya-gratskiyat-prezident-nyama-da-prisastva-na-inauguratsiyata-na-stevo-pendarovski.html", "text": "Гръцкият президент Прокопис Павлопулос ще направи официално посещение в Китай от 13 до 15 май по покана на китайския президент Си Дзинпин, потвърди кабинетът му, докато в същото време няма информация, че той ще присъства на встъпването в длъжност на новоизбрания македонски президент, пише македонското електронно издание  “Фактор“ . \r\nПо време на конференцията в Китай, президентът Павлопулос ще произнесе реч на тема \"Значението на диалога между цивилизациите за установяване на международен мир\" и ще се срещне с китайския премиер Ли Къцян. \r\nНито македонският парламент, нито МВнР разкриват дали Павлопулос ще присъства на встъпването в длъжност на Стево Пендаровски в неделя. Консервативният президент е известен с резервираните си възгледи за Договора от Преспа.  Юлиян Марков", "date": "2019.05.11", "title": "„Фактор“ (Македония): Гръцкият президент няма да присъства на инаугурацията на Стево Пендаровски"}
{"url": "http://www.focus-news.net/news/2019/05/11/2656647/lokalno-makedoniya-za-dnes-e-nasrochen-masov-protest-na-opozitsiyata-v-albaniya.html", "text": "За днес е насрочен масов протест на опозицията в Албания , пише македонското електронно издание  “Локално“ . \r\nПротестът започват в 18.30 часа местно време (19:30 българско време) и според съобщенията на двете най-големи партии в обединената опозиция се очаква Демократическата партия на Лулзим Баша и Социалистическото движение за интеграция на Моника Круемади  да бъдат най-масово представени. \r\nНа днешния протест опозицията ще повтори вече известните изисквания – оставката  на премиера Еди Рама и създаването на служебно правителство, което да проведе честни и демократични избори. \r\nПо отношение на сигурността ще бъдат ангажирани повече от 1 200 полицейски служители от всички сектори, които ще бъдат разположени главно пред сградата на правителството, но също и пред други важни институции. Както и при последните протести, ще има цистерни с вода, за да се използват водни оръдия в случай на нужда. \r\nВчера, в деня преди протеста, подобно на предишните, посолството на САЩ в Тирана отправи призив за въздържане от и уважаване на демократичното право на мирен протест. \r\nВ апел, публикуван в социалната мрежа „Фейсбук“, посолството заявява, че правото на мирни протести е основно демократично право и подчертава, че през последните няколко месеца повечето от участниците са упражнили правото си на мирен протест. \r\n„Незаконно е и не е демократично да има актове на насилие, включително унищожаване на собственост. Призоваваме всички страни, участващи в протеста в събота, да се въздържат от насилие, за да осигурят мирен и конструктивен протест“, призовава американското посолство в Тирана. \r\nПосланикът на ЕС Луиджи Сореца също призова за сдържаност. \r\n„Първо, искам да кажа, че уважавам правото на гражданите свободно да изразяват волята си. Поради тази причина тези, които искат да изразят своите възгледи, очаквам, че ще го направят по подходящ и мирен начин. Казвал съм го много пъти преди важни протести“, заяви Сореца пред местната телевизия Ora News. \r\nОт февруари, когато започнаха, бяха проведени девет протеста, шест от тях пред парламента и три пред правителството. Предишните протести бяха съпроводени с насилие, разкъсани полицейски кордони, много димни бомби и твърди предмети, хвърлени срещу полицията, която използва сълзотворен газ и водни оръдия в отговор, като има много ранени полицаи, повредени търговски обекти, превозни средства и задържани лица.  Юлиян Марков", "date": "2019.05.11", "title": "„Локално“ (Македония): За днес е насрочен масов протест на опозицията в Албания"}
{"url": "http://www.focus-news.net/news/2019/05/11/2656574/v-obzor-se-provezhda-70-iyat-izvanreden-sabor-na-balgarskiya-lekarski-sayuz.html", "text": "Промени в устава на Български лекарски съюз ще бъдат обсъждани на двудневия 70-ти извънреден събор на организацията. Той започва от днес в Обзор, предаде  БНР . Пред делегатите на събора ще бъде предоставена информация за проведените срещи с представители на Министерството на здравеопазването, Здравноосигурителната каса, с Министерски съвет, ръководствата на  сдруженията на областни, общински и университетски болници, както и ще бъде поискан мандат за преподписване на анекс към Националния рамков договор за 2018 г. със Здравната каса.", "date": "2019.05.11", "title": "В Обзор се провежда 70-ият извънреден събор на Българския лекарски съюз"}
{"url": "http://www.focus-news.net/news/2019/05/11/2656580/16-iyat-retro-parad-na-avtomobili-shte-se-provede-v-blagoevgrad-simitli-i-bansko.html", "text": "16-ият ретро парад на автомобили ще се проведе в Благоевград, Симитли и Банско. Това съобщиха за  Радио „Фокус“ – Пирин  организаторите на събитието. Жителите на Благоевград ще могат да видят уникални автомобили и мотоциклети в интервал от 10.00 до 12.30 часа. Ретро моторните превозни средства ще бъдат разположени на площад „Македония“. Веднага след това участниците в парада ще потеглят в посока град Симитли, където симитличани и гостите на общината ще могат да се насладят на автомобилите от 13.00 до 14.30 часа на площада пред общинската администрация. В 14.30 часа парада ще се отправи в посока Банско. Крайната точка на участниците в парада е площада на курортния град, където ще останат от 15.00 до 17.30 часа, когато ще бъде и награждаването на най-атрактивните автомобили и мотоциклети, взели участие в парада. Участниците ще бъдат в Банско и утре, а автомобилите им ще бъдат паркирани пред голям местен хотел. Събитието и в трите общини се провежда със съдействието на кметовете и цялата общинска администрация. \r\nЛивия НИНОВА", "date": "2019.05.11", "title": "16-ият ретро парад на автомобили ще се проведе в Благоевград, Симитли и Банско"}
{"url": "http://www.focus-news.net/news/2019/05/11/2656654/tass-vladimir-zelenski-shte-prerazgleda-vazmutitelnite-resheniya-na-petro-poroshenko.html", "text": "Избраният президент на Украйна Владимир Зеленски след встъпване в длъжност ще разгледа \"възмутителните решения\" на сегашния държавен глава, Петър Порошенко, заяви съветникът на Зеленски, бившият финансов министър Александър Данилюк  в интервю, публикувано в събота в изданието Liga.Net, цитирано от  TACC \r\n\"Нашият екип следи всички назначения. Ще прегледаме възмутителните решения на Порошенко. Трябва да стане ясно, че хората, назначени от старата администрация през последните седмици на работа, получават по принцип по-малко доверие от обществото - как ще работят?“ – подчерта Данилюк. \r\nТой каза, че екипът на новоизбрания президент си сътрудничи с обществени организации, например с Центъра за борба с корупцията. \"Планираме да възобновим набирането и сертифицирането на съдиите. Произволното назначаване на съдии във Върховния съд от напускащия президент в последните дни от мандата му, чиято честност се постави под въпрос и назначаването на недобросъвестни съдии е недопустимо“ - каза Данилюк. \r\nПреди да подаде оставка, Порошенко извърши ротация на редица важни служители, по-специално уволни командира на Националната гвардия на Украйна Юрий Алеров, като го замени с Николай Балан. В допълнение, на другия ден президентът назначи Александър Сирски, който замени Сергей Наев като командир на военната операция в Донбас. \r\nПрезидентът назначи и бившия ръководител на Националния съвет за телевизия и радиоразпръскване Юрий Артеменко в Националната комисия, която упражнява държавно регулиране в областта на комуникациите и информационните средства.  Юлиян Марков", "date": "2019.05.11", "title": "ТАСС: Владимир Зеленски ще преразгледа „възмутителните решения“ на Петро Порошенко"}
{"url": "http://www.focus-news.net/news/2019/05/11/2656561/vav-vsichki-eparhii-na-balgarskata-pravoslavna-tsarkva-se-otsluzhva-praznichna-sveta-liturgiya-v-chest-na-svetite-ravnoapostolni-kiril-i-metodiy.html", "text": "На 11 май Светата Православна църква прославя светите равноапостолни Кирил и Методий. По този повод във всички епархии на Българската православна църква се отслужва празнична света Литургия, предаде репортер на  Агенция „Фокус“ . \r\nВ катедралния храм „Св. Св. Кирил и Методий“ град Ловеч, Архиерейска света Литургия по случай празника  на храма и града ще оглави Негово високопреосвещенство Ловчанске митрополит Гавриил. \r\nЗа храмовия празник на  катедралата „Св. Св. Кирил и Методий“ в град Гоце Делчев, Неврокопска епархия, Архиерейска света Литургия ще оглави Негово високопреосвещенство Неврокопски митрополит Серафим. \r\nВ празничния ден, с благословението на Негово светейшество българския патриарх и Софийски митрополит Неофит, Негово Преосвещенство Белоградчишки епископ Поликарп, викарий на Софийския митрополит ще оглави  Архиерейска света Литургия в храм „Св. св. Кирил и Методий“ в гр. Сливница. С чин за обновлението на храма и светата Литургия  ще бъде отбелязана  140 години от освещаването на храма.  \r\nНегово преосвещенство Константийският епископ Яков ще оглави празничната света Литургия в храм „Св. св. Кирил и Методий“ с. Добровница, Пловдивска епархия. Начало на светата Литургия е в 09.00 часа.  \r\nНикола ПЕТКОВ", "date": "2019.05.11", "title": "Във всички епархии на Българската православна църква се отслужва празнична света Литургия в чест на светите равноапостолни Кирил и Методий"}
{"url": "http://www.focus-news.net/news/2019/05/11/2656557/shumen-vavezhdat-vremenni-promeni-v-dvizhenieto-v-grada-vav-vrazka-s-rali-balgariya-2019.html", "text": "Във връзка с провеждане на автомобилното рали „България-2019” ще бъдат въведени промени в движението. Това съобщиха от  Община Шумен . Затваряне за движение на двете платна на бул. „Симеон Велики” в участъка от ул. „Раковска” до ул. „Ген. Столетов” от 8.30 часа до 19.00 часа, като за обходен маршрут се използва ул. „Тича”. Във връзка с безопасното провеждане на скоростните етапи се затварят за движение и следните участъци от пътищата: \r\nСЕ  -„Новосел-Шумен“ от 9.00 часа до 18.30 часа – от портала на пивоварна „Шумен“ до с. Новосел през Стария град и изходната табела на с. Лозево, като за обходен път се ползва републикански път Е70. \r\nСЕ  – „Ардашес- Лозево” от 10.00ч. до 18.30ч. от изход края на гр. Шумен /ул.„Стара планина”/ вилна зона кв. „Б. Българанов“ до входна табела с. Лозево.", "date": "2019.05.11", "title": "Шумен: Въвеждат временни промени в движението в града във връзка с рали „България-2019“"}
{"url": "http://www.focus-news.net/news/2019/05/11/2656582/veliko-tarnovo-pet-tsarkvi-v-oblastta-chestvat-hramov-praznik-v-denya-na-svetite-bratya-kiril-i-metodiy.html", "text": "Пет църкви в областта носят името на светите братя Кирил и Методий и честват храмов празник на 11 май. Те се намират във Велико Търново, Свищов, селата Балканци и Мирово и еленското село Константин, предаде репортер на  Радио „Фокус“ – Велико Търново .  \r\nВ днешния ден Българската православна църква почита паметта на св. равноапостолни братя Кирил и Методий, създали първата старославянска писменост. По този повод свещена празнична литургия се отслужва във всички епархии у нас. \r\nСветите братя са обявени за покровители на Европа от папа Йоан Павел II. През 1851 година за първи път 11 май се чества и като Празник на българската просвета, но датата по нов стил – 24 май е светският празник, който се отбелязва като Ден на българската просвета и култура и на славянската писменост. \r\nЦърквата „Св. св. Кирил и Методий“ във Велико Търново е създадена през 1860 година и се намира в кв. „Варуша“. Известна е с това, че в нейна килия е роден Петко Р. Славейков, чиято къща и паметник са на около 100 м южно под храма. \r\n„Свети Кирил и Методий“ е името и на друга християнска църква в Свищов. Тя е част от Никополската епархия на Римокатолическата църква и е енорийски храм. \r\nЛуиза ТРАНЧЕВА", "date": "2019.05.11", "title": "Велико Търново: Пет църкви в областта честват храмов празник в Деня на светите братя Кирил и Методий"}
{"url": "http://www.focus-news.net/news/2019/05/11/2656546/predsedatelyat-na-narodnoto-sabranie-tsveta-karayancheva-shte-uchastva-v-bratsigovo-v-tarzhestvata-po-sluchay-143-ata-godishnina-ot-aprilskata-epopeya.html", "text": "Председателят на Народното събрание Цвета Караянчева ще участва в тържествата по случай 143-ата годишнина от Априлската епопея в Брациговски въстанически пункт. Това съобщиха от пресцентъра на  Народното събрание .  \r\nВ 21.00 часа председателят на парламента ще приеме рапорта на командващия тържествената заря-проверка на централния площад в Брацигово. Цвета Караянчева ще произнесе слово по повод годишнината.", "date": "2019.05.11", "title": "Председателят на Народното събрание Цвета Караянчева ще участва в Брацигово в тържествата по случай 143-ата годишнина от Априлската епопея"}
{"url": "http://www.focus-news.net/news/2019/05/11/2656545/rumyana-glavcheva-ekspert-seizmolog-dopisen-chlen-na-bani-v-petak-e-otbelyazana-seizmichna-aktivnost-v-yugozapadna-yaponiya.html", "text": "Земята насища със сътресения днешния петък на японците от южната част на големите острови на страната. Разбунтувана е земята в тихоокеанска дълбочина между 10 и 40 километра. Трус с магнитуд 5.6 в 07:43 локално време (01:43 бълг. вр.) разтърсва териториите на префектури Миядзаки и Кагосима с интензивност от V степен по 12-степенната скáла (масово усещане). Епицентърът е на двадесетина километра (км) от източното крайбрежие на остров Кюсю, където е и главният град Миядзаки (400 хиляди жители). Трусът се оказва предварителен. Само 65 минути по-късно – в 8:48 в петък (02:48 у нас) е регистрирано земетресение с магнитуд 6.3 според локалната магнитудна скáла на Япония, съответно с оценка 6.1 от Европейския сеизмологичен център и Американски геоложки проучвания-САЩ според динамичната скала на Канамори. Отново в префектура Миядзаки са предизвикани сътресения с интензивност до VIII степен на места. Въздействия от VI и VII степен са отбелязани преобладаващо по територията на Миядзаки (7740 км2), както и отчасти в заобикалящите префектури Кумамото, Оита и Кагосима. Земетресението е усетено слабо и в съседни японски острови – Шикоку и Хоншу (илюстрация от Японска метеорологияна агенция), както и в Южна Корея. \r\nСледват три труса с магнитуд около 5 - на 19 минути, на около пет чáса след земетресението с  максимална енергия и в 14:40 местно време. По време на тези трусове ефектите на сушата са с интензивност от II до V степен. Японската метеорологична агенция своевременно съобщи, че няма опасност от цунами. \r\nОрганът за ядрено регулиране заключава, че няма нередности в реакторите на три ядрени централи: в Сендай – префектура Кагосима, в Генкаи - префектура Сага и в Иката - префектура Ехиме на остров Шикоку. Няма и опасни промени на радиоактивните нива. Летищата в  Миядзаки и Кагусима са в изправност. Полицията и пожарните органи от околните области засега не са получавали сведения за сериозни наранявания или повреди. Съобщава се за двама пострадали – 70-годишен мъж паднал по стълби в град Оита, административен център на едноименна префектура, и 40-годишна жена в префектура Кагосима развила хипервентилация поради шока от земетресението; и двамата са откарани в болнични заведения. Румяна Главчева, експерт-сеизмолог, дописен член на БАНИ, дългогодишен ръководител на секция „Сеизмология” в Геофизичен институт (дн. НИГГГ-БАН)", "date": "2019.05.11", "title": "Румяна Главчева, експерт-сеизмолог, дописен член на БАНИ: В петък е отбелязана сеизмична активност в югозападна Япония"}
{"url": "http://www.focus-news.net/news/2019/05/11/2656541/gabrovo-143-godini-aprilska-epopeya-shte-badat-otbelyazani-v-dryanovskiya-manastir.html", "text": "143 години априлска епопея ще бъдат отбелязани в Дряновския манастир. Програмата ще започне в 10.00 часа в Младежки конкурс за изпълнение на възрожденска и патриотична песен „Вятър ечи, Балкан стене”. 17.30 часа ще бъдат посрещнати участниците в Традиционния туристически поход „По пътя на четата на Поп Харитон и Бачо Киро”, след което членовете на Национално дружество „Традиция” ще представят исторически спектакъл – възстановка на битката при Дряновски манастир. В 19.15 часа в храм „Св. Архангел Михаил” ще бъде отслужена велика вечерня с панихида за загиналите въстаници, а от 19.45 часа ще се извърши поклонение и поднасяне на венци пред Паметника – костница. \r\nОт 20.15 часа трио „Тенорите“ и Държавна филхармония – Враца ще представят Театрално- музикално представление „Възрождение“. От 21.00 часа  тържествения митинг-заря. \r\nНадежда КРЪСТЕВА", "date": "2019.05.11", "title": "Габрово: 143 години априлска епопея ще бъдат отбелязани в Дряновския манастир"}
{"url": "http://www.focus-news.net/news/2019/05/11/2656551/s-bogata-programa-shumen-otbelyazva-praznika-na-grada.html", "text": "С богата програма Шумен отбелязва празника на града. От 9.30 часа в СУ „Сава Доброплодни“ ще се проведе състезание по краснопис и правопис. В 10.30 часа пред сградата на общината ще се състои тържествен ритуал по издигане на знамената на ЕС, България и Шумен. Тази година честта да направят това ще имат шуменски ученици, заели призови места в международни и национални състезания. От 11.00 часа ще се проведе тържествена сесия на Общинския съвет, на която ще бъдат наградени носителите на Наградата на Шумен в сферата на културата, ще бъде връчено званието „Почетен гражданин на Шумен“ на хореографа Иван Иванов, на общественика Нико Майеров и на треньора по вдигане на тежести Иван Лечев. От 11.00 часа пред ДКТ „В. Друмев“ ще бъде представена постановката за деца „Книжки Сладкодумки“, а на площад „Освобождение“ ще има шоу за деца с анимации и игри (при лошо време в зала „Патиланчо“ на ДКТ „Васил Друмев, вход свободен). От 11.30 часа на открита сцена на пл. „Освобождение“ също ще има шоу за деца, анимации, игри. От 16.00 часа от пл. „Кристал“ ще потегли дефилето с участниците в 11-то издание на мажоретния фестивал „Мадарски конник“, а от 18.15 часа пред ДКТ „Васил Друмев“ ще бъде дадено началото на театралния фестивал „Нова българска драма“. Празничният 11 май ще завърши с концерт на група „Фанданго“, формации от Младежкия дом и СУ „Сава Доброплодни“, който ще започне от 19.00 часа на откритата сцена на пл. „Освобождение“ (при лошо време в концертната зала на Младежкия дом). \r\nД енят на светите братя Кирил и Методий - 11 май, се отбелязва в Шумен за първи път през 1813 година, като Ден на Шумен е утвърден през 2000 г. Тогава е приет химна на Шумен \"От тука започва България\" по текст на Антонин Горчев, музика – Хачо Мисакян, в изпълнение на Асен Масларски.", "date": "2019.05.11", "title": "С богата програма Шумен отбелязва празника на града"}
{"url": "http://www.focus-news.net/news/2019/05/11/2656520/gd-granichna-politsiya-intenziven-e-trafikat-za-tovarni-avtomobili-na-izhod-na-gkpp-kapitan-andreevo.html", "text": "Интензивен е трафикът за товарни автомобили на изход на ГКПП „Капитан Андреево“ на българо-турската граница. Това съобщиха от ГД „Гранична полиция“. Нормално се осъществява преминаването през контролно-пропускателни пунктове по границите с Румъния, Сърбия, Северна Македония и Гърция.", "date": "2019.05.11", "title": "ГД „Гранична полиция“: Интензивен е трафикът за товарни автомобили на изход на ГКПП „Капитан Андреево“"}
{"url": "http://www.focus-news.net/news/2019/05/11/2656532/evropeyski-izbori-2019-bsp-shte-vnese-v-tsik-zhalba-sreshtu-premiera-boyko-borisov.html", "text": "В 11.30 часа „БСП за България“ ще внесе нова жалба в ЦИК за законови нарушения от страна на премиера Бойко Борисов. Това съобщиха от пресцентъра на  партията .", "date": "2019.05.11", "title": "Европейски избори 2019: БСП ще внесе в ЦИК жалба срещу премиера Бойко Борисов"}
{"url": "http://www.focus-news.net/news/2019/05/11/2656511/ministarat-na-otbranata-na-sarbiya-velika-albaniya-e-nay-golyamata-zaplaha-za-sigurnostta-na-sarbiya-i-balkanite.html", "text": "Най-голямата заплаха за сигурността на Сърбия и балканския регион е създаването на Велика Албания, заяви в петък сръбският министър на отбраната Александър Вулин на среща с гръцкия си колега Евангелос Апостолакис в Ниш, предава македонският портал  „А1 Он“ . \r\nКакто съобщи сръбското военно ведомство, Вулин е заявил, че той лично подкрепя политиката на Гърция, както и Преспанския договор. \r\nАпостолакис, от своя страна, „похвалил мъдрата политика за разрешаване на косовския въпрос“ на сръбския президент Александър Вучич. Той е изразил надежда, че ще се намери компромисно решение и е изразил подкрепа за териториалната цялост на Сърбия. \r\nВ съобщението се казва още, че двамата са разговаряли са текущото сътрудничество в сферата на отбраната и са се съгласили, че има място за неговото разширяване, най-вече чрез провеждане на съвместни военни учения. \r\nПревод и редакция:", "date": "2019.05.11", "title": "Министърът на отбраната на Сърбия: Велика Албания е най-голямата заплаха за сигурността на Сърбия и Балканите"}
{"url": "http://www.focus-news.net/news/2019/05/11/2656598/corinth-pipeworks-industry-sa-be-izbran-za-dostavchik-na-trabi-za-interkonektora-s-gartsiya.html", "text": "Проектната компания „Ай Си Джи Би“ АД финализира ограничената процедура за възлагане на обществена поръчка за производство и доставка на тръби за изграждане на междусистемната връзка Гърция – България. Това съобщиха от пресцентъра на  компанията . \r\nПроцедурата за възлагане на обществената поръчка е обявена в края на 2017 г. и се проведе като ограничена процедура в две фази – предварителен подбор и подаване на оферти. В първата фаза на процедурата заявления за участие постъпиха от 11 кандидати, като до втора фаза бяха допуснати трима - Erciyas Celik Boru Sanayi A.S., Топливо -2 ЕООД и Corinth Pipeworks Industry S.A. \r\nИ тримата поканени кандидати подадоха оферти във втората фаза на процедурата. След извършване на детайлна техническа оценка, включително посещения на място във всяка една от фабриките на участниците, е установено, че техническото предложение на участника Corinth Pipeworks Industry S.A. съответства изцяло на техническата спецификация, включително демонстрира преимущества, които надграждат значително минималните изисквания на възложителя. \r\nИзпълнителните директори на ICGB изразиха своята удовлетвореност от успешното финализиране на търга и изтъкнаха, че приключването на процедурата е една от най-важните и последни крачки преди старта на строителството на газопровода IGB.  \r\nВ хода на процедурата участникът Erciyas Celik Boru Sanayi A.S е уведомил възложителя, че не може да удължи срока на валидност на офертата, което е основание за изключване от по-нататъшно участие. Другият участник Топливо -2 ЕООД е подал техническо предложение, което не покрива в пълна степен изискванията на техническата спецификация, поради което е взето решение да не се допуска до техническа оценка.  \r\nПроцедурата по доставка на тръби е една от двете най-важни обществени поръчки, които обезпечават старта на строителството за изграждане на междусистемната газова връзка Гърция – България. Договорът ще се изпълнява за период от дванадесет месеца, като първите доставки трябва да се реализират до четири месеца от стартиране на договора. Поставени са изключително високи критерии по изпълнението на производството, включително мерки за осигуряване на качеството на тръбите, така че газопроводът да бъде изпълнен с най-високите стандарти за безопасност и добрите инженерни практики. Доставката е предназначена за цялото трасе на газопровода, както на територията на България, така и на Република Гърция. Стойността на договора е 58 229 759,16 евро, което представлява общата твърда цена на доставката.  \r\nВ изпълнение на изискванията по Закона за обществени поръчки (ЗОП), възложителят е публикувал решението си на сайта на ICGB в раздел „Профил на купувача“ заедно с детайлно описание на целия процес по провеждане на процедурата и мотиви за взетите решения. \r\nДружеството благодари на всички участници в процедурата за изявения интерес към проекта и създадената конкуренция и изразява увереност, че за изпълнението на доставката на линейните тръби е избрано предложение, което дава най-оптималното съотношение между качество и цена.", "date": "2019.05.11", "title": "Corinth Pipeworks Industry S.A. бе избран за доставчик на тръби за интерконектора с Гърция"}
{"url": "http://www.focus-news.net/news/2019/05/11/2656504/matyu-palmar-tselta-na-sasht-i-es-e-napredak-na-balkanite-a-na-rusiya-haos.html", "text": "В интервю за РСЕ, заместник-помощник държавният секретар на САЩ Матю Палмър увери, че целта на САЩ, Европейския съюз и държавите от региона е една и съща – напредък. За сметка на това Русия се стреми към хаос, а корупцията и лошото управление й изнасят, съобщава македонското електронно издание  МКД . \r\nСпоред него политиката на САЩ и ЕС за Западните Балкани е уникална, която, съгласно думите му, „ще помогне на страните от Западните Балкани успешно да изпълнят ключовия пакет от реформи и промените, които ще допринесат по пътя към евроатлантическата интеграция, която, разбира се, предполага включване в някои от ключовите институции, както в ЕС, така и в НАТО\". \r\n„Нашата (американска) или визията на ЕС е една и съща и много проста - проспериращ и мирен регион, който е в хармония със себе си и със своите съседи, регион, който е добра неразделна част от Европа“, подчерта Палмър. \r\nТой добави, че вярва, че визията на САЩ и ЕС за Балканите е различна от тази на Русия. \r\n„Искаме да видим регион, който функционира в съответствие с правилата, принципите, които работят в съответствие с институциите. Русия, от друга страна, може да предпочете да види един регион, който е разделен, фракциониран, в който доминират напреженията“, изрази увереност американският дипломат.  \r\n„За щастие визията, споделена от САЩ и Европейския съюз, е същата като визията на самите страни от Западните Балкани, които искат успех и път напред. Но руснаците, разбира се, ще продължат действията си както преди, и с негативното си въздействие, както видяхме в случая с Преспанското споразумение”, добави Палмър, а като пример за негативното влияние на Русия посочи Черна гора. \r\n„За да сме сигурни, че страните от Западните Балкани наистина могат да се противопоставят на това злокачествено въздействие отвън, ние трябва да гарантираме, че техните институции са функционални, отговорни, прозрачни и управлявани по добър начин. САЩ са ангажирани с това и ние наистина работим за постигането на тази цел в тясно сътрудничество с всички правителства и институции на Западните Балкани“, заключи Палмер. Тереза Герова", "date": "2019.05.11", "title": "Матю Палмър: Целта на САЩ и ЕС е напредък на Балканите, а на Русия – хаос"}
{"url": "http://www.focus-news.net/news/2019/05/11/2656514/prezidentat-rumen-radev-nastoya-za-prozrachni-i-chestni-izbori-s-po-malko-nedeystvitelni-byuletini-obzor.html", "text": "Държавният глава Румен Радев проведе втора работна среща с ръководството на Централната избирателна комисия, на която призова за организация на изборния процес, която да доведе до намаляване на броя на недействителните бюлетини. „Искам да акцентирам още веднъж върху високия брой на недействителните бюлетини в българските избори, защото те не само че създават съмнение в прозрачността на изборния процес, но и реално подменят вота на българския избирател“, заяви президентът. Той подчерта, че честните и прозрачни избори са залог за демократичните процеси в страната. По думите му това изисква безупречна организация за намаляване на броя на недействителните бюлетини, защита на машинния вот и на личните данни, гарантиране в максимална степен на изборните права на сънародниците ни зад граница и контрол на всички нива, особено при преброяването и обработката на бюлетините, оформянето на протоколите и обобщаването на резултатите. \r\nДържавният глава открои като необходими мерки обучението на членовете на секционни избирателни комисии и разяснителната кампания за машинното гласуване, при които вотът няма как да бъде подменен или превърнат умишлено след това в недействителен. „Затова очаквам с организацията, която създавате, а мисля, че такива са и очакванията в обществото, да си поставим за цел да намалим броя на недействителните бюлетини, особено такива, произвеждани в някои секционни избирателни комисии и да направим така, че България да достигне средното европейско ниво на недействителните бюлетини“, заяви още президентът. \r\nПредседателят на ЦИК Стефка Стоева подчерта, че независимо от цялото напрежение в обществото, което е нормално в предизборен период, Комисията работи за организирането и провеждането на честни избори. „Участваме вече в много срещи с други органи, ангажирани с тяхното произвеждане, защото изборите не са дело на ЦИК – те са на цялото общество и сме успокоени, че срещаме разбиране и съдействие от другите органи – МВР, ДАНС, прокуратурата, Министерски съвет, разбира се на първо място“, заяви тя. Стефка Стоева посочи, че вече са приети всички методически указания с изключение само на тези до районните избирателни комисии и указанията за машинно гласуване. До 15 май трябва да бъде поставен софтуерът на машините и в предходния ден на изборите те трябва да бъдат доставени в секционните избирателни комисии. „Знаете, че с нарочно свое решение ЦИК определи 3-те хиляди секции, в които ще има машинно гласуване – те са на абсолютно случаен принцип, в цялата страна във всички 31 райони. Така, че ще има и в най-големите, и в най-малките, и в най-отдалечените места, за да видим на практика как работят машините“, добави Стоева. \r\nВъпросът със сигурността на машините е от ключово значение за гарантирането на честността на вота и сертифицирането и одитът на изборните машини ще се извърши с помощта на експерти от БАН и Софийския университет „Св. Климент Охридски“, беше подчертано още на срещата. Предстоят срещи на ЦИК и с представители на МВР за уточняване на въпроса за транспортирането на изборните машини и тяхната физическа охрана.", "date": "2019.05.11", "title": "Президентът Румен Радев настоя за прозрачни и честни избори с по-малко недействителни бюлетини (ОБЗОР)"}
{"url": "http://www.focus-news.net/news/2019/05/11/2656508/das-handelsblatt-v-targovskiya-spor-s-kitay-evropa-tryabva-da-vzeme-stranata-na-sasht.html", "text": "Външната политика на държания глава на САЩ Доналд Тръмп е опасна. В случая с Китай обаче тя заслужава подкрепа от Париж и Берлин. Защото дори Китай трябва да се придържа към правилата за свободна търговия, уверени са в редакцията на водещото германско икономическо издание  Das Handelsblatt . \r\nНай-напред да изясним: да, повечето действия на Тръмп водят до колебания в пазарите и застрашават политическата стабилност в чувствителните региони на света като Близкия изток. Европейският съюз е добър в защитата на своите интереси. Но това включва и разграничаване на това кои американски инициативи ни вредят и кои – не.  \r\nКонфликтът с Китай, който може да доведе до нови наказателни тарифи на САЩ, е груб в методите си, но законен: 18 години, след като Китай се присъедини към Световната търговска организация (СТО), Комунистическата партия, която води системата в Пекин, най-накрая трябва да започне да прилага правилата за свободна търговия, под които се е подписала и от които има внушителни изгоди, що се отнася до износа.  \r\nЕвропа трябва да застане рамо до рамо в конфликта между САЩ и Китай. Не Вашингтон унищожава свободната търговия, а Пекин. Германия и Франция оценяват поведението на Китай като САЩ. \r\nНапредък бе постигнат веднага след присъединяването на Китай към СТО, но в близкото минало той се забави. Китайското правителство използва отворените пазари, но не иска и да чуе за лоялната конкуренция. \r\nЕто някои от твърденията на СТО: „Китайските държавни предприятия играят непреодолима роля\"; „Помощта и субсидиите за собствената икономика ще нарастват в рамките на плана за Китай от 2025 г.\"; „Страната все още не се е присъединила към Протокола за обществените поръчки и не спазва международните правила за защита на интелектуалната собственост\"; „Компаниите са принудени да съхраняват данни на местно ниво\". \r\nЕС съди Китай в СТО. Инвеститорите обаче не трябва да бъдат принуждавани да се отказват от технологията там.  \r\nВ продължение на повече от десетилетие САЩ се опитваха да наложат справедлива конкуренция с Китай чрез процедури на СТО. През 2017 г. те стигнаха до заключението, че това е безнадеждно. Ето защо сега Вашингтон започва двустранни преговори - и преди всичко, оказва натиск чрез въвеждането на наказателни мита. \r\nВ същото време правителството на САЩ и ЕС настояват за реформа на СТО. Целта: „Цената на китайското поведение трябва да се поеме от самия него, а не от САЩ\", подчерта Робърт Лайтхизер, отговорарящ за търговските преговори от страна на САЩ.  \r\nКомунистическото ръководство в Пекин не само нарушава пазарните правила на играта. То също така извлича политически ползи от една диктатура, твърдят американците.  \r\nДемокрациите могат само да настояват за глобални норми и правила. Това е западната позиция, противопоставяща Китай. Но би било арогантно китайците да бъдат третирани като хора с по-ограничени права, защото те имат нещастието да живеят в диктатура. \r\nЕвропа се е събудила, след като Пекин стартира инициативата „Новия път на коприната“ и след като Пекин разшири своите контролни и енергийни сектори. \r\nКакто разкри френският всекидневник Le Monde, Китайската комунистическа партия ее наела конгломерат от 40 азиатски и европейски медии, създадена с цел „здравословно отчитане\" на важната информация.  \r\nКакво би казал Китай, ако ЕС би могъл да изключи правителството в Пекин в споразумение с половината от провинции в страната, от изкупуването на инфраструктура, без да бъде взето предвид националното законодателство? Точно това се случва около „Новия път на коприната“ – Китай заобикаля 17 европейски страни, свързани с инциативата. И най-лошото от всичко е, чв Пекин се справя доста успешен. \r\nЕС вече е разделен по въпроса за Китай - и едва ли може да се защитава ефективно. Френският президент Еманюел Макрон и канцлерът на ФРГ Ангела Меркел поне опитаха през април в сблъсък с китайския президент Си Дзинпинг в Париж. Макрон иска да продължи съпротивата, надяваме се и Берлин. \r\nСтава дума за много повече от търговски спор. Нека цитираме Лайтхизер: „Ние се борим срещу Китай, който контролира нашата технология и бъдещето на нашите деца - който смята, че това е глупава борба, трябва да капитулира\". Тереза Герова", "date": "2019.05.11", "title": "Das Handelsblatt: В търговския спор с Китай Европа трябва да вземе страната на САЩ"}
{"url": "http://www.focus-news.net/news/2019/05/11/2656783/politika-sarbiya-mayk-pompeo-svali-privetstvie-na-darzhavniya-departament-za-prisadite-v-cherna-gora.html", "text": "Държавният секретар на САЩ Майк Помпео е наредил да бъде свалено изявление на дипломатическото ведомство, в което се приветства присъдата по случая за „неуспешния държавен преврат“ в Черна гора, който е публикуван по погрешка, съобщава американското списание „Форин полиси“, предава белградския ежедневник  „Политика“ . \r\nВ съобщението Държавният департамент приветства присъдата като „ясна победа на върховенството на закона над неуспешния опит на Русия да подкопае суверенитета на Черна гора“. \r\nВъпреки това, както казват пред \"Форин Полиси\" неназовани бивши и настоящи служители по този въпрос, Помпео е възразил срещу това изявление, защото, както заявиха събеседниците, той иска да смекчи войнствения тон с Русия преди да посещението си в Москва. \r\nСписанието пише, че съобщението е публикувано в четвъртък по обяд, канцеларията на Помпео е наредила то да не бъде пускано, но бюрократичната процедура вече е била в ход. \r\nСкоро след публикуването му, изявлението е свалено от уебсайта на американското външно ведомство. \r\nПревод и редакция:", "date": "2019.05.11", "title": "„Политика“ (Сърбия): Майк Помпео свали приветствие на Държавния департамент за присъдите в Черна гора"}
{"url": "http://www.focus-news.net/news/2019/05/11/2656772/evropeyski-izbori-2019-mustafa-karadaya-dps-nie-mnogo-dobre-znaem-tsenata-na-demokratsiyata-mira-i-svobodata-predi-30-godini-s-mayskite-sabitiya-doyde-demokratsiyata.html", "text": "30 години от майските събития. Ние добре помним тези събития. Помним и 84-та и 85-та. Ние в Делиормана знаем силата на нашето единство, каза Мустафа Карадайъ. Председателят на ДПС и водач на листата за европейските избори, кандидатите за евродепутати, европейските депутати и народните представители, областни и общински председатели, общински съветници и кметове и хиляди членове и симпатизанти на ДПС се събраха в местността Демир Баба текке, край исперихското село Свещари за възпоменателен митинг - събор, в памет на жертвите на т.нар. “възродителен процес” и мирната съпротива срещу насилствената смяна на имената на турците и мюсюлманите през 1989-та година, съобщиха от пресцентъра на  ДПС . Лидерът на европейските либерали Ханс Ван Баален беше специален гост на събитието.  \r\n\"В дни като днешния, когато честваме Майските събития, трябва да си спомним важността на нашето обединение, на нашето единство. Защото ние много добре знаем цената на демокрацията на мира, на свободата. Ние сме я платили тази цена за да дойде демокрацията в страната\", каза Карадайъ. \r\n\"Европа е единство на многообразието. Това е лозунгът на Европа. Какво е единство на многообразието, като забраняваме различните и различията\", се обърна лидерът към многохилядното множество. Той беше категоричен, че допускането на националистите във властта е нарушение на най-важния европейски и ценностен принцип.  \r\n„Хубави, млади и умни” – така представи Карадайъ всички кандидати от листата на ДПС. Листата ни съчетава силата и енергията на младостта с опита – категоричен бе лидерът на ДПС. Той припомни, че и почетният председател на ДПС Ахмед Доган е създал нелегалното движение през 1985 г. и по-късно ДПС в младежките си години. \r\n„Когато председателят на ДПС е водач на листата, всички даваме знак, че тези избори са много важни, че ситуацията е много сериозна. Аз в Брюксел пак ще ходя, но като председател на ДПС, а не като евродепутат. В Европейския парламент ще бъдат нашите младежи” – заяви още Карадайъ. \r\n\"Познавайки силата на енергията на младите, избрахме за мото на тази кампания „Ние залагаме на младите!“, но заедно с младите, имаме имаме и мъдростта  на опитните\", бе категоричен той. \r\nВ началото на речта си Карадайъ сравни предизборната кампания с настъпилия преди дни за мюсюлманите Месец Рамазан. “И двете продължават по по един месец, но докато Рамазана винаги завършва с празник, Байрам, от нашата работа зависи дали в края на кампанията ще има празник” – обърна се Карадайъ към  множеството.  \r\n\"Добре дошли на това велико място, с велики хора. Те са велики за нашата партия, за нашата страна и за нашата Европа\", с тези думи се обърна зам.-председателят на ПГ на ДПС Йордан Цонев към президента на АЛДЕ Ханс ван Баален. \"Благодарност и поклон към вас, които преди 30 години, тръгнахте от тези поляни  с голи ръце и открити гърди, срещу танковете и автоматите на тоталитарната власт, и докарахте свободата и демокрацията\", каза още той. \r\n\"Ще се обърна към вас с една молба, драги Ханс. Когато видите г-н Орбан, моите уважения към него, за всичко, което е направил за демокрацията и народа на Унгария. Но понеже той винаги говори за християнска Европа, аз искам да Ви помоля да му предадете, от един скромен български депутат и християнски теолог, да чете усърдно християнското Евангелие. Защото в него е казано, че християнинът е човек, който обича другите, но най-много обича различните\", подчерта Цонев. \r\n\"За мен е чест да бъда с вас, каза президентът на АЛДЕ (Алианс на либералите и демократите в Европа) Ханс ван Баален. Преди близо 30 години бях във вашата държава и тогава усетих тези отворени рани на етническо прочистване. Отворените рани на неуважението към различната религия, етнос и култура, каза президентът на АЛДЕ. Но прекрасното нещо беше, че благодарение на вас и вдъхновението на г-н Ахмед Доган не се стигна до отмъщение, а до етнически мир. И ние от останалата част на Европа, може само да се учим от вас\", каза още той. \r\nТака че това, което искам да кажа на хората от ГЕРБ: „Гласувайте за ДПС!“, защото те са истинските демократи, бе категоричен Баален. \r\nНа възпоменателния митинг присъстваха и зам.-председателят на ДПС Ахмед Ахмедов, зам.-председателят на ДПС и евродепутат Филиз Хюсменова, зам.-председателят на ПГ на ДПС Хамид Хамид, евродепутатът Неджи Али, членът на ЦОБ Камен Костадинов, народните представители Ихсан Хаккъ, Рамадан Аталай, д-р Хасан Адемов, Имрен Мехмедова, Танер Али, Велислава Кръстева и Бюрхан Абазов, кандидатите за членове на ЕП Атидже Алиева-Вели, Севим Мусак, Станислав Анастасов, Сюлейман Сюлейман, Антоанета Асенова, Синан Пехливанов, Сюзан Сейфетинова, Танер Кабилов, Сунай Якуб, Ертен Анисова и Цветан Енчев.", "date": "2019.05.11", "title": "Европейски избори 2019: Мустафа Карадайъ, ДПС: Ние много добре знаем цената на демокрацията, мира и свободата, преди 30 години с Майските събития, дойде демокрацията"}
{"url": "http://www.focus-news.net/news/2019/05/11/2656801/the-daily-express-partiya-brekzit-ima-po-golyama-podkrepa-ot-tazi-na-konservatorite-i-leybaristite-vzeti-zaedno-pokazva-anketa.html", "text": "„Партия Брекзит“, оглавявана от Найджъл Фараж, изглежда ще спечели повече гласове от лейбъристите и консерваторите взети заедно на предстоящите в края на месеца избори за Европейски парламент, пише  The Daily Еxpress. \r\nСпоред последното проучване на общественото мнение на Opinium, 34% от избирателите ще подкрепят евроскептиците , докато 21% ще гласуват за Лейбъристъката партия и скромните 11% за Консервативната партия. \r\nПодкрепата си увеличават и Либерал-демократите, които в момента се ползват със симпатиите на 12% от избирателите. Партията на искащите да останат в ЕС – „Промени Обединеното кралство“, пък се срива до 3% подкрепа. \r\nПревод и редакция:", "date": "2019.05.11", "title": "The Daily Express: „Партия Брекзит“ има по-голяма подкрепа от тази на консерваторите и лейбъристите взети заедно, показва анкета"}
{"url": "http://www.focus-news.net/news/2019/05/11/2656775/nimh-v-zapadnite-i-planinskite-rayoni-na-mesta-utre-shte-prevali-i-pregarmi.html", "text": "През нощта от запад облачността, предимно средна и висока, ще се увеличи и вплътни. Утре след обяд ще се развива купеста облачност и на места, главно в западните и планинските райони ще превали и прегърми. Вятърът ще се ориентира от изток-югоизток и ще е слаб до умерен. Минималните температури ще са между 6° и 11°, максималните - между 21° и 26°. Атмосферното налягане е близко до средното за май, но ще започне бавно да се понижава. Това съобщи за  Агенция „Фокус”  дежурният синоптик Боряна Маркова от  Националния институт по метеорология и хидрология (НИМХ) .  \r\nНад Черноморието ще има разкъсана облачност. Ще духа слаб до умерен вятър от изток-югоизток. Максимални температури на въздуха: 15°-18°. Температурата на морската вода е 13-15°, вълнението на морето ще е около 2 бала. \r\nНад планините облачността ще е значителна и в следобедните часове на места ще превали и прегърми. Ще духа умерен, предимно южен вятър. Максимална температура на височина 1200 метра около 14°, на 2000 метра - около 7°. \r\nПрез първата половина от следващата седмица облачността ще е предимно значителна, около и след обяд купеста и купесто-дъждовна. В западната половина от страната ще бъде с чести превалявания, интензивни и с гръмотевици, а и по-значителни като количество, главно в западните райони. В понеделник и вторник вятърът от изток-югоизток ще се усили и дневните температури слабо ще се понижат. В сряда в Западна България вятърът ще отслабне, в Източна ще бъде южен, ще е умерен и температурите там ще са по-високи.", "date": "2019.05.11", "title": "НИМХ: В западните и планинските райони на места утре ще превали и прегърми"}
{"url": "http://www.focus-news.net/news/2019/05/11/2656529/v-plovdiv-shte-se-provede-traditsionniyat-folkloren-festival-nashite-koreni-po-povod-denya-na-svetite-bratya-kiril-i-metodiy.html", "text": "Българската асоциация на частните училища и Министерството на образованието и науката организират съвместно XVIII традиционен фолклорен фестивал-концерт „Нашите корени“. По този начин ще бъде отбелязан Денят на светите братя Кирил и Методий. Това съобщиха от пресцентъра на  МОН . Във фестивала, който ще се проведе като продължение на инциативата на МОН „Розите на България“ от миналата година, ще участват певчески, танцови и инструментални фолклорни състави и индивидуални изпълнители от частни детски градини и частни училища. Фестивалът е насочен към съхраняването на националната ни идентичност и богатата българска култура и история. Тази година домакин на фолклорното събитие е сцената на Националното училище за музикално и танцово изкуство „Добрин Петков“ – Пловдив. В концерта, който ще започне в 14.00 часа, ще участват 145 деца и ученици от частните училища и детски градини - членове на БАЧУ, организирани в певчески, танцови и инструментални фолклорни състави или индивидуални изпълнения. Участниците са разделени на 3 възрастови групи - от предучилищна възраст до гимназиална степен, включително. Миналата година фестивалът се проведе в рамките на инициативата на МОН „Розите на България“ в Стара Загора, като голяма част от членовете на Асоциацията, които не участваха във фестивала, също се включиха в инициативата.", "date": "2019.05.11", "title": "В Пловдив ще се проведе традиционният фолклорен фестивал „Нашите корени“ по повод Деня на светите братя Кирил и Методий"}
{"url": "http://www.focus-news.net/news/2019/05/11/2656576/pazardzhik-dvizhenieto-po-patya-panagyurski-kolonii-panagyurishte-ot-66-do-67-km-i-ot-78-do-80-km-se-osashtestvyava-v-edna-lenta-poradi-remont.html", "text": "Нормално се осъществява движението по главните пътища в областта. Това съобщи за  Радио „Фокус“ – Пазарджик  дежурният в Областно пътно управление. Пътните настилки са сухи. Движението по пътя Панагюрски колонии – Панагюрище от 66 до 67 км и от 78 до 80 км се осъществява в една лента поради ремонт на асфалтовата настилка. Движението по пътя село  Оборище – град Панагюрище от 44 до 55 км се осъществява в една лента поради ремонт на асфалтовата настилка. Движението по пътя от село Дюлево до разклона за Стрелча се извършва в една лента в района на 35 км поради пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, където е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В планинската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nВъведени са ограничения по някои участъци на автомагистрала „Тракия“. Движението в участъка от 61 до 69 км в посока София се осъществява в една лента поради ремонт на асфалтовата настилка. Ограничени за движение са аварийната и активната ленти. Движението се осъществява в изпреварващата лента и се регулира с пътни знаци. Движението в участъка от 88 до 89 км в района на пътен възел „Пазарджик“ се осъществява двупосочно в една лента в платното посока София поради ремонтни дейности на платното посока Бургас. Ремонтните дейности включват смяна на греди, хидроизолация, полагане на нови асфалтови пластове и хоризонтална маркировка. Предвидено е двупосочно преминаване, като се обособяват по една лента за движение в двете посоки от 88 до 89 км за периода от 10.00 часа всеки понеделник до 13.00 часа всеки петък. Предвидено е двупосочно преминаване, като се обособяват две ленти за движение в посока Бургас и една лента за движение в посока София от  88 до 89 км за периода от 13.00 часа всеки петък до 17.00 часа всяка събота. Предвидено е двупосочно преминаване, като се обособяват една лента за движение в посока Бургас и две ленти за движение в посока София от 88 до 89 км за периода от 17.00 часа всяка събота до 10.00 часа всеки понеделник. \r\nВаня НИКОЛОВА", "date": "2019.05.11", "title": "Пазарджик: Движението по пътя Панагюрски колонии – Панагюрище от 66 до 67 км и от 78 до 80 км се осъществява в една лента поради ремонт"}
{"url": "http://www.focus-news.net/news/2019/05/11/2656567/shumen-450-uchastnitsi-shte-se-vklyuchat-v-11-oto-izdanie-na-mazhoretniya-festival-madarski-konnik.html", "text": "450 участници ще се включат в 11-ото издание на мажоретния фестивал „Мадарски конник“ в Шумен, предаде репортер на  Радио „Фокус“ - Шумен . Найден Косев, заместник-кмет по образование и култура в Община Шумен, посочи, че тази година надпреварата е част от програмата, посветена на Деня на Шумен. От 16.00 часа ще бъде дадено начало на дефилето, като участниците ще преминат от пл. „Кристал“ до сградата на Община Шумен. Заключителният етап на състезанието и награждаването ще се проведат на 12 май в зала „Арена Шумен“. Входът ще бъде свободен. В мажоретния фестивал ще се представят 10 клуба от Шумен и също толкова състава от страната – от Левски, Нови пазар, Тервел, Свиленград, Бургас, Русе, София, Варна и Горна Оряховица. \r\nИвелина ИВАНОВА", "date": "2019.05.11", "title": "Шумен: 450 участници ще се включат в 11-ото издание на мажоретния фестивал „Мадарски конник“"}
{"url": "http://www.focus-news.net/news/2019/05/11/2656555/tass-dnes-se-ochakva-vyal-protest-na-zhaltite-zhiletki-v-parizh.html", "text": "Във Франция вълната от протести не обещава рекорден брой участници. Така, според данни от няколко страници в социалната мрежа „Фейсбук“, които призовават \"жълтите жилетки\" да излязат отново на улиците в събота, в Париж са заявили участие около хиляда и сто души, предава  TACC . \r\nВъпреки това, по традиция, столичната префектура припомни забраната да се провеждат протести на площад Шарл де Гол и на Шанз Елизе, пред Елисейския дворец, правителствени сгради, както и около катедралата Нотр Дам. Службата за обществен транспорт в Париж (RATP) обяви затварянето на девет метростанции, а също така обяви възможни промени в движението на отделни автобусни линии. \r\nВъпреки това единственият съгласуван протест ще се проведе далеч от тези места в източните покрайнини на столицата - от площад Жюсо през площад Италия до крайбрежната улица Панар-е-Левасор. Лайтмотивът на организаторите ще бъде протест срещу образователната реформа, която се провежда от властите, и в подкрепа на учителите, студентите и образователните институции като цяло.  \r\nПо-големи демонстрации се очакват в Тулуза, Лион и Нант. Властите на тези градове предварително са определили забранени зони за демонстрации.  \r\nМиналата събота бе отбелязан най-малобройният протест от ноември 2018 година. Според оценки на френското министерство на вътрешните работи общо 18 900  души са излезли за демонстрации в цялата страна, от които 1 400 са били в Париж. \r\nТакива показатели според медиите се дължат на факта, че само няколко дни по-рано хиляди участници в движението се присъединиха към протестните шествия на синдикатите по случай Международния ден на труда на 1 май.   Юлиян Марков", "date": "2019.05.11", "title": "ТАСС: Днес се очаква вял протест на жълтите жилетки в Париж"}
{"url": "http://www.focus-news.net/news/2019/05/11/2656649/evropeyski-izbori-2019-lilyana-pavlova-gerb-moyata-bitka-v-sledvashtiya-ep-shte-bade-resursat-na-balgariya-po-otnoshenie-na-politikata-po-sblizhavane-da-bade-uvelichen-i-da-dostigne-18-mlrd-lv.html", "text": "Моята битка в следващия ЕП ще бъде ресурсът на България по отношение на Политиката по сближаване да бъде увеличен и да достигне 18 млрд. лв. Това каза кандидатът за евродепутат от ГЕРБ Лиляна Павлова в „Седмицата“ по  Дарик радио . „Когато договаряме нови бюджет в следващия ЕП за нас като българи е важно да отстоим т. нар. традиционни политики. Политиката по сближаване, по която България получи за годините си на членство над 40 млрд. лв., които инвестирахме в българския бизнес, благоустрояване и инфрастриктура. Не само да не намалеят, а да получим увеличен ресурс. Лично моята битка в следващия ЕП ще бъде ресурсът на България по отношение на тази политика да бъде увеличен и да достигне 18 млрд. лв.“, заяви тя. \r\nКлючов ангажимент ще бъде Общата селскостопанска политика и парите за земеделие да не намаляват, тъй като сектор Земеделие е важен за българската икономика. Третият въпрос са новите предизвикателства са темите, които трябва да бъдат обхванати от следващия бюджет. Това са темата за сигурността и миграцията - като външна граница на ЕС, за нас е важно да имаме допълнителен ресурс и сигурност, конкуретоспособност, инвестиции, с които да се постигне прираст на доходите и на икономиката.", "date": "2019.05.11", "title": "Европейски избори 2019: Лиляна Павлова, ГЕРБ: Моята битка в следващия ЕП ще бъде ресурсът на България по отношение на Политиката по сближаване да бъде увеличен и да достигне 18 млрд. лв"}
{"url": "http://www.focus-news.net/news/2019/05/11/2656586/sofiya-zaradi-avariya-e-spryano-vodosnabdyavaneto-v-chast-ot-zhk-hipodruma.html", "text": "Заради авария в уличен водопровод е спряно водоснабдяването в част от ж.к. „Хиподрума“. Това показва справка на сайта на  „Софийска вода“ . Засегнат е районът между бул. „Петко Тодоров“, бул. „Гоце Делчев“, ул. „Житница“, ул. „Костенец“, бул. „Акад. Иван Гешов“, бул. „Ген Тотлебен“, бул. „Пенчо Славейков“, бул. „България“. Аварията е възникнала около 06.30 часа тази сутрин и ще бъда отстранена до 15.30 часа.", "date": "2019.05.11", "title": "София: Заради авария е спряно водоснабдяването в част от ж.к. „Хиподрума“"}
{"url": "http://www.focus-news.net/news/2019/05/11/2656595/tass-ministrite-na-selskoto-stopanstvo-na-g-20-se-sabirat-v-yaponskiya-grad-niigata.html", "text": "Министрите на земеделието от Г-20 на срещата, която беше открита в събота в японския Ниигата, ще обсъдят как да привлекат младите хора в селското стопанство на фона на застаряващото население, заето в селскостопанския сектор, предава  TACC . \r\nПо темата в събота в встъпителното си изказване  говори японският министър на земеделието Такамори Йошикава. \r\n\"Ние сме изправени пред застаряването на земеделските производители и загубата на производствената база в селскостопанския сектор. Надявам се, че ще обсъдим тези проблеми и най-вече как да привлечем младите хора и иновациите в селското стопанство\", подчерта той. Министърът на земеделието, горското стопанство и рибарството на Япония изрази надежда, че представителите на двадесетте най-развити и развиващи се икономики ще могат да споделят полезни практики и да проведат откровен обмен на мнения по актуални въпроси. \"Трябва да се изправим пред предизвикателствата пред международното земеделие\", добави японският министър. \r\nЙошикава каза още, че в неделя гостите на срещата ще демонстрират най-новите постижения в областта на селското стопанство. По-специално ще има демонстрация на самоуправляващи се трактори и най-новите системи за автоматично засаждане на семена, която работи с минимална грешка. \r\nВ Ниигата в събота и неделя министрите ще обсъдят какви са предизвикателствата пред модерното селско стопанство и кои международни практики са най-подходящи за решаване на съществуващи и възникващи проблеми. \r\nСрещата на върха на Г-20 ще се проведе на 28-29 юни в Осака. Това ще бъде първият подобен форум в Япония.  Юлиян Марков", "date": "2019.05.11", "title": "ТАСС: Министрите на селското стопанство на Г-20 се събират в японския град Ниигата"}
{"url": "http://www.focus-news.net/news/2019/05/11/2656673/evropeyski-izbori-2019-mariya-gabriel-v-sofiya-balgariya-e-uvazhavana-v-es-i-mnenieto-ni-se-chuva.html", "text": "България е уважавана в ЕС и мнението ни се чува. Да запазим този авторитет в Европа ще бъде една от каузите на нашия отбор от кандидати за евродепутати. Това заяви водачът на листата на ГЕРБ и СДС Мария Габриел по време на основното предизборно събитие на ГЕРБ в столичния 23 МИР, съобщиха от пресцентъра на  ПП ГЕРБ . Кандидатите за депутати в следващия Европейски парламент бяха представени в Южния парк в София, като заедно с Мария Габриел бяха и Андрей Ковачев, Андрей Новаков, Лиляна Павлова, Александър Йорданов и председателят на СДС Румен Христов. \r\n„Днес е църковният празник на Светите братя Кирил и Методий. Добър повод да си спомним, че ние сме дали нещо много повече от третата официална азбука на ЕС – ние имаме вяра и традиции, които са крепили българския дух несломим във времена на изпитания. Ние сме част от многообразието на култури в ЕС“, посочи Мария Габриел и допълни, че гласуването за ГЕРБ на 26 май е гаранция, че следващите представители на България в ЕП ще работят за съхраняването на българското културно богатство в рамките на Европа. \r\nБългария се развива всекидневно, благодарение на европейската солидарност и работата на институциите. Важно е да помним как изглеждаше София преди ГЕРБ да поеме управлението на столицата и да виждаме днес новите паркове, новите детски градини и училища, обновените улици, подлези, болници и всичко, което ни заобикаля. Това заяви по време на хепънинга кандидатът на ГЕРБ за евродепутат Андрей Ковачев. Според него България върви в правилната посока и от нашите усилия и нашия избор зависи да бъдем равни с останалите европейски народи. „С колегите в Брюксел работим заедно с местната власт и правителството за националния интерес на страната ни. Нашата цел е младите хора да останат да живеят и работят в България. Всеки може да отиде навсякъде по света да учи, да открива нови неща, но нашата цел е младите да имат необходимите условия да се връщат в родината ни“, каза още Ковачев. Според него можем да постигнем това с общи усилия и с подкрепата на отбора на ГЕРБ. \r\n„След престъпния комунистически режим демокрацията в България тръгна трудно, премина през редица премеждия, но в крайна сметка постигнахме мечтата си – да се числим към ЕС и към всички онези близо 500 млн. граждани – част от най-доброто място за живеене в света“, каза на свой ред Александър Йорданов от СДС – номер 6 в листата за европейските избори. Той бе категоричен, че ГЕРБ и СДС имат изключително сериозен морален и политически дълг – да спрат настъплението на БСП и ДПС към властта. „Само ние можем да ги спрем. Други си мерят процентите и се чудят един или половин евродепутат ще вкарат в ЕП. Да спасим от нова катастрофа и мизерия – длъжни сме пред Родината“, подчерта Йорданов.", "date": "2019.05.11", "title": "Европейски избори 2019: Мария Габриел в София: България е уважавана в ЕС и мнението ни се чува"}
{"url": "http://www.focus-news.net/news/2019/05/11/2656721/inzh-ivan-ivanov-inspektsiya-po-truda-varna-152-signala-ot-grazhdani-sme-poluchili-ot-nachaloto-na-godinata.html", "text": "152 сигнала от граждани сме получили от началото на годината. Това каза в интервю за  Радио „Фокус“ – Варна  инж. Иван Иванов, директор на Дирекция „Инспекция по труда“ – Варна. По думите му преобладаващите сигнали са свързани с неизплатени обезщетения след прекратени трудови правоотношения между работник и работодател. „Най-често работника не е наясно, че обезщетението, което работодателя му дължи при прекратеното правоотношение, било то за напускане на работа, неизползвани годишни отпуски или не спазено предизвестие, се начислява във ведомостта за месеца, за който е станало вече прекратяването на трудовото правоотношение и е дължимо до края на следващия месец. Те бързат в деня на прекратяване на правоотношението да си получат всички обезщетения и поради тази причина ни сигнализират много често преди още да е изтекъл срока за погасяване на тези обезщетения“, посочи инж. Иванов. Той обясни, че всички желаещи могат да подават сигнали в дирекция „Инспекция по труда“ във Варна, която се намира на ул. „Христо Самсаров“ 2А. „Разполагаме с типова бланка, в която гражданите посочват своите проблеми, описват какво е нарушено от страна на работодателя спрямо тях и съответно посочват самия работодател, който подлежи на контрол от страна на инспекцията“, заяви директорът на звеното. Сигнали могат да бъдат подавани и на интернет страницата на Изпълнителна агенция „Главна инспекция по труда“, както и по електронен път. „Като подчертавам сигналите, които се подават по електронен път следва да бъдат подписани с универсален електронен подпис, за да може да получи гражданина отговор от наша страна“, допълни инж. Иванов. \r\nБояна АТАНАСОВА", "date": "2019.05.11", "title": "Инж. Иван Иванов, Инспекция по труда – Варна: 152 сигнала от граждани сме получили от началото на годината"}
{"url": "http://www.focus-news.net/news/2019/05/11/2656740/veliko-tarnovo-remont-se-izvarshva-po-patya-mezhdu-selata-mindya-i-prisovo-dvizhenieto-se-prenasochva-v-ednata-lenta.html", "text": "В едната лента с последователно пропускане в двете посоки се осъществява движението по път III-5302 Миндя – Присово. Причината е извършване на основен ремонт на отсечката. Дейностите ще продължат до края на май, а към момента трафикът се регулира със светофарна уредба. Това съобщиха за  Радио „Фокус“ – Велико Търново  от Областно пътно управление. Условията за пътуване в областта са нормални. Времето е предимно ясно, а настилките – сухи. За изминалото денонощие няма регистрирани тежки инциденти, нови въведени забрани – също. Ограничен за товарни автомобили над 10 тона е пътят Дебелец – Средни колиби – Елена. Причината е намален габарит на пътното платно. В участъка тече разширяване, което трябва да приключи до края на май. Обходният маршрут е през Дебелец – Велико Търново – Лясковски кантон – Миндя – Елена и обратно. Ремонтни дейности текат и по пътя между Твърдица и Елена. В участъка от км 47+800 до км 48+000 движението се осъществява в една лента поради пропадане на пътното платно и образувало се свлачище. Срокът за укрепването му е краят на май. Ограничено е движението по пътя между селата Царски извор и Драганово. От км 0 до км 5+500 има свлачище, чието укрепване ще продължи до 31 май. Забранено е преминаването на автомобили над 3.5 тона по пътя Чешма – Кесарево, където тече разширяване на платното. Обходният маршрут е през Сливовица – Горско Ново село – Джулюница. Отворен за движение е Проходът на Републиката, но там остава в сила предупреждението за опасност от падащи камъни. \r\nЛуиза ТРАНЧЕВА", "date": "2019.05.11", "title": "Велико Търново: Ремонт се извършва по пътя между селата Миндя и Присово, движението се пренасочва в едната лента"}
{"url": "http://www.focus-news.net/news/2019/05/11/2656729/sofiya-vazstanoveno-e-dvizhenieto-po-pat--6206-samokov-beli-iskar.html", "text": "Възстановено е движението по път III-6206 Самоков – Бели Искър. Това съобщиха от пресцентъра на  Агенция „Пътна инфраструктура“ .", "date": "2019.05.11", "title": "София: Възстановено е движението по път III-6206 Самоков – Бели Искър"}
{"url": "http://www.focus-news.net/news/2019/05/11/2656758/dobrich-roditeli-izraziha-svoyata-saprichastnost-kam-natsionalniya-protest-sreshtu-strategiyata-za-deteto.html", "text": "Около стотина родители изразиха своята съпричастност към националния протест срещу Стратегията за детето, събирайки се пред сградата на Областна администрация, предаде кореспондентът на  Радио „Фокус” – Варна . Родителите заявиха, че първо протестират като майки и бащи и след това като българи. Те не желаят чуждестранни инвестиции да финансират проекти, свързани с грижата за децата у нас, не приемат и чуждестранни идеологии. Предпочитат всички стратегии, свързани с грижата за децата, да се основават на българските традиции, както и на особеностите на живота у нас. Според протестиращите сегашната стратегия е неадекватна и неработеща, тя не удовлетворява родителите и по-скоро представлява заплаха не само за самите деца, но и за семействата като цяло. Много от протестиращите бяха издигнали плакати, които гласяха: „Не на стратегията за детето!“, „Да запазим семейството, да защитим децата на България!“, „Не пипайте децата, за да не ви пипнем ние!“, „Българските деца не се продават, не се разменят, не се отнемат“, „Да запазим българското семейство“.  \r\nЖулиета НИКОЛОВА", "date": "2019.05.11", "title": "Добрич: Родители изразиха своята съпричастност към националния протест срещу Стратегията за детето"}
{"url": "http://www.focus-news.net/news/2019/05/11/2656751/veliko-tarnovo-desetki-roditeli-podkrepiha-protesta-sreshtu-natsionalnata-strategiya-za-deteto-v-grada.html", "text": "Десетки родители се включиха в протеста срещу Националната стратегия за детето в старата столица. Те се събраха на площада около паметник „Майка България” и изразиха недоволството си от вече спрения документ, предаде репортер на  Радио „Фокус” – Велико Търново . Според протестиращите проблемът не е самата стратегия, а фактът, че части от нея вече са прокарани в различни закони, под различна форма. Красимира Ахмедова, една от организаторките обясни, че последните промени са от вчера – 10 май. „Излишно е да се говори за шамари. Българските родители искат съдействие и подкрепа от медиите, защото ние не получихме такава до сега. Никой не седна да прочете стратегията и да види, че тя е препис на спрения заради протести Закон за детето през 2012 година. Политиките, които се прокарват са актуални в цяла Западна Европа, но ние сме в България, на Балканите, и норвежките модели за възпитание не са актуални тук”, каза още организаторката. Според нея българските родители искат просто да отглеждат децата си спокойно, без държавата да се намесва в личния им живот. Има идея да бъде изготвен списък със споменатите по-горе въведени вече промени и той да бъде представен пред държавните органи, за да се въведат корекции. Недоволните родители от Велико Търново не се ангажираха със срокове. В района на протеста има засилено полицейско присъствие, но обстановката е спокойна. \r\nЛуиза ТРАНЧЕВА", "date": "2019.05.11", "title": "Велико Търново: Десетки родители подкрепиха протеста срещу Националната стратегия за детето в града"}
{"url": "http://www.focus-news.net/news/2019/05/11/2656776/the-jerusalem-post-iran-iska-da-izpolzva-vatreshnite-sporove-v-sasht-za-da-pobedi-vashington.html", "text": "Иран иска да използва вътрешните спорове в САЩ за да победи Вашингтон, пише израелското англоезично издание  The Jerusalem Post . \r\nСАЩ изпращат \"съобщения\" до Иран чрез последните си действия и изявления. Съветникът по националната сигурност каза, че изпращането на бомбардировачи B-52 и военноморски сили са „явно и недвусмислено послание към иранския режим“, а държавният секретар на САЩ Майк Помпео предупреди, че „на всякакви атаки от Иран или техните съюзници срещу американски граждани или интереси ще бъде отговорено с бърз и решителен отговор.” По подобен начин високопоставен служител посочи, че разкриването на американските разузнавателни данни за иранските заплахи също е„ съобщение“. \r\nИзползването на \"послания\" от САЩ към Техеран работи само ако Иран вярва на посланията. Но Иран има свой собствен набор от готови отговори на последните думи и действия на САЩ. Иранският външен министър Мохамад Джавад Зариф се присмива на посланията като част от стратегията на САЩ и казва, че той отразява факта, че САЩ са презряни в региона и че са изолирани. През последните дни Иран се опита да окаже натиск върху Европа и да насърчи страните от ЕС да работят по-тясно с Техеран, като твърди, че САЩ тормозят Европа. \r\nИран се стреми да обедини собствения си народ в подкрепа на Върховния съвет за национална сигурност и позицията си по отношение на Европа. Публикации във Fars News и Tasnim искат да покажат популярността на иранските действия в момента на натиска на САЩ. Иранският режим се стреми да използва петъчните молитви и Рамадан като част от плана, подкрепящ правителството. \r\nИранските лидери смятат, че могат да прочетат внимателно политическия пейзаж на САЩ и че американският президент Доналд Тръмп е изправен пред предизвикателства у дома. Например те показват нова анкета, която показва подкрепа за импийчмънт на Тръмп. Информациите, разпространявани от режима в Иран открито представят вътрешните партизански спорове в САЩ за външната политика. Например те се стремят да представят администрацията на Тръмп като \"подкрепящи Нетаняху\", като твърдят, че САЩ провеждат външната си политика в полза на Израел и че конфликт с Иран не е в американски интерес. Иран чете американските медии и знае, че има противопоставяне на политиката спрямо Иран,водена от администрацията на президента,  както и широко разпространеното убеждение сред критиците на Тръмп и експертите по външната политика, че Вашингтон търси курс на сблъсък с Иран за създаване на война. Например, Vox съобщи, че последните ходове на Тръмп правят войната по-вероятна. The Economist  ги нарича \"барабани на войната\". Списание Fereign Policy  имаше статия на 7 май, в която се отбелязва, че външната политика на Тръмп се превръща в \"опасна\". Al Jazeera я нарича \"опасна игра\". Politico твърди, че Тръмп е на път към война. \r\nЗа да отговори на тези опасения, Помпео каза, че САЩ не искат война. В САЩ се вярва, че външната политика на Тръмп се „разпалва“ не само в посока към Иран, но и към Северна Корея, Китай и Венецуела. Foreign Affairs дори посветиха цял тема за „търсене на стратегия“ за политиката на САЩ с такива оптимистични теми, като „Америка не може да направи повече с по-малко“ и „новата ера на американското сдържане“ или „защо външната политика никога няма да се възстанови“.  Иран със сигурност чете това и разбира, че това е истинското послание, което се нуждае от превод. Как да преведем предпазливостта на САЩ за \"вечни войни\" и собствените им вътрешни спорове в полза на Техеран. Натискът срещу САЩ, който изисква европейските нации да променят подхода си към Техеран за шестдесет дни, е предназначен да надхитри САЩ. \r\nМеждувременно Помпео трябва да се срещне с руския президент следващата седмица. Тази седмица той направи изненадващо посещение в Ирак. Иран казва, че САЩ също се опитват да притиснат кюрдското регионално правителство на Ирак да спре политическите и икономическите му връзки с Иран. Бившият иракски премиер Нури ал Малики заяви пред американския помощник- държавен секретар по въпросите на Близкия Изток Дейвид Сатърфийлд, че Ирак не трябва да бъде използван от САЩ за нападения срещу други страни. Малики се смята за проирански политик. \r\nВъв всеки един момент съобщенията на САЩ не съответстват на действията на САЩ и американските противници като Иран изглежда разбират това. В същото време те разбират, че аспектите на съобщенията в САЩ сочат към възможни отговори на САЩ. Например иракски командир на предимно шиитските паравоенни сили каза, че САЩ са изправени пред проблеми в Ирак и неговите бази могат да бъдат цел на Иран. Американският сенатор Марко Рубио отговори, че ако някоя от милициите, свързани с Иран, атакува американските сили, това ще се счита за атака от страна на Иран. \r\nИран и шиитските милиции трябва внимателно да проследят тези специфични заплахи. Такъв е случаят от лятото на 2018 г., когато САЩ първо направиха тази заплаха ясна, че всяка атака от ирански съюзнически групировки ще бъде разглеждана като атака от страна на Иран. Но когато става въпрос за по-големи \"послания\", Вашингтон и Техеран водят война на думи и Иран обръща голямо внимание на вътрешните дискусии в САЩ.  Юлиян Марков", "date": "2019.05.11", "title": "The Jerusalem Post: Иран иска да използва вътрешните спорове в САЩ за да победи Вашингтон"}
