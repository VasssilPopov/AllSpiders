{"url": "http://www.focus-news.net/news/2017/08/17/2426744/tass-spored-mestni-medii-trima-germanski-grazhdani-sa-zaginali-pri-napadenieto-v-barselona.html", "text": "Трима германски граждани са загинали при терористичния акт в Барселона, предаде ТАСС. \r\nДанните са на германския телевизионен канал ZDF. Виктор Турмаков", "date": "2017.08.17", "title": "ТАСС: Според местни медии трима германски граждани са загинали при нападението в Барселона"}
{"url": "http://www.focus-news.net/news/2017/08/17/2426714/haskovo-sas-sadeystvie-na-premiera-boyko-borisov-60-tonen-buldozer-tragna-kam-ognishtata-na-pozharite-v-rayona-na-sakar-planina.html", "text": "С личното съдействие на премиера Бойко Борисов тази вечер 60-тонен булдозер тръгна към огнищата на пожарите в района на Сакар планина, съобщиха от пресцентъра на Областна администрация - Хасково. Машината ще прокара просеки и ще пресече разпространението на огъня в района на селата Княжево и Срем, край Тополовград. Техниката ще остане на разположение на пожарникарите утре през целия ден и ще помогне за ограничаване разпространението на огъня и в другите горящи точки на Хасковска област. Тази вечер премиерът Бойко Борисов посети района на с.Княжево и на място се запозна с работата на противопожарните екипи там. Според министър-председателя, след оглед на огнищата, се установява, че запалванията са умишлени. \"Не са изключени и запалвания, заради чистене на пасища\", заяви Бойко Борисов. \"Благодарни сме за съдействието на премиера за осигуряване на тежкотоварната техника, това ще помогне изключително много на всички пожарникари, горски служители, военни и доброволци, които второ денонощие гасят 5 големи огнища на пожари в Хасковска област\", каза областният управител на Хасково Станислав Дечев. Той и заместникът му д-р Стефка Здравкова през целия ден контролираха работата на службите за овладяване на пожарите. Все още ситуацията е сложна. Добрата новина е, че няма застрашени населени места, няма сериозни материални загуби, няма пострадали пожарникари, горски, доброволци. Причините за огнената стихия в Хасковска област се разследват от полицията.", "date": "2017.08.17", "title": "Хасково: Със съдействие на премиера Бойко Борисов 60-тонен булдозер тръгна към огнищата на пожарите в района на Сакар планина"}
{"url": "http://www.focus-news.net/news/2017/08/17/2426715/reuters-edin-ot-napadatelite-v-barselona-e-zastrelyan-po-vreme-na-prestrelka-s-politsiyata.html", "text": "Един от предполагаемите нападатели, свързани с нападението в Барселона е бил убит при престрелка с полицията в покрайнините на града, предаде  Reuters, позовавайки се на местни медии.\r\nПолицията по-рано потвърди, че е арестувала човек във връзка с нападението. \r\nВсе още не се знае колко са замесените в инцидента нападатели, при който загинаха 13 души. Виктор Турмаков", "date": "2017.08.17", "title": "Reuters: Един от нападателите в Барселона е застрелян по време на престрелка с полицията"}
{"url": "http://www.focus-news.net/news/2017/08/17/2426716/blagoevgrad-mladezhi-zaintriguvani-ot-istoriyata-na-troskovskiya-manastir-pochistiha-i-opisaha-bibliotechnoto-hranilishte-na-svetata-obitel.html", "text": "Младежи, заинтригувани от историята на Тросковския манастир, почистиха и описаха библиотечното хранилище на светата обител. Това каза за Радио „Фокус“ – Пирин Таня Тасева, експерт „Връзки с обществеността“ към Община Симитли. Инициативата е била на Кристиян Ковачев от Симитли, който заедно с колегите от СУ – Габриела Бонева и Иван Вълчев, са подредили библиотеката и архива на манастира „Свети Архангел Михаил“ край Тросково. Освен това, библиотечното хранилище в манастира е и обогатено с книгите на Мария Велева „Как се прави история?“, на Иван Първев – „Балканите и Източният въпрос“, на Надя Манолова-Николова – „Българите, църковното строителство и религиозната литература“, на Веселин Янчев – „Армия, обществен ред и вътрешна сигурност между войните и след тях“ и други, влязоха в библиотечната сбирка на Тросковския манастир.\r\nЛивия НИНОВА", "date": "2017.08.17", "title": "Благоевград: Младежи, заинтригувани от историята на Тросковския манастир, почистиха и описаха библиотечното хранилище на светата обител"}
{"url": "http://www.focus-news.net/news/2017/08/17/2426717/afp-angela-merkel-smyata-che-napadenieto-v-barselona-e-protivna-ataka.html", "text": "Прессекретарят на германското правителство Щефан Зайберт заяви, че канцлерът Ангела Меркел е осъдила „противната атака“ в Барселона, при която микробус се вряза в тълпа пешеходци, убивайки 13 от тях, предаде  AFP.\r\n„Ние мислим с дълбока тъга за жертвите на противната атака в Барселона  - със солидарност и приятелство към испанския народ“, заяви Зайберт.  Виктор Турмаков", "date": "2017.08.17", "title": "AFP: Ангела Меркел смята, че нападението в Барселона е „противна атака“"}
{"url": "http://www.focus-news.net/news/2017/08/17/2426718/smolyan-samo-45-ot-300-dushi-zhiveyat-postoyanno-v-selo-selishte.html", "text": "Само 45 от 300 души живеят постоянно в смолянското село Селище, което се намира близо до село Търън, но няма опасност напълно да се обезлюди, тъй като през почивните дни селото отново се пълни. Това каза за Радио „Фокус“ – Смолян Явор Говедаров – кмет на село Търън. Повечето от тях работят и живеят в близките градове, но се връщат в селото през почивните дни и по време на отпуски. По думите на Говедаров в село Търън и околните села въпреки засушаването нямат въведени режими на водата. Нямат проблем и с пътищата. Те са проходими и до всяко едно село или махала в региона има достъп. Село Търън пък е едно от малкото села, в които няма миграция, няма и безработица. Има детска градина и училище, а от кметството правят всичко необходимо, за да задържат младите хора в селото и засега успяват.\r\nДаниела БОЙКОВА", "date": "2017.08.17", "title": "Смолян: Само 45 от 300 души живеят постоянно в село Селище"}
{"url": "http://www.focus-news.net/news/2017/08/17/2426719/the-guardian-tereza-mey-izprati-saboleznovaniya-na-ispaniya.html", "text": "Британският министър-председател Тереза Мей осъди „ужасното нападение“ в Барселона, пише   The Guardian.\r\n„Мислите ми са с жертвите на днешното ужасно нападение в Барселона и със спешните служби, които реагират  на инцидента. Великобритания стои до Испания срещу терориза“, заяви Мей.  Виктор Турмаков", "date": "2017.08.17", "title": "The Guardian: Тереза Мей изпрати съболезнования на Испания"}
{"url": "http://www.focus-news.net/news/2017/08/17/2426720/sport-sevilya-shte-kupi-stevan-yovetich-ot-inter.html", "text": "Нападателят на Интер Стеван Йоветич може да продължи кариевата с в Севиля, в която той игра под наем през последния сезон. Испанският клуб планира да подпише договор с играча за 6 млн. евро.\r\n27-годишният черногорец изигра 21 мача в испанското първенство през последния сезон, при които отбеляза седем гола.  Виктор Турмаков", "date": "2017.08.17", "title": "Спорт: Севиля ще купи Стеван Йоветич от Интер"}
{"url": "http://www.focus-news.net/news/2017/08/17/2426721/prodalzhava-borbata-s-pozharite-v-haskovsko-obzor.html", "text": "Втори ден продължава борбата с пожарите в Хасковско.  Пожарната обстановка на територията на област Хасково остава усложнена. Цялата налична техника на районните противопожарни служби, на държавното горско стопанство,  всички поделения на МВР, местните власти, служителите на държавното горско предприятие и доброволци са включени в потушаването на няколко действащи огнища на пожари в региона. Пожарът, който гори повече от денонощие край свиленградското село Маточина все още не е локализиран. Там работят военни, пожарникари, горски и доброволци от Свиленград. По последни данни огънят е обхванал около 1200 дка.В района на ивайловградското село Черничино огънят е унищожил над 300 декара смесена гора. Там заради труднодостъпната местност борбата с огъня от страна на пожарникари и лесничеи е предимно на ръка.\r\nВ късния следобед локализираният пожар между селата Хлябово и Сакарци в община Тополовград, който бе потушен в сряда, отново се разгоря. Засегнати бяха 800 дка - лозя, храсти и сухи треви в землището на село Хлябово. \r\nНад 1000 декара са обхванати от пламъци между селата Княжево и Срем в община Тополовград. Със съдействието на премиера Бойко Борисов 60 тонен булдозер  тръгна към огнищата на пожарите в района на Сакар планина. Машината ще прокара просеки и ще пресече разпространението на огъня в района на селата Княжево и Срем, край Тополовград. Техниката ще остане на разположение на пожарникарите утре през целия ден и ще помогне за ограничаване разпространението на огъня и в другите горящи точки на Хасковска област. В четвъртък вечерта премиерът Бойко Борисов посети района на с. Княжево и на място се запозна с работата на противопожарните екипи там. Според министър-председателя, след оглед на огнищата, се установява, че запалванията са умишлени. Не са изключени и запалвания, заради чистене на пасища, заяви Бойко Борисов. „Благодарни сме за съдействието на премиера за осигуряване на тежкотоварната техника, това ще помогне изключително много на всички пожарникари, горски служители, военни и доброволци, които второ денонощие гасят 5 големи огнища на пожари в Хасковска област“, каза областният управител на Хасково Станислав Дечев. Той и заместникът му д-р Стефка Здравкова през целия ден контролираха работата на службите за овладяване на пожарите. Все още ситуацията е сложна. Добрата новина е че няма застрашени населени места, няма сериозни материални загуби, няма пострадали пожарникари, горски, доброволци. Причините за огнената стихия в Хасковска област се разследват от полицията.  \r\nВъпреки че официално не е свикан, Областният кризисен щаб и включените в него институции на практика са мобилизирани. При необходимост областният управител Станислав Дечев ще свика официално структурата. Засега не се налага обявяване на бедствено положение. За следващите 48 часа в почти цялата Хасковска област е обявена екстремална опасност за пожари. Температурите остават високи, сухо е, духа и силен вятър, което е предпоставка за възникване и бързо разрастване на пожари. Утре сутринта ще продължат да оказват подкрепа военнослужещите от Сухопътните войски, както ще се включи и тежка инженерна техника от Агенция „Пътна инфраструктура“.", "date": "2017.08.17", "title": "Продължава борбата с пожарите в Хасковско (ОБЗОР)"}
{"url": "http://www.focus-news.net/news/2017/08/17/2426722/ispanskiyat-kralski-dvor-te-nyama-da-ni-terorizirat.html", "text": "Испанският кралски двор осъди нападението в Барселона, при което микробус се вряза в тълпа пешеходци, убивайки 13 от тях, посочвайки, че страната няма да бъде „тероризирана“, предаде  AFP.\r\n„Те са убийци, бандити, които няма да ни тероризират. Цяла Испания е Барселона“, пише в официално заявление на испанския кралски двор, публикувано в социалната медия „Туитър“.\r\nПо-рано министър-председателят на Испания Мариано Рахой заяви, че „терористите никога няма да победят обединения народ“.  Виктор Турмаков", "date": "2017.08.17", "title": "Испанският кралски двор: Те няма да ни тероризират!"}
{"url": "http://www.focus-news.net/news/2017/08/17/2426723/bbc-ispanskiyat-ministar-predsedatel-v-momenta-patuva-kam-barselona.html", "text": "Испанският министър-председател Мариано Рахой съобщи, че в момента пътува към Барселона лично да направлява засилването на сигурността на място и да посети пострадалите, предаде ВВС.\r\n„Аз се движа в момента към Барселона. Максимална координация за  ареста на извършителите, укрепване на сигурността и грижи за всички, които са засегнати“, написа той на профила си в социалната мрежа „Туитър“. Виктор Турмаков", "date": "2017.08.17", "title": "BBC: Испанският министър-председател в момента пътува към Барселона"}
{"url": "http://www.focus-news.net/news/2017/08/17/2426724/the-local-ispaniya-donald-tramp-osadi-napadenieto-v-barselona.html", "text": "Президентът на САЩ Доналд Тръмп от профила си в социалната мрежа „Туитър“ изрази подкрепа към жителите на Барселона и към испанския народ след нападението, пише  The Local.\r\n„САЩ осъждат терористичното нападение в Барселона, Испания и ще направят всичко необходимо за помощ. Бъдете здрави и силни, обичаме ви“, заяви той. Виктор Турмаков", "date": "2017.08.17", "title": "The Local (Испания): Доналд Тръмп осъди нападението в Барселона"}
{"url": "http://www.focus-news.net/news/2017/08/17/2426725/bbc-katalonskite-vlasti-saobshtavat-za-vtori-arestuvan-sled-napadenieto-v-barselona.html", "text": "Регионалните власти на Каталония потвърдиха, че втори човек е арестуван след нападението в Барселона. Съобщава се, че 80 души са хоспитализирани, предаде  BBC.\r\nКаталонската полиция съобщи, че по-рано днес нападател се е опитал да сгази двама полицаи в край контролен пункт по-рано днес.  Виктор Турмаков", "date": "2017.08.17", "title": "BBC: Каталонските власти съобщават за втори арестуван след нападението в Барселона"}
{"url": "http://www.focus-news.net/news/2017/08/17/2426726/vitsepremierat-ekaterina-zaharieva-izrazi-saboleznovaniya-za-zhertvite-v-barselona.html", "text": "Заместник министър-председателят и министър на външните работи Екатерина Захариева изрази съболезнования за жертвите при терористичното нападение в Барселона в телеграма до испанския си колега Алфонсо Мария Дастис Кеседо, съобщиха от пресцентъра на МВнР. \r\n\"С дълбока скръб посрещнах новината за нападението в Барселона, довело до човешки жертви и множество пострадали. Потресени сме от тази проява на жестокост и агресия и вярваме, че виновниците за този акт на насилие ще понесат отговорността си. \r\nВ този тежък момент, разтърсил целия свят, изразявам най-искрена приятелска и човешка съпричастност към скръбта на близките на пострадалите, солидарност и подкрепа за испанския народ\", се казва в телеграмата.", "date": "2017.08.17", "title": "Вицепремиерът Екатерина Захариева изрази съболезнования за жертвите в Барселона"}
{"url": "http://www.focus-news.net/news/2017/08/17/2426727/the-local-ispaniya-razkrito-e-imeto-na-napadatelya-v-barselona.html", "text": "Местните испански медии съобщават името на мъжа, задържан във връзка с нападението в Барселона, предаде  The Local.\r\nМъжът се нарича Дрис Окабир. Съобщава се, че е от френския град Марсилия и е живял в каталонския град Гирона. Публикувана е негова снимка.  Виктор Турмаков", "date": "2017.08.17", "title": "The Local (Испания): Разкрито е името на нападателя в Барселона"}
{"url": "http://www.focus-news.net/news/2017/08/17/2426728/teroristichnata-ataka-v-barselona-kakvo-e-izvestno-do-momenta-obzor.html", "text": "Ситуацията след нападението в столицата на испанския автономен регион Каталония остава хаотична и объркваща. Към момента само една малка част от появилата се информация по повод атаката, жертвите и обстоятелствата в града е официално потвърдена от властите. Агенция \"Фокус\" представя кратко обобщение на събитията.Какво се случи?\r\nОколо 17 часа в четвъртък, 17 август, микробус се насочи към популярната сред туристите улица \"Ла Рамбла\" и се вряза в десетки пешеходци. Водачът на превозното средство е успял да избяга от него. Районът е бил блокиран почти незабавно от изпратения полицейски контингент. Малко по-късно министърът на вътрешните работи на Испания потвърди това, от което всички се опасяваха - инцидентът е терористична атака. \r\nОчевидци разказаха, че белият микробус е управляван на зигзаг и е бил насочен към конкретна група хора. Първоначално разпространената информация, съгласно която след нападението двама избягали от мястото на атаката са се барикадирали в заведение със заложници, бе отречена по-късно от полицията.Какво е известно за жертвите?\r\nСпоред каталонската полиция най-малко 13 души са убити. Броят на жертвите бе потвърден и от вътрешния министър на Каталония Хоаким Форн в рамките на пресконференция, на която бяха представени данни за около 50 пострадалите, десет от които са получили сериозни наранявания. \r\nКъм 21.30 часа няма постъпила информация за загинали или пострадали при нападението в Барселона граждани на България, съобщиха от Министерството на външните работи в София.Кой е нападателят и какви са мотивите му?\r\nКъм настоящия момент полицията потвърди ареста на един заподозрян във връзка с нападението. Съответното съобщение бе публикувано в социалната мрежа \"Туитър\". \r\nПо непотвърдена информация задържаният от полицията във връзка с терористичния атентат в Барселона е мъж, пристигнал в града от Марсилия, Франция, но произхожда от държава от Северна Африка. Това съобщава местният вестник  и държавната телевизия , цитирайки източници от полицейските кръгове.\r\nСпоред медийни доклади властите издирват още двама заподозрени във връзка с нападението. Официално потвърждение на информацията обаче към момента няма. Няма яснота дали в нападението са замесени повече хора. Неизвестни остават и мотивите за деянието. \r\nВ медиите и социалните мрежи вече се появиха спекулации за самоличността на предполагаемите заподозрени, разпространяват се и снимки. Твърди се, че микробусът е бил взет под наем - данни, които полицията все още не е коментирала.\r\nВестник  съобщава, че са наети два микробуса - един за извършване на нападението и друг като средство за бягство. Терористична атака?\r\nПолицията и Министерството на вътрешните работи на Каталония официално потвърдиха, че може с основание да за терористичен атентат. \r\nРедакция: Тереза Герова", "date": "2017.08.17", "title": "Терористичната атака в Барселона - какво е известно до момента (ОБЗОР)"}
{"url": "http://www.focus-news.net/news/2017/08/17/2426391/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Вицепрезидентът на САЩ Майк Пенс прекрати предсрочно обиколката си в Южна Америка, за да се завърне във Вашингтон, след като президентът Доналд Тръмп предизвика спорове с коментарите си относно отнелото човешки животи насилие в град Шарлотсвил в щата Вирджиния, пише The Hill.\r\nВицепрезидентът защити Тръмп , след като президента бе разкритикуван едновременно и от Демократическата, и от Републиканската партия заради изказването му, че за насилието във Вирджиния са виновни и двете страни. Той ще се завърне, за да може лично да се справи с критиците.\r\n„Случилото се в Шарлотсвил бе трагедия. И президентът бе ясен по тази трагедия, както съм и аз“, заяви Пенс, след като бе помолен за коментар относно изказването на Тръмп, че генералът от Южните щати Робърт И. Лий е равен на първия президент на САЩ Джордж Вашингтон. „Говорих относно тази сърцераздирателно ситуация в неделя през нощта в Колумбия. Стоя зад президента, както и зад думите си“, посочи вицепрезидентът. \r\n Бившите президенти на САЩ Джордж Буш младши и баща му Буш старши, осъдиха крайнодясното мероприятие, което се проведе във Вирджиния, довеждайки до смъртта на една жена, предава The Jerusalem Post.\r\n„Америка трябва да отхвърли расизма, антисемитизма и омразата във всичките й форми. Докато се молим за Шарлотсвил, си припомняме фундаменталните истини записани от най-прочутия гражданин на този град, в Декларацията на независимостта“, заявиха двамата бивши президенти.\r\nАгенция „Фокус“ припомня, че един от бащите основатели на САЩ Томас Джеферсън е живял в Шарлотсвил. \r\n Ливан се присъедини към други арабски страни, които отхвърлиха закон, според които изнасилвачите избягват съдебна отговорност, ако се оженят за жертвите си, предава Shanghai Daily.\r\nПо-рано миналия месец Йордания и Тунис отхвърлиха този закон. Ливанските депутати последваха примера им, и премахнаха чл.522 от Наказателния кодекс.\r\nТова действие бе аплодирано от правозащитници, които се борят за женските права в мюсюлманския свят.\r\n„Това е стъпка, която трябва да бъде аплодирана от всички жени в Ливан“, заяви Рула Масри от правозащитната група „Абаад“.\r\n„Това е много позитивно и дългоочаквано развитие за защитата на женските права в Ливан“, каза и Басам Хавая от „Хумън Райтс Уоч“.\r\nНачалникът на Генералния щаб на Иран генерал-майор Мохамед Бакери започна тридневната си визита в Турция със среща с турския си колега Хулуси Акар, като ситуацията със сигурността в региона е била основната тема на разговорите, пише Hurryiet.\r\nПланираният от Регионалното правителство на (Иракски) Кюрдистан референдум за независимост е бил най-важният въпрос по време на обсъжданията на двете военни делегации.\r\nТе са се съгласили, че настояванията на кюрдите в Северен Ирак да проведат референдум и ефектът от евентуална независимост на иракските кюрди ще е негативен за териториалния интегритет и на двете страни.\r\nИран и Турция изразиха открито опозицията си срещу идеята за провеждане на подобен референдум в такива напрегнати времена за региона и предупредиха ръководството на иракските кюрди, че побобен ход може да се окаже „фатална грешка със сериозни последствия.“\r\nОсвен това, двете страни са се разбрали да увеличат съдействието си в осигуряването на граничния контрол, във връзка с борбата срещу незаконната Работническа партия на Кюрдистан (ПКК).\r\nВизитата на Бакери се провежда само една седмица, след като Турция започна да строи стена по границата си с Иран, която има за цел да подобри сигурността ѝ, да спре инфилтрацията на бойци на ПКК и контрабандата.", "date": "2017.08.17", "title": "Преглед на някои от основните теми в световния  печат ( Агенция „Фокус“ )"}
{"url": "http://www.focus-news.net/news/2017/08/17/2426392/predstoyashti-sabitiya-v-stranata-za-17-avgust-agentsiya-fokus.html", "text": "***\r\nОт 12.00 часа при кръстовището на околовръстния път на Пловдив с пътя Пловдив - Асеновград министърът на регионалното развитие и благоустройството Николай Нанков ще направи инспекция на строително-монтажните работи по разширяването на републиканския път Пловдив – Асеновград.\r\n***\r\nОт 15.00 часа в района на пътя Палаузово-Недялско, Ямбол, министърът на енергетиката Теменужка Петкова ще инспектира изграждането на двадесет километровата газопроводна отсечка „Лозенец-Недялско“.\r\n***\r\nОт 11.00 часа в зала \"Пресцентър\" на приземния етаж на Министерството на труда и социалната политика министър Бисер Петков ще представи приоритетите от управленската програма на правителството за периода 2017-2021 г. в сферата на социалната и демографската политика.\r\n***\r\nОт 10.00 часа 5 състав на Специализирания наказателен съд ще гледа делото срещу Красимир К., Производство за определяне на общо наказание по чл. 23-27 НК (кумулации – чл. 306, ал. 1, т. 1 НПК).\r\n***\r\nОт 10.30 часа в Музея за история на София (бившата Централна минерална баня), ет. 2, площад „Бански“ 1, ще се проведе специално събитие, посветено на приказки за добрината.\r\n***\r\nОт 15.30 часа в хотел ,,Астра” ще се проведе Работна среща на регионалните представители и членове на Съюз на преподавателите по авто-мото подготовка (СПАМП) в гр. София, на която ще присъства и зам.-министърът на Транспорта, информационните технологии и съобщенията Ангел Попов. Основните теми, които ще бъдат разгледани и дискутирани ще бъдат свързани с изменението на учебната документация за обучение на кандидат-водачи на МПС. \r\n***\r\nОт 16.00 часа в зала №5 в сградата на Общината ще се проведе публично обсъждане на отчета за изпълнение на бюджета на Общината за 2016 г.\r\n***\r\nОт 19.00 часа в к.к. Слънчев бряг, комплекс Какао бийч, ще се проведе концерт, част от турнето One Love.\r\n***\r\nОт 11.00 часа в Детския център „Хамбарите“ на Санаторно-оздравителния комплекс „Камчия“ ще бъде открито шестото издание на Международния фестивал „Магията на куклите“.\r\n***\r\nОт 15.00 часа, в залата на 6 ет. в административната сграда кметът на Община Видин Огнян Ценков ще връчи благодарствени адреси на доброволците, съдействали при реализирането на Първия летен фестивал \"Крепост на вековете \"Баба Вида\".\r\n***\r\nОт 10.00 часа в читалня на библиотека при НЧ „Развитие 1869“ ще се проведе драматизация на приказка.\r\n***\r\nНай-добрите български играчи и треньори по снукър ще правят демонстрации на открито във Враца.\r\n***\r\nВ града ще бъдат открити два къта за отдих (в кварталите \"Гурково\" и \"Видбол\"), реализирани по проекти в рамките на Програма \"Местни инициативи\" на Община Видин. На събитието ще присъства заместник-кметът на общината Венци Пасков.\r\n***\r\nОт 11.00 часа в приемната на Регионалната инспекция по околната среда и водите ще се проведе работна среща по проблемите на млекопреработвателния сектор.\r\n***\r\nОт 11.00 часа в Зала 1 на Областна администрация Русе ще бъде проведена встъпителна пресконференция относно иницииране на изследвания за туберколоза сред рискови групи на територията на областта.\r\n***\r\nОт 8.00 до 13.30 часа на гарнизонното стрелбище на поделение то Военното формирование  28330 ще се проведе  планирани стрелби. \r\n***\r\nОт 18.00 часа в зала „Петър Стайков“ в Клуба на дейците на културата ще бъде представена самостоятелна изложба живопис на художника  Станчо Станев.\r\n***\r\nОт 10.00 часа в Детски отдел на библиотека „Родина“ ще се проведе програма за лятна работа с деца.", "date": "2017.08.17", "title": "Предстоящи събития в страната за 17 август (Агенция „Фокус”)"}
{"url": "http://www.focus-news.net/news/2017/08/17/2426393/deutsche-welle-angela-merkel-prizova-mladite-da-glasuvat-na-predstoyashtite-v-germaniya-parlamentarni-izbori.html", "text": "Германският канцлер Ангела Меркел призова младите хора в страната активно да участват в изборите за депутати в Бундестага, които ще се проведат тази есен, предаде  Deutsche Welle.\r\n„Вашият глас, безусловно, има значение – точно такова, както и гласът на 60-годишният избирател“, заяви Меркел, отговаряйки на въпроси на живо от известни германски интернет-блогъри. \r\nМеркел бе упрекната от един от тях, че е загубила връзката си с младото поколение, заявявайки, че през септември за първи път ще може да гласува, но посочвайки, че смята, че гласът му няма да има значение.  „Можете през всичкото останало време да се оплаквате, да ме ругаете и да ме обвинявате, но на изборите имат възможност да повлияете на изхода от гласуването“, контрира канцлерът.  Виктор Турмаков", "date": "2017.08.17", "title": "Deutsche Welle: Ангела Меркел призова младите да гласуват на предстоящите в Германия парламентарни избори"}
{"url": "http://www.focus-news.net/news/2017/08/17/2426394/reuters-nay-malko-shestima-sa-ubiti-po-vreme-na-napadenie-na-banditi-nad-bolnitsa-v-gvatemala.html", "text": "Най-малко шестима души загинаха, а други 12 бяха ранени, след като членове на банда нападнаха болница в опит да освободят свой арестуван съучастник, преминаващ през нея медицински прегледи, предаде  Reuters.\r\n„Андерсон Даниел Карбера, член на бандата „Мара Салватруча“, преминаваше през преглед“, заяви прессекретарят на полицията Хорхе Агуилар. „Те са искали да го освободят“, добави той.\r\nПолицията е арестувала петима от седемте членове на бандата, които въоръжени с пушки са атакували болница „Рузвелт“ в столицата на Гватемала, но Карбера е успял да избяга. \r\n„Сред загиналите има трима охранители и санитар“, заяви Едуин Браво, директор на болница „Сан Хуан де Диос“, където ранените са били прехвърлени.  Виктор Турмаков", "date": "2017.08.17", "title": "Reuters: Най-малко шестима са убити по време на нападение на бандити над болница в Гватемала"}
{"url": "http://www.focus-news.net/news/2017/08/17/2426395/ahlulbayt-bahreyn-obvini-katar-v-organiziraneto-na-prevrat.html", "text": "Бахрейнските медии твърдят, че съседен Катар стои зад антиправителствените протести, разтърсили кралството през последните шест години. Катар отхвърля обвиненията, предаде  AhlulBayt.\r\n„Трябва да използваме доказателствата, за да повдигнем обвинения срещу страната, която подкрепя тероризма“, заяви Мунес ал Марди, председател на синдиката на журналистите в Бахрейн, публикувал уличаващия материал.  \r\nПо-рано тази година Бахрейн, заедно със Саудитска Арабия, Египет и ОАЕ обвиниха Катар, че финансира терористи и прекъснаха отношенията си с него.  Виктор Турмаков", "date": "2017.08.17", "title": "AhlulBayt: Бахрейн обвини Катар в организирането на преврат"}
{"url": "http://www.focus-news.net/news/2017/08/17/2426396/voice-of-america-sasht-nalozhiha-sanktsii-sreshtu-kashmirskata-grupirovka-hizbul-mudzhahidiyn.html", "text": "САЩ са наложили санкции срещу „Хизбул Муджахидийн“ най-голямата антииндийска екстремистка групировка, бореща се в оспорваната между Индия и Пакистан област, предаде  Voice of America.\r\nВ официално свое изявление министерството на финансите на САЩ посочи, че замразява сметките на групировката в САЩ и забранява на гражданите на страната да имат връзки с нея. „Това цели да отреже достъпа на „Хизбул Муджахидийн“ до ресурсите, необходими ѝ да извършва терористични нападения“, сочи Държавният департамент на САЩ в отделно свое заявление. \r\nПо-рано миналия месец САЩ определиха Сйед Салахудин, водачът на групировката, за терорист – титла, която той отхвърли.  Виктор Турмаков", "date": "2017.08.17", "title": "Voice of America: САЩ наложиха санкции срещу кашмирската групировка „Хизбул Муджахидийн“"}
{"url": "http://www.focus-news.net/news/2017/08/17/2426397/ria-novosti-postoyanniyat-predstavitel-na-rusiya-v-oon-prizova-da-se-izbyagva-izostryane-na-situatsiyata-na-koreyskiya-poluostrov.html", "text": "Постоянният представител на Русия в ООН Василий Небензя призова да се избягват каквито и да е действия, които да доведат до изостряне на ситуацията на Корейския полуостров, предаде  РИА Новости.\r\n„Призоваваме и двете страни да се въздържат от всичко, което може да влоши ситуацията. Ние чухме и видяхме някои примирителни заявления през последните дни. Това е добър знак, че ситуацията се успокоява. Подчертаваме, че е необходимо политическо решение“, заяви Небензя. \r\nМиналата седмица ситуацията около Корейския полуостров се влоши, след обмен на резки заявления между КНДР и САЩ. Северна Корея обеща да изстреля балистични ракети в района на Гуам, където са разположени американски военновъздушна и военноморска бази. Президентът на САЩ Доналд Тръмп обеща, че в такъв случай със Северна Корея ще се „случи такова събитие, което все още никой не е видял“.  Виктор Турмаков", "date": "2017.08.17", "title": "РИА Новости: Постоянният представител на Русия в ООН призова да се избягва изостряне на ситуацията на Корейския полуостров"}
{"url": "http://www.focus-news.net/news/2017/08/17/2426398/yasni-sa-kandidatite-za-izgrazhdane-na-tol-sistemata-obzor.html", "text": "В Агенция „Пътна инфраструктура“ бяха отворени офертите на участниците в обществената поръчка за проектиране, изграждане и въвеждане на електронна система за събиране на таксите за ползване на републиканската пътна мрежа. Тя ще бъде на база изминато разстояние за превозни средства с обща технически допустима максимална маса над 3,5 т (тол) и на база време за леките автомобили с обща технически допустима максимална маса до 3,5 т (електронна винетка). 6 са кандидатите за изграждане на ТОЛ системата у нас. Това са: \r\n• Обединение „БГ ПЪТ“, в което участват: КОНТРАКС АД и АЙ СЕЛ ГЛОБЪЛ СОЛЮШЪНС ООД, Унгария;\r\n• КАПШ ТРАФИК СОЛЮШЪНС, в който са: Капш Телематик Технолоджис България ЕАД, Капш Телематик Сървисиз-Полша, Капш Трафикком-Италия, Капш Трафик Транспортейшън-Испания;\r\n• ТОЛЛНЕТ АД, Чехия;\r\n• СИЕЛА НОРМА АД;\r\n• Обединение „ТЕЛЕТОЛ“ ДЗЗД, в което участват: БТК ЕАД, Нованор ООД, Иком ООД;\r\n• Консорциум „ТОЛ БЪЛГАРИЯ“, в който са: ТЕЛЕЛИНК ЕАД, СИЕНСИС АД, СИРМА СОЛЮШЪНС АД. \r\nСрокът за изпълнение на обществената поръчка е 19 месеца. Индикативната ѝ стойност е 200 млн. лева без ДДС. В събота министър-председателят Бойко Борисов съобщи, че въвеждането на ТОЛ система за тежкотоварните автомобили може да бъде изпълнено от държавата, ако в понеделник процедурата за избор на изпълнител отново не стартира. В понеделник стана ясно, че започва структурирането на държавна компания, която ще оперира ТОЛ системата. Обществената поръчка за избор на изпълнител обаче няма да бъде прекратена и двата процеса ще са паралелни. Ако бъде класиран кандидат чрез обществената поръчка, процедурата ще продължи по стария ред. \r\nСтартът на ТОЛ системата се бави вече 2 години, заради непрестанното обжалване на обществената поръчка за избор на изпълнител. Очаква се изграждането ѝ да въведе по-справедливо заплащане за преминаване на тежкотоварните автомобили през магистралите на страната. Идеята за въвеждането на такси на база големината и километрите, които изминават ТИР-овете, датира от 2015 година. На следващата бе обявена и обществената поръчка за изграждането на ТОЛ системата. Заради десетките жалби и обжалвания по нея, преди месец Министерството на регионалното развитие и благоустройството се закани да сезира компетентните органи и да внесе насрещен иск за пропуснати ползи. Тогава министър Нанков уточни, че са внесени 6 оферти за участие в процедурата, а пред Комисията за защита на конкуренцията са образувани общо 14 производства по жалби срещу актове, действия и бездействия на възложителя, докато пред Висшия административен съд са образувани 11 производства по актове на КЗК. Той отбеляза, че пътният сектор у нас се издържа основно от лекотоварните автомобили, но целта е чрез внедряването на новия модел за събиране на такси да се създаде устойчива и самофинансираща се пътна инфраструктура.", "date": "2017.08.17", "title": "Ясни са кандидатите за изграждане на ТОЛ системата (ОБЗОР)"}
{"url": "http://www.focus-news.net/news/2017/08/17/2426399/the-daily-telegraph-balgarski-politik-obyavi-voyna-na-shumnite-turisti-v-nay-evtiniya-kurort-v-evropa.html", "text": "Евтиният алкохол и непрестанната парти атмосфера, които привличат британската младеж към  черноморските курорти в България, са заплашени от „войната срещу шума“, при която нощни клубове стават обект на полицейски акции, а водещи музикални фестивали биват отменяни, пише  The Daily Telegraph.\r\nПрез последната седмица вицепремиерът на България Валери Симеонов поведе ударен екип от полицаи, данъчни и представители на здравните власти, които влязоха в два клуба в курорта „Слънчев бряг“, арестувайки един ДиДжей и изземвайки звуково оборудване, обвинявайки заведенията, че са нарушили правилата за шума. Публикувано по-късно в интернет видео показа как политикът и полицията биват освирквани от посетителите на единия от клубовете, ядосани, че щепселът на музиката е издърпан.\r\nМиналата година около 281 хил. британци са пътували за България, мнозина от които са се насочили към евтините удоволствия на черноморското крайбрежие. С половин-литър бира за по-малко от лира и с вечеря за двама с вино за 20 лири, България и особено „Слънчев бряг“ са станали пристан за младежите, които искат „да го ударят на живот“ за малко пари. \r\nНо „войната“ на Симеонов хвърля сянка на това. В сряда организаторите на музикалния фестивал „Солар Съмър 2017“, провеждан в „Слънчев бряг“, който привлича водещи изпълнители, отмениха събитието тази година заради страховете, че повелият кръстоносен поход министър може да им отнеме оборудването. \r\n„Никога не сме си представяли ситуация, при която водещите творци от света могат да бъдат спрени, а екипировката конфискуван“, заяви Иван Дончев, един от организаторите. „В епохата на социалните мрежи, новините ще се разпространят като мълния по света, а това ще има негативно влияние и върху образа на България, и върху нас като организатори“, добави той. \r\nВалери Симеонов остава твърд, въпреки дебатите, предизвикани от действията му. По време на пресконференция той пусна запис с оплаквания за звука, получени от него и заяви, че клубовете трябва да спазват закона. „Не е работа на вицепремиер да провежда инспекции, но безредиците продължават от няколко години насам и собствениците на клубовете са развили чувство за безнаказаност, така че трябваше да им дам пример“, посочи той.  Виктор Турмаков", "date": "2017.08.17", "title": "The Daily Telegraph: Български политик обяви война на шумните туристи в най-евтиния курорт в Европа"}
{"url": "http://www.focus-news.net/news/2017/08/17/2426400/vasiliy-nebenzya-dostavkite-na-otrovni-veshtestva-v-siriya-narushavat-konventsiyata-za-himicheskoto-orazhie.html", "text": "Според постоянния представител на Русия в ООН доставките на отровни вещества в Сирия от Великобритания и САЩ, в случай на тяхното доказване, ще се смятат за нарушение на Конвенцията за забрана на химическото оръжие. Така той коментира твърденията на сирийското правителство за откриването на подобни вещества у опозицията, предаде ТАСС.\r\n„Разбира се, но ни е нужно да видим потвърждение за това“, заяви дипломатът в отговор на журналистически въпрос дари подобни доставки са нарушение на съществуващите конвенции. Според него с проверката на подобни твърдения потенциално може да се занимае Съвместния механизъм на ООН и Организацията за забраната на химическото оръжие. \r\nВ сряда заместник министърът на външните работи на Сирия Фейсал Микдад съобщи, че в отвоюван от опозицията склад е открито химическо оръжие от Великобритания и САЩ. Виктор Турмаков", "date": "2017.08.17", "title": "Василий Небензя: Доставките на отровни вещества в Сирия нарушават конвенцията за химическото оръжие"}
{"url": "http://www.focus-news.net/news/2017/08/17/2426401/the-independent-spored-lidera-na-britanskite-liberal-demokrati-brekzit-vse-oshte-mozhe-da-se-izbegne.html", "text": "Председателя на британската Либерал-демократическа партия сър Винс Кейбъл заяви, че все още вярва в „значимата възможност“ Брекзит да не бъде осъществен. Според него комбинацията от „разплитащата се“ политика по излизането от ЕС и „практическите затруднения“ може да спре плановете на британското правителство, пише   The Independent.\r\n„Смятам, че е повече от възможно Брекзит никога да не се случи. Не казвам, че със сигурност няма да се случи, но има значима възможност“, заяви Кейбъл по време на реч в Единбург. Според него правителството зависи от подкрепата на опозиционната Лейбъристката партия, за да може да прекара през парламента законодателството за Брекзит.  \r\n„Лейбъристите по свои причини могат да изберат да ограничат процеса за Брекзит и ако това се случи и има достатъчно бунтовници срещу управляващата Консервативна партия, то нещата може да се разплетат“, уверен е той. „Другият фактор, за който смятам, че правителството добре знае е, че този процес е ужасно сложен“, добави той. \r\n„Правителството явно е неподготвено. Те наемат стотици, ако не и хиляди държавни служители, за да се справят с това. Тази комбинация от политическо разплитане и практически затруднения могат да спрат Брекзит. Възможно е“, уверен е сър Кейбъл. Виктор Турмаков", "date": "2017.08.17", "title": "The Independent: Според лидера на британските либерал-демократи Брекзит все още може да се избегне"}
{"url": "http://www.focus-news.net/news/2017/08/17/2426402/anadolu-agency-turskite-vlasti-sa-spreli-1300-opita-za-presichane-na-granitsite-na-stranata-za-edin-den.html", "text": "Турската армия съобщава, че само за един повече от 1300 чужденци са били спрени на границата, докато са се опитвали да я пресекат, предаде  Anadolu Agency.\r\n„Във вторник 1237 души бяха спрени на границата със Сирия, 51 на границата с Иран и 13, идващи от Ирак“, пише в официално заявление на генералния щаб на турската армия. По време на арестите са били конфискувани 1300 пакета цигари. \r\nНа границата с Гърция 22 души са били арестувани при опит да достигнат до Турция, а 47 други при опит да преминат от другата страна.  \r\nТурция през последните месеци засили мерките за сигурност на границата със Сирия , изграждайки стена дълго 700 км. Подобно съоръжение се планира и по границата с Иран. Виктор Турмаков", "date": "2017.08.17", "title": "Anadolu Agency: Турските власти са спрели 1300 опита за пресичане на границите на страната за един ден"}
{"url": "http://www.focus-news.net/news/2017/08/17/2426403/balgariya-v-svetovnite-medii-balgarski-vitsepremier-sreshtu-shumnite-klubove-balgarski-evrodeputat-sreshtu-zhurnalistiagentsiya-fokus.html", "text": "Евтиният алкохол и непрестанната парти атмосфера, които привличат британската младеж към черноморските курорти в България, са заплашени от „войната срещу шума“, при която нощни клубове стават обект на полицейски акции, а водещи музикални фестивали биват отменяни, пише The Daily Telegraph.\r\nПрез последната седмица вицепремиерът на България Валери Симеонов поведе ударен екип от полицаи, данъчни и представители на здравните власти, които влязоха в два клуба в курорта „Слънчев бряг“, арестувайки един ДиДжей и изземвайки звуково оборудване, обвинявайки заведенията, че са нарушили правилата за шума. Публикувано по-късно в интернет видео показа как политикът и полицията биват освирквани от посетителите на единия от клубовете, ядосани, че щепселът на музиката е издърпан.\r\nМиналата година около 281 хил. британци са пътували за България, мнозина от които са се насочили към евтините удоволствия на черноморското крайбрежие. С половин-литър бира за по-малко от лира и с вечеря за двама с вино за 20 лири, България и особено „Слънчев бряг“ са станали пристан за младежите, които искат „да го ударят на живот“ за малко пари.\r\nНо „войната“ на Симеонов хвърля сянка на това. В сряда организаторите на музикалния фестивал „Солар Съмър 2017“, провеждан в „Слънчев бряг“, който привлича водещи изпълнители, отмениха събитието тази година заради страховете, че повелият кръстоносен поход министър може да им отнеме оборудването.\r\n„Никога не сме си представяли ситуация, при която водещите творци от света могат да бъдат спрени, а екипировката конфискуван“, заяви Иван Дончев, един от организаторите. „В епохата на социалните мрежи, новините ще се разпространят като мълния по света, а това ще има негативно влияние и върху образа на България, и върху нас като организатори“, добави той.\r\nВалери Симеонов остава твърд, въпреки дебатите, предизвикани от действията му. По време на пресконференция той пусна запис с оплаквания за звука, получени от него и заяви, че клубовете трябва да спазват закона. „Не е работа на вицепремиер да провежда инспекции, но безредиците продължават от няколко години насам и собствениците на клубовете са развили чувство за безнаказаност, така че трябваше да им дам пример“, посочи той.\r\nБългарският европейски депутат Николай Бареков предизвика дебат, атакувайки няколко журналисти, докладвайки ги в прокуратурата за укриване на данъци и обвинявайки ги в приемането на подкупи от политици, предаде BalkanInsight.\r\nАсоциацията на европейските журналисти – българска неправителствена организация, занимаваща се със свободата на медиите, посочи, че ще докладва Бареков за употребата на некоректен език в пресата и в социалните мрежи.\r\n„Ще оставим на всеки да реши дали е приемливо за депутат от Европейския парламент да говори така. Ние ще търсим правата си в съда, ще уведомим на нашите международни партньори и ще се обърнем към Европейската комисия и към Европейския парламент“, пише в заявление на Асоциацията.\r\nБареков написа миналия петък, че е предприел мерки срещу няколко журналисти. Той заяви, че е попълнил оплакване в прокуратурата срещу Ана Цолова, известен журналист в България. Той обвинява журналиста, че не е плащал достатъчно данъци. Евродепутатът заяви също така, че ще се оплаче от други журналисти като Виктор Николаев и Антон Хекимян, обвинявайки ги в корупция, но без да уточни какво точно има предвид.\r\n„Нека прокуратурата провери легитимните съмнение на обществеността и фактите и обстоятелствата, които предоставяме и да отговорят на въпросите предизвикани от драстичните разлики между официалните доходи на телевизионния мениджмънт и какво всъщност притежават“, посочи Бареков.\r\nИрина Недева, председател на Асоциацията заяви, че поведението на политика е опасно, защото може да постави прецедент. „Няма да позволя на държавните институции да използват оплакванията му, за да поставят повече натиск върху частните медии и да им запушват устата“, заяви Недева.\r\nСъщевременно Бареков обвини Асоциацията на европейските журналисти в корупция и в служба на неговите политически опоненти.", "date": "2017.08.17", "title": "България в световните медии: Български вицепремиер срещу шумните клубове, български евродепутат срещу журналисти(Агенция „Фокус“)"}
{"url": "http://www.focus-news.net/news/2017/08/17/2426404/atakite-mezhdu-gerb-i-bsp-za-tsankov-kamak-prodalzhavat-obzor.html", "text": "След като в понеделник ГЕРБ внесе сигнал до главния прокурор за проверка на строителството и финансирането на „Цанков камък”, а във вторник лидерът на БСП Корнелия Нинова заяви, че от своя страна ще сигнализира австрийското правителство и прокуратура за проекта, в сряда от ГЕРБ продължиха с атаки по темата, като обявиха за лъжа твърденията на Нинова, че няма нищо общо с корупционни схеми и не е била в Тройната коалиция. \r\nВъв вторник лидерът на БСП призовава главния прокурор да каже дали при извършените разследвания от страна на прокуратурата в предишни години и в направените експертизи, разпити на свидетели и проверка на документи, фигурира по какъвто и да е повод и в каквото и да е качество нейното име. Реакцията ѝ дойде в отговор на заявеното от депутата на ГЕРБ Десислава Атанасова: „Г-жа Нинова не само да коментира създаването на антикорупционния орган, но и да даде становище дали този орган, както и да се ситуира той, би следвало да се занимава и с една такава сделка, какъвто е проектът „Цанков камък“. Атанасова обърна внимание на факта, че по времето, когато този проект е реализиран, управлява правителство на Тройната коалиция с министър на енергетиката Румен Овчаров и зам.-министър Корнелия Нинова. В своята позиция Нинова подчертава, че това е лъжа и изграждането на \"Цанков камък\" започва през 2001 г. при мандата на Симеон Сакскобургготски. Именно заради това лидерът на БСП обяви, че ще заведе дела срещу всички, които в последните дни са обвързвали името ѝ с този проект и са правили внушения, че е корумпирана. Освен това Нинова съобщи, че ще изпрати писмо до посланика на Австрия в България, който да информира австрийското правителство и австрийската прокуратура за това, че българският премиер Борисов определя проекта \"Цанков камък\" като корупционен. Според нея по този начин той въвлича държавата Австрия в корупционен скандал, тъй като проектът е в изпълнение на договор между България и Австрия, която участва във финансирането.\r\nден, по-късни народният представител Десислава Атанасова по време на брифинг в централата на ГЕРБ цитира материали от медии, в които по време на Тройната коалиция тогавашният министър-председател Сергей Станишев посочва, че Корнелия Нинова ще бъде уволнена, тъй като има сериозни обвинения срещу нея. Атанасова цитира и тогавашния президент Георги Първанов, който твърди, че действията на министър-председателят са закъснели. По повод данните, които Нинова ще изпрати на австрийското правителство, депутатът от ГЕРБ заяви: „Отново сте закъсняла, г-жо Нинова, защото още през 2010 г. Бойко Борисов разговаря с президента на Австрия за целия проект „Цанков камък“. Австрийският президент тогава казва, че „ако това се случи, ще бъде грандиозен скандал и дори не може да го осмисли“. „Ако г-жа Нинова има намерение да завежда дела във връзка с твърденията, че лъже, бих я посъветвала да заведе дела и срещу още няколко човека - генерал Решетников, Румен Петков и г-н Гергов, които също твърдят, че тя лъже. Ще цитирам нейния приятел г-н Гергов: \"Истината не е приятел на Корнелия Нинова“. Очакваме тези хора също да бъдат приведени под отговорност“, допълни Атанасова.\r\nЗаместник-председателят на ГЕРБ и председател на парламентарната група на партията Цветан Цветанов коментира от своя страна, че нарушените процедури по Закона за обществените поръчки за проекта „Цанков камък“ са ясен знак за паралелната държава, от която БСП искат да се разграничат. „Те я създадоха, но ние няма да допуснем да имаме връщане на тези периоди, където страната ни да бъде цитирана в международната преса с корупционни скандали. За да вървим напред, не трябва да забравяме историята си и порочните практики, които създадоха БСП“, каза още Цветанов. Той цитира думите на премиера Бойко Борисов, който казва: „Ситуацията при „Цанков камък“ е както при АЕЦ Белене- и да спрем, и да продължим държавата ни губи. Но по-добре е да завършим един обект и да имаме инфраструктура, която да даде възможност за развитието на регионите“.\r\nСамият Борисов от своя страна коментира темата по време на седмичното правителствено заседание, като подчерта, че причината от ГЕРБ да дадат „Цанков камък” на прокуратурата е, че съоръжение за 1 милиард лева не работи, за което трябва да има виновен. Министър-председателят посочи, че всички останали спекулации по темата са съзнателно разпространявани фалшиви новини, които имат за цел да излезе, че ДПС са чисти и с БСП могат да управляват, а лошите са ГЕРБ. „Ние атакуваме качеството и питаме кой ще понесе отговорност. И, естествено, за това се обръщаме към мандатоносителите през тези периоди – ДПС и БСП“, заяви премиерът. Коментарът му дойде и по повод разпространената от ДПС позиция във вторник, в която те заявяват, че Ахмед Доган не е и никога не е бил консултант на проекта “Цанков камък”. Според Движението „пропагандната машина и почините на черния ПР, които се проявиха в разразилата се кампания, намесваща името на почетния председател на ДПС д-р Ахмед Доган с проекта \"Цанков камък\", както и всякакви спекулации по темата, са опит за отклоняване на общественото внимание от корупционните скандали и управленската безпомощност и некомпетентност, които белязаха първите 100 дни на правителството“.", "date": "2017.08.17", "title": "Атаките между ГЕРБ и БСП за „Цанков камък“ продължават (ОБЗОР)"}
{"url": "http://www.focus-news.net/news/2017/08/17/2426405/the-guardian-dzheremi-korbin-razkritikuva-tereza-mey-che-ne-e-osadila-donald-tramp-koyto-zashtiti-kraynata-desnitsa.html", "text": "Председателят на опозиционната британска Лейбъристка партия Джереми Корбин разкритикува министър-председателя Тереза Мей, че не е осъдила президента на САЩ Доналд Тръмп, защитил крайно-десните активисти, участвали в расистки митинг в град Шарлътсвил в щата Вирджиния, пише   The Guardian.\r\n„Всички имаме отговорността да осъдим расизма по най-категоричен начин, където и да надигне противната си глава. Доналд Тръмп трябваше категорично да осъди тези, които искат да обърнат постиженията на движението за граждански права в САЩ и да върнат дните на законите на Джим Кроу“, посочи Корбин, позовавайки се на расисткото законодателство в южните щати на САЩ в началото на ХХ век. „Тереза Мей не може да остане тиха, докато президентът на САЩ отказва категорично да осъди белите супремасисти и насилието на неонацистите“, добави той. \r\nТереза Мей прикрито разкритикува приравняването на расистките протестиращи и тези, водещи кампания срещу тях, както направи Тръмп, но тя не спомена президента по Име. Тя също така отхвърли исканията да се отмени скорошното официално посещение на Тръмп във Великобритания.  Виктор Турмаков", "date": "2017.08.17", "title": "The Guardian: Джереми Корбин разкритикува Тереза Мей, че не е осъдила Доналд Тръмп, който защити крайната десница"}
{"url": "http://www.focus-news.net/news/2017/08/17/2426406/reuters-amerikanski-voennosluzhesht-e-ubit-v-afganistan.html", "text": "Армията на САЩ съобщи, че неин военнослужещ е бил убит в Източен Афганистан по време на съвместна операция с местните сили за сигурност срещу „Ислямска държава“, предаде  Reuters.\r\nВ официално заявление армията сочи, че военнослужещият е починал от понесени рани. Сочи се, че и други американски и афганистански войници са били ранени и са били евакуирани. \r\nВсе още не са публикувани допълнителни детайли.  Виктор Турмаков", "date": "2017.08.17", "title": "Reuters: Американски военнослужещ е убит в Афганистан"}
{"url": "http://www.focus-news.net/news/2017/08/17/2426407/the-daily-sun-dzheremi-korbin-podkrepi-zaglushavaneto-na-big-ben.html", "text": "Председателят на британската опозиционна Лейбъристка партия подкрепи решението за заглушаването на Биг Бен, посочвайки, че работещите по възстановяването му се нуждаят от защита от „тази разкошна, масивна камбана“, пише  The Daily Sun.\r\nПарламентът на Великобритания обяви, че ще спре звъна от часовника в течение на четири години, за да може по него да се проведе ремонтна дейност. Това предизвика усилен обществен дебат.\r\nСпоред Джереми Корбин спирането на камбаната „няма да бъде национално бедствие или катастрофа“. Според него работата по възстановяването на защитата трябва да се проведе така, че да предпази реставраторите.  „Надявам се Биг Бен да зазвъни отново, но хората, които работят по тази разкошна, масивна камбана трябва да са защитени“, уверен е той. „Условията на труда и тяхното здраве са на първо място, и ако ще трябва да известно време да потъжим за Биг Бен, за да може работата по него да се извърши, то това е нещо, през което трябва да преминем“, добави опозиционерът. \r\nНа свой ред министър-председателят Тереза Мей заяви, че „трябва да се осигури сигурността на хората, но не е правилно Биг Бен да бъде тих четири години“.  Виктор Турмаков", "date": "2017.08.17", "title": "The Daily Sun: Джереми Корбин подкрепи заглушаването на Биг Бен"}
{"url": "http://www.focus-news.net/news/2017/08/17/2426408/vvs-tom-kruz-si-e-schupil-glezena-po-vreme-na-snimkite-na-noviya-film-ot-seriyata-misiyata-nevazmozhna.html", "text": "Американският актьор Том Круз си е счупил глезена, скачайки по покривите на лондонските небостъргачи по време на снимките на филма „Мисията невъзможна-6“, предаде ВВС.\r\n„Снимките са прекъснати, но лентата ще се появи по кината в срок – през юли 2018 година“, уверява студио „Парамаунт Пикчърс“. Круз е изпълнявал каскада, но не успява да достигне до целта си и се е врязал в стена. \r\nВ сряда „Парамаунт“ потвърди, че 55-годишният Круз , който често изпълнява каскадите си, временно е извън строя.  Самият актьор призна, че в нощта преди снимките е бил недоспал, а изпълнението на каскадата е било по-сложно от това, което е мислил.  Виктор Турмаков", "date": "2017.08.17", "title": "ВВС: Том Круз си е счупил глезена по време на снимките на новия филм от серията „Мисията невъзможна“"}
{"url": "http://www.focus-news.net/news/2017/08/17/2426409/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "Евтиният алкохол и непрестанната парти атмосфера, които привличат британската младеж към черноморските курорти в България, са заплашени от „войната срещу шума“, при която нощни клубове стават обект на полицейски акции, а водещи музикални фестивали биват отменяни, пише The Daily Telegraph.\r\nПрез последната седмица вицепремиерът на България Валери Симеонов поведе ударен екип от полицаи, данъчни и представители на здравните власти, които влязоха в два клуба в курорта „Слънчев бряг“, арестувайки един ДиДжей и изземвайки звуково оборудване, обвинявайки заведенията, че са нарушили правилата за шума. Публикувано по-късно в интернет видео показа как политикът и полицията биват освирквани от посетителите на единия от клубовете, ядосани, че щепселът на музиката е издърпан.\r\nМиналата година около 281 хил. британци са пътували за България, мнозина от които са се насочили към евтините удоволствия на черноморското крайбрежие. С половин-литър бира за по-малко от лира и с вечеря за двама с вино за 20 лири, България и особено „Слънчев бряг“ са станали пристан за младежите, които искат „да го ударят на живот“ за малко пари.\r\nНо „войната“ на Симеонов хвърля сянка на това. В сряда организаторите на музикалния фестивал „Солар Съмър 2017“, провеждан в „Слънчев бряг“, който привлича водещи изпълнители, отмениха събитието тази година заради страховете, че повелият кръстоносен поход министър може да им отнеме оборудването.\r\n„Никога не сме си представяли ситуация, при която водещите творци от света могат да бъдат спрени, а екипировката конфискуван“, заяви Иван Дончев, един от организаторите. „В епохата на социалните мрежи, новините ще се разпространят като мълния по света, а това ще има негативно влияние и върху образа на България, и върху нас като организатори“, добави той.\r\nВалери Симеонов остава твърд, въпреки дебатите, предизвикани от действията му. По време на пресконференция той пусна запис с оплаквания за звука, получени от него и заяви, че клубовете трябва да спазват закона. „Не е работа на вицепремиер да провежда инспекции, но безредиците продължават от няколко години насам и собствениците на клубовете са развили чувство за безнаказаност, така че трябваше да им дам пример“, посочи той.\r\n Председателя на британската Либерал-демократическа партия сър Винс Кейбъл заяви, че все още вярва в „значимата възможност“ Брекзит да не бъде осъществен. Според него комбинацията от „разплитащата се“ политика по излизането от ЕС и „практическите затруднения“ може да спре плановете на британското правителство, пише The Independent.\r\n„Смятам, че е повече от възможно Брекзит никога да не се случи. Не казвам, че със сигурност няма да се случи, но има значима възможност“, заяви Кейбъл по време на реч в Единбург. Според него правителството зависи от подкрепата на опозиционната Лейбъристката партия, за да може да прекара през парламента законодателството за Брекзит.\r\n„Лейбъристите по свои причини могат да изберат да ограничат процеса за Брекзит и ако това се случи и има достатъчно бунтовници срещу управляващата Консервативна партия, то нещата може да се разплетат“, уверен е той. „Другият фактор, за който смятам, че правителството добре знае е, че този процес е ужасно сложен“, добави той.\r\n„Правителството явно е неподготвено. Те наемат стотици, ако не и хиляди държавни служители, за да се справят с това. Тази комбинация от политическо разплитане и практически затруднения могат да спрат Брекзит. Възможно е“, уверен е сър Кейбъл.\r\nПредседателят на опозиционната британска Лейбъристка партия Джереми Корбин разкритикува министър-председателя Тереза Мей, че не е осъдила президента на САЩ Доналд Тръмп, защитил крайно-десните активисти, участвали в расистки митинг в град Шарлътсвил в щата Вирджиния, пише The Guardian.\r\n„Всички имаме отговорността да осъдим расизма по най-категоричен начин, където и да надигне противната си глава. Доналд Тръмп трябваше категорично да осъди тези, които искат да обърнат постиженията на движението за граждански права в САЩ и да върнат дните на законите на Джим Кроу“, посочи Корбин, позовавайки се на расисткото законодателство в южните щати на САЩ в началото на ХХ век. „Тереза Мей не може да остане тиха, докато президентът на САЩ отказва категорично да осъди белите супремасисти и насилието на неонацистите“, добави той.\r\nТереза Мей прикрито разкритикува приравняването на расистките протестиращи и тези, водещи кампания срещу тях, както направи Тръмп, но тя не спомена президента по Име. Тя също така отхвърли исканията да се отмени скорошното официално посещение на Тръмп във Великобритания. \r\n Председателят на британската опозиционна Лейбъристка партия подкрепи решението за заглушаването на Биг Бен, посочвайки, че работещите по възстановяването му се нуждаят от защита от „тази разкошна, масивна камбана“, пише The Daily Sun.\r\nПарламентът на Великобритания обяви, че ще спре звъна от часовника в течение на четири години, за да може по него да се проведе ремонтна дейност. Това предизвика усилен обществен дебат.\r\nСпоред Джереми Корбин спирането на камбаната „няма да бъде национално бедствие или катастрофа“. Според него работата по възстановяването на защитата трябва да се проведе така, че да предпази реставраторите. „Надявам се Биг Бен да зазвъни отново, но хората, които работят по тази разкошна, масивна камбана трябва да са защитени“, уверен е той. „Условията на труда и тяхното здраве са на първо място, и ако ще трябва да известно време да потъжим за Биг Бен, за да може работата по него да се извърши, то това е нещо, през което трябва да преминем“, добави опозиционерът.\r\nНа свой ред министър-председателят Тереза Мей заяви, че „трябва да се осигури сигурността на хората, но не е правилно Биг Бен да бъде тих четири години“.", "date": "2017.08.17", "title": "Преглед на някои от основните теми в британския печат ( Агенция „Фокус“ )"}
{"url": "http://www.focus-news.net/news/2017/08/17/2426410/gerb-antikoruptsionniyat-zakon-na-bsp-ne-otgovarya-na-konstitutsiyata-na-balgariya-obzor.html", "text": "На пресконференция на ПП ГЕРБ зам.-председателят на партията Цветан Цветанов коментира темата за Антикорупционния закон, внесен от БСП, като посочи, че той не отговаря на Конституцията на България. „Предвидено е мнозинство от 2/3 от всички народни представители в НС да избират зам.-председателите на Агенцията по предложение на председателя - това е в противоречие с Конституцията. Странен е и съставът на специалната агенция „Антикорупция“, който се състои от председател и 3-ма заместници. Така излиза, че органът е едноличен, а не колегиален. Тримата заместници за какво ще отговарят - никой не знае“, посочи Цветанов. \r\nТой заяви още, че с антикорупционния закон на БСП се създава паралелна структура на прокуратурата, но не е ясно под чий надзор. „Прокуратурата ръководи разследването и упражнява надзор на законосъобразността и провеждането на съответното разследване съгласно чл. 127, т. 1 от Конституцията на Република България. Когато става въпрос за наказателни дела от общ характер, прокуратурата е задължителен участник. В проекта на БСП обаче за Антикорупционен закон на прокуратурата се отделя скромна роля“, посочи Цветанов. \r\nСпоред него сред останалите слаби страни на проекта на БСП са създаването на възможност за разследване по анонимни сигнали и наименованието на комисията. „Специална агенция „Антикорупция“ създава усещането за извънреден орган, който ще осъществява извънредни мерки“, коментира той.\r\n„Слаб момент чисто юридически е и начинът на създаването на тази структура. В чл.22 от техния законопроект е посочено, че самостоятелните териториални отдели на агенцията се създават с указ на президента на Република България по предложение на председателя на Агенцията. Уважаеми дами и господа, уважаеми радетели на подобна промяна, България е парламентарна република и има разделение на властите и президентът има разписани правила по Конституция. Той няма такива правомощия по Конституция. Той не може да създава структурни звена“, каза още Цветанов.\r\nЦветилена СИМЕОНОВА", "date": "2017.08.17", "title": "ГЕРБ: Антикорупционният закон на БСП не отговаря на Конституцията на България (ОБЗОР)"}
{"url": "http://www.focus-news.net/news/2017/08/17/2426411/rossiyskaya-gazeta-mlyakoto-ot-nova-zelandiya-iztlaskva-beloruskoto-ot-ruskite-pazari.html", "text": "От началото на годината вносът на мляко в Русия е нараснал тройно. Според експертите показателят е безпрецедентен, предаде „Российская газета“.\r\nГенералният директор на компанията „Петрова Файв Консълтинг“ Марина Петрова сочи, че ръстът на вноса се регистрира от страните в далечната чужбина. Обемите не са толкова големи, но преди са били съвсем малки. \r\n„Ако през първата половина на 2016 г. от далечната чужбина бяха внесени около 4000 тона, то през първото полугодие те вече са 11,3 хил. тона“, посочва Петрова. Според нейните данни толкова значителен ръст е дошъл за сметка на началото на доставки от Нова Зеландия, къято в момента държи 28% от млечния внос в Русия. Почти тройно се е увеличил вносът от  Уругвай, с една трета от Аржентина, а ето – доставките на тези продукти от Беларус са намалели с 5%. \r\nВ резултат на всички тези промени директорът на аналитическия департамент на Националния съюз на производителите на мляко Алексей Воронин смята, че това може да доведе до понижаване на цените на мляко на руските пазари. Виктор Турмаков", "date": "2017.08.17", "title": "„Российская газета“ : Млякото от Нова Зеландия изтласква белоруското от руските пазари"}
{"url": "http://www.focus-news.net/news/2017/08/17/2426412/reks-tilarsan-prosto-nyama-myasto-za-omraza-i-nasilie-v-obshtestvoto-na-sasht.html", "text": "Държавният секретар на САЩ Рекс Тилърсън заяви, че „просто няма място“ в американското общество за „омразата и насилието“, демонстрирани в град Шарлътсвил в щата Вирджиния, предаде  Reuters.\r\n„Смятам, че е правилно да коментирам това, което се случи наскоро във Вирджиния, както и осъждането ни на подобни омпаза и насилие“, посочи Тилърсън. \r\n„Просто няма място за такова нещо в обществото и искам да добавя нашето осъждане на това“, заяви Тилърсън, ден след като президентът Доналд Тръмп посочи че и крайнолевите, и крайнодесните екстремисти са проявили насилие по време на митинга и контрамитинга в Шарлътсвил.  Виктор Турмаков", "date": "2017.08.17", "title": "Рекс Тилърсън: Просто няма място за омраза и насилие в обществото на САЩ"}
{"url": "http://www.focus-news.net/news/2017/08/17/2426413/nezavisimaya-gazeta-spored-prokuraturata-aleksey-ulyukaev-e-iskal-podkup-v-razmer-ot-2-mln-dolara-ot-direktora-na-rosneft.html", "text": "Бившият министър на икономическото развитие на Русия Алексей Улюкаев е поискал подкуп в размер от 2 млн. долара от директора на петролната компания „Роснефт“ Игор Сечин. Това бе заявено от прокурор по време на заседанието на московския Замосковорецки съд, предаде Независимая Газета.\r\nСъдът се е отказал да върне делото срещу Улюкаев в прокуратурата, а след това взе решение да го отложи до 1 септември. Самият Улюкаев заяви, че срещу него е извършено провокация за подкуп, организирана от ФСБ с помощта на директора на „Роснефт“ и бивш началник на службата за сигурност на компанията Олег Феоктистов. Той не се признава за виновен, заявявайки, че не е можел да окаже на директора на петролната компания никакъв натиск „предвид очевидната нееквивалентност на моето политическо тегло и теглото на г-н Сечин в руската политическа система“.  Виктор Турмаков", "date": "2017.08.17", "title": "Независимая Газета: Според прокуратурата Алексей Улюкаев е искал подкуп в размер от 2 млн. долара от директора на „Роснефт“"}
{"url": "http://www.focus-news.net/news/2017/08/17/2426414/ria-novosti-sauditska-arabiya-shte-otkrie-granitsata-si-za-poklonitsi-ot-katar-po-vreme-na-hadzha.html", "text": "Кралят на Саудитска Арабия Салман ибн Абдул Азиз ал Сауд заяви, че поклонниците от Катар, които желаят да извършат хадж тази година няма да имат нужда от специални разрешителни, за да пресекат сухопътната граница със Саудитска Арабия, предаде РИА Новости,  позовавайки се на местни медии.\r\nХаджът е един от петте т.нар. „стълбове“ на исляма. Поклонничеството в светите места в Мека трябва да бъде извършено поне веднъж годишно от всеки мюсюлманин. Тази година хаджът се провежда в края на август.\r\nСаудитска Арабия, ОАЕ, Бахрейн и Египет в началото на юни прекъснаха дипломатическите си отношения с Катар, обвинявайки го в подкрепа на тероризма. Доха отрича обвиненията.  Виктор Турмаков", "date": "2017.08.17", "title": "РИА Новости: Саудитска Арабия ще открие границата си за поклоници от Катар по време на хаджа"}
{"url": "http://www.focus-news.net/news/2017/08/17/2426415/vzglyad-petro-poroshenko-shte-poracha-provezhdaneto-na-razsledvane-okolo-dannite-za-dostavyaneto-na-raketni-dvigateli-za-kndr.html", "text": "Президентът на Украйна Петро Порошенко заяви, че страната добросъвестно се придържа към международния режим за неразпространение на ядрено оръжие, пише  Взгляд.\r\n„Доброволно избавили се от третия по размер ядрен потенциал в света, ние направихме уникален принос към международната сигурност и никога не сме позволявали да се усъмнят в нашата привързаност към международните ни задължения“, заяви Порошенко от профила си в социалната мрежа „Фейсбук“. Говорейки за „абсурдните“ обвинения срещу Украйна, президентът отбеляза, че Киев трябва „внимателно да провери публикуваната в „New York Times“ информация за доставки на ракетни двигатели или съответни технологии на Северна Корея“. \r\nВ тази връзка Порошенко заръча да се „проведе щателно и всеобхватно разследване на ситуацията“ под председателството на секретаря на Съвета за национална сигурност и отбрана Александър Турчинов. \r\n„Убеден съм, че това ще позволи точно да се потвърди колко са измислени предположенията за „украинска следа“ в севернокорейската балистична история и вероятно да се локализира истинският източник на тази неоснована измислица“, написа украинският президент.  Виктор Турмаков", "date": "2017.08.17", "title": "Взгляд: Петро Порошенко ще поръча провеждането на разследване около данните за доставянето на ракетни двигатели за КНДР"}
{"url": "http://www.focus-news.net/news/2017/08/17/2426416/pozhari-obhvanaha-haskovsko-i-yambolsko-obzor.html", "text": "Три пожара възникнаха на територията на областите Хасково и Ямбол. Минути след 14.00 часа в сряда е подаден сигнал за пожар в местността Ормана край Ямбол. Огънят е тръгнал от района на Рибарниците като за минути заради силния вятър пожарът се прехвърлил през пътя върху дърветата от санитарна сеч, които се съхраняват в склад на общината, намиращ се в района. В гасенето бяха мобилизирани екипи на службата по пожарна безопасност и защита на населението, Районно управление „Полиция“ – Ямбол, служители от Сектора за превенция и опазване на обществения ред към община Ямбол и 40 служители на общински предприятия, които прочистваха от сухи треви и храсти контактните зони на пожара, включително и в района на Обходен път Север, част от републиканската пътна мрежа. В гасенето бяха използвани и две водоноски. Огънят обхвана около 120 дка сухи треви и храсти в местността Ормана край Ямбол. Засегнати са Рибарниците и складовете на община Ямбол (бившите на ИСС). Често променящият посоката си вятър създаде трудност при овладяване на огъня. Към 17.30 часа огънят беше потушен. За предотвратяване на риска от нов пожар, през нощта е организирано дежурство за наблюдение на района.\r\nДва големи пожара възникнаха на територията на община Тополовград, област Хасково. В района между селата Сакарци и Хлябово огънят изпепели 800 дка сухи треви и храсти. Няма нанесени стопански загуби. Кметът на Тополовград Божин Божинов заяви, че пожарът е тръгнал от землището на село Хлябово. По думите му е имало опасност огънят да се доближи до Сакар планина, но при границата на с. Сакар пожарът е локализиран и потушен. В борбата с огъня се включиха 7 пожарни автомобила, два високопроходими автомобила на Горско стопанство – Тополовград , както и екип от доброволци от Общината Тополовград. Кметът Божинов добави, че за радост най-голямата опасност - навлизането на пожара в планината, е предотвратена. Част от огнеборците и горските остават на този терен, за да предотвратят ново разрастване на огъня.\r\nВторият пожар  възникна в района на селата Присадец и Филиповци, където огънят обхвана около 1000 дка сухи треви и лесонепригодни площи. Според кмета на Тополовград Божин Божинов най-вероятната причина за пожара е техниката, която е почиствала пасищата. Огънят, който се разгърна на широк фронт, е труден за овладяване заради силния вятър и пресечения терен, който не позволява използването на специализирана техника. Освен противопожарни екипа от РДПБЗН Хасково и техника от Държавното горско стопанство, в борбата с огнената стихия се включиха доброволни формирования и военнослужещи. По последни данни има вероятност пожарът да доближи с. Варник, община Свиленград, където живеят двама възрастни. При необходимост те ще бъдат евакуирани, но към този момент това не се налага. Тъй като огънят бушува в пограничен район, има опасност пожарът да премине в съседна Турция. Екипи и техника ще останат на място в Присадец през нощта. „Към момента сме се разбрали да останат 6 пожарни, които да оградят пожара, за да не прехвърли границата с Турция, затова и разполагаме хората по границата“, обясни градоначалникът. Областният управител на Хасково Станислав Дечев съобщи, че на всички населени места има пожарни екипи, които да предотвратят навлизането на огъня в тях. Той увери, че няма опасност за живота на хората. Ситуацията в Тополовградско остава сложна, но вятърът е започнал да утихва и се очаква утре сутрин пожарът да успее да се локализира, каза още Дечев.\r\nПрез следващите 48 часа за Хасковска област е обявена екстремална степен за опасност от пожари. По дефиниция, екстремална опасност означава, че са възможни бързо разпространяващи се много силни пожари, с въвличане на дървесните корони.", "date": "2017.08.17", "title": "Пожари обхванаха Хасковско и Ямболско (ОБЗОР)"}
{"url": "http://www.focus-news.net/news/2017/08/17/2426417/nbc-news-senator-ted-kruz-razkritikuva-belite-natsionalisti-v-sharlotsvil.html", "text": "Американският сенатор Тед Круз разкритикува белите националисти, струпали се в Шарлотсвил в щата Вирджиния, описвайки ги като „идиоти“, предаде  NBC News.\r\n„Нацистите, куклуксклановците и белите супремасисти, които се събраха там са расисти, фанатици и идиоти“, заяви Круз по време на митинг в Тексас. „И разпространяват лъжи“, посочи той.  Круз бе един от първите политици в САЩ поискали от министерството на правосъдието да разследва инцидента с автомобил, оставил мъртъв един от контрапротестиращите, описвайки убийството като „ужасяващ акт на вътрешен тероризъм“. \r\nСенаторът призова американците и от двете страни на политическия спектър да не се поддават на омразата, разпространявана от расистките групировки. „Смятам, че всеки американец, независимо дали е Републиканец или Демократ да отхвърли тези лъжи“, посочи той.  Виктор Турмаков", "date": "2017.08.17", "title": "NBC News: Сенатор Тед Круз разкритикува белите националисти в Шарлотсвил"}
{"url": "http://www.focus-news.net/news/2017/08/17/2426418/afp-nay-malko-35-dushi-sa-zaginali-po-vreme-na-zatvornicheski-bunt-v-yuzhna-venetsuela.html", "text": "Най-малко 35 затворници са загинали по време на бунт в Затвор в южната провинция на Венецуела Амазонас, предаде  AFP.\r\nГубернаторът на провинцията Либорио Гуарула заяви, че „клането“ се е случило в затвора на град Пуерто Аякучо. „Повече от 35 трупа са открити от специалния екип на МВР, влязъл вътре“, посочи той.  Виктор Турмаков", "date": "2017.08.17", "title": "AFP: Най-малко 35 души са загинали по време на затворнически бунт в Южна Венецуела"}
{"url": "http://www.focus-news.net/news/2017/08/17/2426419/izvestiya-raketa-proton-m-s-voenen-spatnik-be-izstrelyana-ot-baykonur.html", "text": "От космодрума Байконур бе изстреляна ракета-носител „Протон-М“, която ще изведе в орбита спътник на Министерството на отбраната на Русия. Стартът е успешен, пише  Известия.\r\n„Всички предстартови операции и стартът на ракетата-носител „Протон-М“ преминаха в щатен режим“, посочиха от пресцентъра на космодрума.\r\nКонтролът за пуска е осъществен от командващия на Космическите войски на Русия – заместник главнокомандващият на Въздушно-космическите сили генерал-полковник Александър Головко.  Виктор Турмаков", "date": "2017.08.17", "title": "Известия: Ракета „Протон-М“ с военен спътник бе изстреляна от Байконур"}
{"url": "http://www.focus-news.net/news/2017/08/17/2426420/ria-novosti-terorist-kamikadze-se-e-vzrivil-na-granitsata-mezhdu-egipet-i-ivitsata-gaza.html", "text": "Полицай от службите за сигурност на Палестинската автономия е загинал, а петима други са ранени при взрив на камикадзе край границата на Ивицата Газа и Египет, предаде  РИА Новости.\r\n„Полицията се е опитала да спре двама терорист, отправящи се към египетската граница, един от тях се взривява, убивайки себе си и офицер то полицията. Ранени са петима членове на силите за сигурност на Ивицата Газа“, съобщи прессекретарят на МВР Ияд ал Буз. \r\nСпоред местни източници терористите са били членове на „Ислямска държава“. Виктор Турмаков", "date": "2017.08.17", "title": "РИА Новости: Терорист-камикадзе се е взривил на границата между Египет и Ивицата Газа"}
{"url": "http://www.focus-news.net/news/2017/08/17/2426421/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "От космодрума Байконур бе изстреляна ракета-носител „Протон-М“, която ще изведе в орбита спътник на Министерството на отбраната на Русия. Стартът е успешен, пише Известия.\r\n„Всички предстартови операции и стартът на ракетата-носител „Протон-М“ преминаха в щатен режим“, посочиха от пресцентъра на космодрума.\r\nКонтролът за пуска е осъществен от командващия на Космическите войски на Русия – заместник главнокомандващият на Въздушно-космическите сили генерал-полковник Александър Головко. \r\n Президентът на Украйна Петро Порошенко заяви, че страната добросъвестно се придържа към международния режим за неразпространение на ядрено оръжие, пише Взгляд.\r\n„Доброволно избавили се от третия по размер ядрен потенциал в света, ние направихме уникален принос към международната сигурност и никога не сме позволявали да се усъмнят в нашата привързаност към международните ни задължения“, заяви Порошенко от профила си в социалната мрежа „Фейсбук“. Говорейки за „абсурдните“ обвинения срещу Украйна, президентът отбеляза, че Киев трябва „внимателно да провери публикуваната в „New York Times“ информация за доставки на ракетни двигатели или съответни технологии на Северна Корея“.\r\nВ тази връзка Порошенко заръча да се „проведе щателно и всеобхватно разследване на ситуацията“ под председателството на секретаря на Съвета за национална сигурност и отбрана Александър Турчинов.\r\n„Убеден съм, че това ще позволи точно да се потвърди колко са измислени предположенията за „украинска следа“ в севернокорейската балистична история и вероятно да се локализира истинският източник на тази неоснована измислица“, написа украинският президент. \r\n Бившият министър на икономическото развитие на Русия Алексей Улюкаев е поискал подкуп в размер от 2 млн. долара от директора на петролната компания „Роснефт“ Игор Сечин. Това бе заявено от прокурор по време на заседанието на московския Замосковорецки съд, предаде Независимая Газета.\r\nСъдът се е отказал да върне делото срещу Улюкаев в прокуратурата, а след това взе решение да го отложи до 1 септември. Самият Улюкаев заяви, че срещу него е извършено провокация за подкуп, организирана от ФСБ с помощта на директора на „Роснефт“ и бивш началник на службата за сигурност на компанията Олег Феоктистов. Той не се признава за виновен, заявявайки, че не е можел да окаже на директора на петролната компания никакъв натиск „предвид очевидната нееквивалентност на моето политическо тегло и теглото на г-н Сечин в руската политическа система“. \r\n От началото на годината вносът на мляко в Русия е нараснал тройно. Според експертите показателят е безпрецедентен, предаде „Российская газета“.\r\nГенералният директор на компанията „Петрова Файв Консълтинг“ Марина Петрова сочи, че ръстът на вноса се регистрира от страните в далечната чужбина. Обемите не са толкова големи, но преди са били съвсем малки.\r\n„Ако през първата половина на 2016 г. от далечната чужбина бяха внесени около 4000 тона, то през първото полугодие те вече са 11,3 хил. тона“, посочва Петрова. Според нейните данни толкова значителен ръст е дошъл за сметка на началото на доставки от Нова Зеландия, къято в момента държи 28% от млечния внос в Русия. Почти тройно се е увеличил вносът от Уругвай, с една трета от Аржентина, а ето – доставките на тези продукти от Беларус са намалели с 5%.\r\nВ резултат на всички тези промени директорът на аналитическия департамент на Националния съюз на производителите на мляко Алексей Воронин смята, че това може да доведе до понижаване на цените на мляко на руските пазари.", "date": "2017.08.17", "title": "Преглед на някои от основните теми в руския печат ( Агенция „Фокус“ )"}
{"url": "http://www.focus-news.net/news/2017/08/17/2426422/nbc-news-gubernatorat-na-virdzhiniya-podkrepi-svalyaneto-na-pametnitsi-na-polititsi-ot-konfederatsiyata.html", "text": "Губернаторът на американския щат Вирджиния Тери МакАулиф призова общините в щата да свалят паметниците на политиците от Конфедерацията на фона на смъртоносното насилие в Шарлотсвил, предаде  NBC News.\r\n„За жалост последното случващо се в Шарлотсвил демонстрира, че паметниците на водачите на Конфедерацията са станали сборни пунктове за омраза, разделение и насилие“, заяви МакАулиф. Той посъветва местните власти да свалят паметниците и да ги „преместят в музеи или на по-подходящи места“. \r\n„Надявам се, че всички може да се съгласим, че тези символи са бариера пред прогреса, включването и равенството във Вирджиния. Въпреки, че решението не зависи от мен, вярвам, че пътят напред е ясен“, уверен е губернаторът.  Виктор Турмаков", "date": "2017.08.17", "title": "NBC News: Губернаторът на Вирджиния подкрепи свалянето на паметници на политици от Конфедерацията"}
{"url": "http://www.focus-news.net/news/2017/08/17/2426423/ekathimerini-atina-othvarlya-tvardeniyata-na-turskiya-vanshen-ministar-che-v-egeysko-more-nyama-granitsi.html", "text": "Гърция отхвърли твърденията на турския външен министър Мевлют Чавушоглу, че няма морска граница между двете държави като „неосновани“. Според гръцките дипломатически източници думите на министъра отразява последователната турска политика да подкопае статуквото в Егейско море, пише  Ekathimerini.\r\nПрессекретарят на гръцкото правителство Димитрис Цанакопулос описа думите на турския външен министър като „екстремни“, посочвайки, че те няма да допринесат за изграждането на климат на доверие между двете държави. „Знаем много добре, че има морски граници и че има международни договори“, заяви той , посочвайки, че що се отнася до Гърция „няма начин по който да позволим на някой да оспорва международните договори и морските граници“. \r\nГоворейки пред парламента на Турция Мевлют Чавушоглу оспори Лозанския договор, който установява съвременните граници между Гърция и Турция, посочвайки, че Анкара няма да приема „фактическата ситуация“ в Егейско море. Той посочи, че редица проблеми остават неразрешени между двете страни.  „Сред тях са въпросът за суверенитета на редица островчета и скални формации, както и фактът, че няма морска граница, която да е установено с международно споразумение между Турция и Гърция“, посочи министърът.  Виктор Турмаков", "date": "2017.08.17", "title": "Ekathimerini: Атина отхвърля твърденията на турския външен министър, че в Егейско море няма граници"}
{"url": "http://www.focus-news.net/news/2017/08/17/2426424/sport-grigor-dimitrov-sreshtu-del-potro-na-mastars-turnira-v-sinsinati.html", "text": "Хуан Мартин дел Потро победи американеца Мичел Крюгер с 6:4, 6:4 в двубой от втори кръг на „Мастърс“ турнира в Синсинати и ще срещне Григор Димитров на осминафиналите. \r\nДимитров няма победа над аржентинеца в общо 5 мача помежду им. За последно двамата играха тази пролет на „Мастърс“ турнира в Рим на червени кортове. Тогава българинът отстъпи с 6:3, 2:6, 3:6.\r\nДвамата ще играят за първи път на твърди кортове на открито в Северна Америка тази вечер.", "date": "2017.08.17", "title": "Спорт: Григор Димитров срещу Дел Потро на „Мастърс“ турнира в Синсинати"}
{"url": "http://www.focus-news.net/news/2017/08/17/2426425/standard-republic-trima-dushi-sa-arestuvani-v-severna-karolina-zaradi-svalyaneto-na-pametnik-na-konfederatsiyata.html", "text": "Полицията на американския щат Северна Каролина е арестувала трима души във връзка с операцията на левите радикали по разрушаването на паметника на войниците от Конфедерацията в град Дърам, предаде местната медия   Standard Republic.\r\nИнцидентът се е случил в понеделник в град Дърам. Тълпа леви радикали решава да свали войнишкия паметник.  Трима от протестиращите са арестувани в сряда за свалянето на почти вековната статуя. От градската полиция съобщиха, че тримата ще бъдат съдени за подбуждането на размирици и за повреждане на обществена собственост. \r\nШерифът на Дърам Майк Андрюс заяви, че полицията работи по идентифицирането на останалите, замесени в инцидента.  Виктор Турмаков", "date": "2017.08.17", "title": "Standard Republic: Трима души са арестувани в Северна Каролина заради свалянето на паметник на Конфедерацията"}
{"url": "http://www.focus-news.net/news/2017/08/17/2426426/pregled-na-mezhdunarodnite-novini-do-6-chasa-agentsiya-fokus.html", "text": "Канцлерът на Германия Ангела Меркел изрази становище, че на „фона на напрежението между Турция и страните от ЕС, споразумението за Митническия съюз с югоизточната ни съседка няма как да бъде разширено”.\r\n„Факт е, че в хода на преговорите, които Турция води с ЕС, не са отворени нови преговорни глави. Освен това, както е известно, финансовите помощи са сведени до минимум. И по отношение на Митническия съюз няма да осъществим някакво разширение. Въобще не е актуална темата за каквото и да е задълбочаване на отношенията с Турция.”, отговори на въпроси в една от социалните медии Ангела Меркел.\r\n*** Гърция отхвърли твърденията на турския външен министър Мевлют Чавушоглу, че няма морска граница между двете държави като „неосновани“. Според гръцките дипломатически източници думите на министъра отразява последователната турска политика да подкопае статуквото в Егейско море.\r\nПрессекретарят на гръцкото правителство Димитрис Цанакопулос описа думите на турския външен министър като „екстремни“, посочвайки, че те няма да допринесат за изграждането на климат на доверие между двете държави. „Знаем много добре, че има морски граници и че има международни договори“, заяви той , посочвайки, че що се отнася до Гърция „няма начин по който да позволим на някой да оспорва международните договори и морските граници“.\r\nГоворейки пред парламента на Турция Мевлют Чавушоглу оспори Лозанския договор, който установява съвременните граници между Гърция и Турция, посочвайки, че Анкара няма да приема „фактическата ситуация“ в Егейско море. Той посочи, че редица проблеми остават неразрешени между двете страни. „Сред тях са въпросът за суверенитета на редица островчета и скални формации, както и фактът, че няма морска граница, която да е установено с международно споразумение между Турция и Гърция“, посочи министърът.\r\n*** С приближаването на възможния референдум за независимост на Иракски Кюрдистан, въпросът за правата на малцинствата се повдига все по-остро пред правителствата в Багдад и Ербил.\r\nХристиянската общност в Ирак се е свила от 1,5 милиона души до едва 250 хиляди през последните години, според доклад на Световния съвет на църквите.\r\nДесетки иракски християни, най-вече от асирийската етническа група, напускат страната ежедневно, за да търсят нов живот в Северна Америка и Европа. Тези, които остават в страната, имат резерви относно референдума за независимост на Иракски Кюрдистан.\r\nПрез юли Кюрдското регионално правителство (КРП) принудително премахна от поста му, асирийският кмет Айез Абед Джавахрех, за да го замени с фигура близка до управляващата „Кюрдска демократична партия“.\r\nАсирийската правозащитничка Диана Саркасян заяви, че „премахването и намесата в политическото ръководство в Ал Кош, показва колко малко уважение има КРП за малцинствата“.\r\nСлед премахването на кмета, асирийци се събраха в Ал Кош на протест, на който се развяваха знамената на Ирак, а не на КРП. По-рано този месец асирийците изразиха притесненията си за референдума пред представители на САЩ, заявявайки, че „КРП не е демокрация“.\r\nДруго малцинство, което може да се обяви против референдума са язидите. Лидерът на язидските „Синджарски отряд за съпротива“ (СОС) Хайдар Шашо заяви, че геноцидът, който „Ислямска държава“ извърши срещу народа му „не би станал, ако имаше независим Кюрдистан“.\r\nВъпреки това, голяма част от язидите смятат, че кюрдската „Пешмерга“, е изоставила отбранителните позиции в Синджар през 2014-та година, оставяйки местните в ръцете на „Ислямска държава“.\r\n***. Ливанската армия освободи няколко стратегически хълма в провинция Баалбек по сирийската граница, в рамките на кампанията си срещу „Ислямска държава“.\r\nОтряди от ливанските спецчасти заеха няколко „стратегически зони“ близо до Рас Баалбек, които преди това бяха превзети от екстремистите.\r\nВ момента „Ислямска държава“ контролира позиции около градовете Ал Каа, Рас Баалбек и Ал Фахах близо до планинската верига Ливан.\r\nОперацията е започнала още вчера, с артилерийски бараж на джихадистките позиции.\r\nВъоръжените сили на Ливан се готвят за нова офанзива срещу ислямистите, чиято цел ще бъде прочистването на Ал Каа, Рас Баалбек и Ал Фахах от бойците на „Ислямска държава“.\r\n***. Според постоянния представител на Русия в ООН доставките на отровни вещества в Сирия от Великобритания и САЩ, в случай на тяхното доказване, ще се смятат за нарушение на Конвенцията за забрана на химическото оръжие. Така той коментира твърденията на сирийското правителство за откриването на подобни вещества у опозицията.\r\n„Разбира се, но ни е нужно да видим потвърждение за това“, заяви дипломатът в отговор на журналистически въпрос дари подобни доставки са нарушение на съществуващите конвенции. Според него с проверката на подобни твърдения потенциално може да се занимае Съвместния механизъм на ООН и Организацията за забраната на химическото оръжие.\r\nВ сряда заместник министърът на външните работи на Сирия Фейсал Микдад съобщи, че в отвоюван от опозицията склад е открито химическо оръжие от Великобритания и САЩ.\r\n***. Петима души са изчезнали след като американски военен хеликоптер се разби в морето близо до Хавай. Властите изгубиха контакт с хеликоптер „UH-60 Блекхоук“ около 22 ч местно време. Това се случи по време на учение край брега на остров Оаху.\r\nСпасителната операция започна веднага. В нея участват самолет, два хеликоптера и няколко лодки. Няма данни за необичайни климатични условия.\r\nГоворителят на 25-та дивизия полковник Къртис Кийлог заяви, че подобни нощни учения, са обичайни за екипажите на военните хеликоптери.\r\n***. Най-малко шестима души загинаха, а други 12 бяха ранени, след като членове на банда нападнаха болница в опит да освободят свой арестуван съучастник, преминаващ през нея медицински прегледи.\r\n„Андерсон Даниел Карбера, член на бандата „Мара Салватруча“, преминаваше през преглед“, заяви прессекретарят на полицията Хорхе Агуилар. „Те са искали да го освободят“, добави той.\r\nПолицията е арестувала петима от седемте членове на бандата, които въоръжени с пушки са атакували болница „Рузвелт“ в столицата на Гватемала, но Карбера е успял да избяга.\r\n„Сред загиналите има трима охранители и санитар“, заяви Едуин Браво, директор на болница „Сан Хуан де Диос“, където ранените са били прехвърлени. \r\n***. Най-малко 35 затворници са загинали по време на бунт в Затвор в южната провинция на Венецуела Амазонас, предаде AFP.\r\nГубернаторът на провинцията Либорио Гуарула заяви, че „клането“ се е случило в затвора на град Пуерто Аякучо. „Повече от 35 трупа са открити от специалния екип на МВР, влязъл вътре“, посочи той. \r\n***", "date": "2017.08.17", "title": "Преглед на международните новини до 6 часа /Агенция “Фокус”/"}
{"url": "http://www.focus-news.net/news/2017/08/17/2426427/reuters-spored-mayk-pens-predogovaryaneto-na-nafta-shte-bade-pechalba-za-vsichki.html", "text": "Вицепрезидентът на САЩ Майк Пенс изрази увереност, че предоговарянето на търговския съюз НАФТА между САЩ, Мексико и Канада ще донесе „печалба за всички“, предаде  Reuters.\r\nГоворейки с представители на бизнеса в Сантяго, Пенс също така добави, че Чили трябва да се придържа към частта за интелектуалната собственост по отношение на споразумението си за свободна търговия със САЩ и призова президента Мишел Бахелет да обяви  пиратството за престъпление.  Виктор Турмаков", "date": "2017.08.17", "title": "Reuters: Според Майк Пенс предоговарянето на НАФТА ще бъде „печалба за всички“"}
{"url": "http://www.focus-news.net/news/2017/08/17/2426428/apa-v-azerbaydzhan-e-registrirano-zemetresenie-s-magnitud-36.html", "text": "В северозападния Самухски регион на Азербайджан е регистрирано земетресение с магнитуд 3,6 по скалата на Рихтер, предаде АПА.\r\nОт азербайджанския Републикански център на сеизмологичната служба съобщават, че епицентърът на трусовете, регистрирани в 3:15 часа местно време (2:15 българско), се намира на 18 км. североизточно от град Гянджа на дълбочина от 12 км.\r\nНяма данни за жертви и разрушения.  Виктор Турмаков", "date": "2017.08.17", "title": "АПА: В Азербайджан е регистрирано земетресение с магнитуд 3,6"}
{"url": "http://www.focus-news.net/news/2017/08/17/2426429/sport-napoli-pobedi-nitsa-s-20.html", "text": "Италианският отбор Наполи победи като домакин френския Ница с 2:0 в първия мач от четвъртия квалификационен кръг на Шампионската лига.\r\nПопадения отбелязаха Дрис Мартенс и Жоржиньо в 13-та и 70-та минута.  Реваншът ще се проведе на 22 август във Франция.  Виктор Турмаков", "date": "2017.08.17", "title": "Спорт: Наполи победи Ница с 2:0"}
{"url": "http://www.focus-news.net/news/2017/08/17/2426430/deutsche-welle-spored-vanshniya-ministar-na-germaniya-donald-tramp-e-dopusnal-ogromna-greshka-sled-sblasatsite-v-sharlotsvil.html", "text": "Германският външен министър Зигмар Габриел разкритикува това, че президентът на САЩ Доналд Тръмп е коментирал сблъсъците между националисти и техните противници в град Шарлотсвил, предаде  Deutsche Welle.\r\n„Да постави знак на равенство между двете страни, вместо ясно да се дистанцира от нацисткия потенциал, който бе демонстриран е голяма грешка“, заяви Габриел. Според него това показва, „доколко тясно е свързана част от привържениците на Тръмп с дяснорадикалните кръгове на Съединените Щати“, добави той.\r\nВластите на щата Вирджиния на 13 август въведоха в Шарлотсвил режим на извънредно положение, след като стотици националисти устроиха протестна акция срещу плановете на града да демонтира паметника на генерала от Конфедерацията Робърт Е. Лий. Протестът бе подкрепен от КуКлукс Клан. Демонстрацията прерастена в ожесточени сблъсъци.  Виктор Турмаков", "date": "2017.08.17", "title": "Deutsche Welle:  Според външния министър на Германия Доналд Тръмп е допуснал „огромна грешка“ след сблъсъците в Шарлотсвил"}
{"url": "http://www.focus-news.net/news/2017/08/17/2426431/aktualna-patna-obstanovka.html", "text": "Информация за състоянието на републиканските пътища, предоставена от Агенция “Пътна инфраструктура”.\r\nМетеорологична обстановка:\r\nДнес ще е предимно слънчево. Около и след обяд ще се развива купеста облачност. Краткотрайни превалявания ще има само на изолирани места. Ще духа слаб, в източната половина от страната – умерен север-североизточен вятър. Максималните температури ще са между 29° и 34°.\r\nОграничения за товарни автомобили:\r\nЗабранява се движението на моторни превозни средства, предназначени за превоз на товари с техническа допустима максимална маса над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва:\r\n1) за периода от 01 юни до 15 септември 2017 г. за дните петък-неделя: Ограниченията важат само за следните участъците от републиканската пътна мрежа:\r\nАМ „Тракия“ ограничението в движението на МПС над 12 т ще бъде както следва:\r\nв петък от 18 ч. до 20 ч. в посока София - Пловдив;\r\nв неделя от 16 ч. до 20 ч. в посока Бургас - София.\r\nАМ „Струма“:\r\nв събота от 10 ч. до 14 ч. в посока п. в. „Даскалово“ - ГКПП „Кулата“.\r\nАМ „Марица“:\r\nв неделя от 16 ч. до 20 ч. в посока Свиленград - АМ „Тракия“.\r\nАМ „Хемус“ София-Ябланица от км 0+000 до км 78+554 ограничението в движението на МПС над 12 т ще бъде както следва:\r\nв петък от 17 ч. до 20 ч.\r\nв неделя от 16 ч. до 20 ч. \r\nза дните петък – от 17:00 часа до 20:00 часа и неделя – от 14:00 часа до 20:00 часа:\r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-5 Русе-Велико Търново;\r\n- път I-9 Варна-Бургас;\r\n- път II-99 Бургас-Царево.\r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.\r\nОграниченията важат само за участъците от републиканската пътна мрежа, както следва:\r\n- Автомагистралите; \r\n- път I-1 с. Ребърково-Ботевград, като движението се пренасочва по път II-16 Ребърково-Своге-София;\r\n- път I-1 Благоевград-ГКПП „Кулата“;\r\n- път I-4 п. в. „Коритна“-Велико Търново-Шумен;\r\n- път I-5 Русе-Велико Търново;\r\n- път I-8 ГКПП „Калотина“-София;\r\n- път I-9 Варна-Бургас;\r\n- път II-18 Околовръстен път София;\r\n- път II-99 Бургас-Царево.\r\nЗабраната не важи за моторни превозни средства, които извършват превози на опасни товари (ADR), живи животни, бързоразвалящи се хранителни продукти и товари на температурен режим.\r\nСъстояние на автомагистралите:\r\nАМ „Тракия“: област Бургас: Шофьорите да се движат с повишено внимание и съобразена скорост в участъка от км 325 до км 359 Карнобат – Ветрен, където се  извършва почистване на окопи и водостоци до 18.08.2017 г.\r\nАМ „Хемус“: област София:\r\nДо 31.08.2017 г. се ограничава движението в дясната тръба на тунел „Витиня“ в посока Варна, поради ремонт. Организацията на движение е следната:\r\n- За леки МПС:\t\r\nПри км 33+600 и в тунел „Витиня“ движението е двупосочно в лявото платно /посока София/. В тунел „Витиня“ и на съоръжението /видакута/ при км 33+600 се забранява движението в изпреварващата лента, като леките МПС се движат двупосочно в аварийна и активна лента. \r\nОт км 31+960 до км 33+850 - движението се отклонява от дясното платно и се осъществява двупосочно в лявото платно на АМ „Хемус“; \r\nОт км 33+850 до км 36+750 движението е в двете платна на АМ „Хемус“;\r\nДвижението е двупосочно в платното за София от км 36+750 до км 37+720 /посока София/. \r\n- За тежкотоварни МПС с технически допустима максимална маса над 12 тона:\r\nВ посока Варна - пълно затваряне на АМ „Хемус“ от п.в. „Витинска река“ при км 30+260 до п.в. „Ботевград“ при км 47+060. Движението да се отклонява на п.в. „Витинска река“ при км 30+260 по път I-1 и път II-17 до п.в. „Ботевград“ при км 47+060.\r\nВ посока София - от км 36+750 до км 37+670 движението да се осъществява двупосочно по АМ „Хемус“. От временна пътна връзка при км 35+450 до км 30+260 - п.в. „Витинска река“ – пълно затваряне на АМ „Хемус“. Движението да се отклонява при км 35+450 /временна пътна връзка/ по път I-1, след което се връщат на АМ „Хемус“ при км 30+260 - п.в. „Витинска река“.\r\nЗа МПС над 12 тона, се предвиждат и следните обходни маршрути:\r\nЗадължителен маршрут за МПС над 12 тона, пътуващи по направление Видин –София, от области Видин, Монтана и Враца с крайна цел София е: Път I-1 – път II-16 при с. Ребърково - гр. Своге - гр. София, а от Видин и Монтана за София – път II-81;\r\nАлтернативен маршрут за МПС над 12 тона, пътуващи от области Габрово, Велико Търново и Русе с крайна цел София е: път I-5 Бяла - Велико Търново - II-55 проход на Републиката - АМ Тракия - София;\r\nАлтернативен маршрут за МПС над 12 тона - пътуващи от области Ловеч и Плевен с крайна цел София е: път II-35 Ловеч - Плевен, път II-13 Плевен - Кнежа - Борован, път II-15 Борован - Враца, път I-1 Враца - село Ребърково, път II-16 село Ребърково - Своге - гр. София.\r\nВ участъка от км 20 до км 74 шофьорите да се движат с повишено внимание в посока София, поради полагане на хоризонтална маркировка до 18.08.2017 г.; ограничено е движението в посока Варна от км 21+940 до км 28+340, поради ремонтни дейности на км 24+700. Движението се осъществява двупосочно в дясното платно /посока София/. В последния работен ден преди празничен /почивен/ ден от 10:00 часа до последния празничен /почивен/ ден до 9:00 часа на посочения участък се обособяват две ленти за движение в посока Варна и една лента в посока София. В последния празничен /почивен/ ден от 9:00 часа до 11:00 часа на първия работен ден след празниците на посочения участък се обособяват две ленти за движение в посока София и една лента за движение в посока Варна. Срок до 21.08.2017 г.; \r\nВ участъка от км 20 до км 74 шофьорите да се движат с повишено внимание в посока София, поради полагане на хоризонтална маркировка до 18.08.2017 г.; до 21.08.2017 г. е ограничено движението в посока Варна от км 21+940 до км 28+340, поради ремонтни дейности на км 24+700. Движението се осъществява двупосочно в дясното платно /посока София/. В последния работен ден преди празничен /почивен/ ден от 10:00 часа до последния празничен /почивен/ ден до 9:00 часа на посочения участък се обособяват две ленти за движение в посока Варна и една лента в посока София. В последния празничен /почивен/ ден от 9:00 часа до 11:00 часа на първия работен ден след празниците на посочения участък се обособяват две ленти за движение в посока София и една лента за движение в посока Варна. \r\nобласт Шумен: до 21.08.2017 г. в участъка Белокопитово-Шумен при км 338+800 посока Шумен се зивършва направа на насип от скален материал, а от км 338+520 до км 362+600 в посока Каспичан – машинно и ръчно косене. Шофьорите да се движат с повишено внимание в тези участъци.\r\nАМ „Струма“: няма ограничения.\r\nАМ „Марица“: няма ограничения.\r\nАМ „Черно море“: няма ограничения.\r\nАМ „Люлин“: няма ограничения.\r\nВъведени ограничения по основните пътни направления:\r\n1. Проходи:\r\n- „Върбишки” - затворен за всички МПС; \r\n- „Златишки” - затворен за всички МПС;\r\n- „Айтоски” - отворен за всички МПС;\r\n- „Котленски” - отворен за всички МПС;\r\n- „Обзорски” - отворен за всички МПС;\r\n- „Петрохан” - отворен за всички МПС;\r\n- „Печинско” - отворен за всички МПС;\r\n- „Превала” - отворен за всички МПС;\r\n- „Предел” - отворен за всички МПС;\r\n- „Република“ - отворен за всички МПС;\r\n- „Ришки” - отворен за всички МПС;\r\n- „Рожен” - отворен за всички МПС;\r\n- „Троянски” - отворен за всички МПС;\r\n- „Вратник” - забранен за МПС над 10 т;\r\n- „Дюлински” - забранен за МПС над 3,5 т;\r\n- „Пампорово” - забранен за МПС над 3,5 т;\r\n- „Твърдишки” - забранен за МПС над 10 т;\r\n- „Шипка” - забранено е движението на МПС, предназначени за превоз на товари с технически допустима максимална маса над 12 тона от категория N3, както и тегленето на ремаркета и полуремаркета с технически допустима максимална маса над 10 тона от категория О4. Срок до 31.03.2018 г.\r\nСъстояние на републиканската пътна мрежа:\r\nОграничения в движението на МПС по първокласната пътна мрежа:\r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: област Монтана: при км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер”. Движението на МПС при км 120+390 от Монтана посока Вършец се отклонява по път ІІІ-1621 Сумер-Вършец. Срок до 18.11.2017 г.; област София: Владая от км 276+142 Александров мост до км 282+485 граница Перник – ремонтни дейности по асфалтовата настилка. Срок до 13.09.2017 г.; забранено е движението на всички МПС в участъка Жерково-Елешница от км 224+600 до км 229+700, поради намален габарит на пътното платно. Срок 31.08.2017 г.; Ботевград-София от км 196+700 /с. Врачеш/ до км 229+700 /с. Елешница/ движението да се осъществява с повишено внимание, поради намален габарит на пътното тяло. Срок 30.09.2017 г.; област Перник: движение в едната лента по път І-1 София-Перник от граница с ОПУ-София км 282+485 до км 286+900 ПВ Даскалово, поради ремонт на асфалтова настилка. Срок до 19.08.2017 г.; ограничено е движението за тежкотоварни автомобили с тегло над 15 т в участъка от пътен възел „Даскалово“ посока Владая. Участъка с ограничение за територията на ОПУ-Перник е от км 282+485 (граница ОПУ София) до км 287+183 (п.в. „Даскалово“); от км 276+162 /Александров мост/ до км 282+485 г-ца ОПУ Перник – забранено движението на товарни МПС над 15 т.; област Кюстендил: п.в. ”Кочериново“ при км 355+564 – движение с повишено внимание през кръговото кръстовище, поради превоз и преминаване на влекачи с ремаркета с греди с дължина 32 м по временен бетонов път. След преминаване на влекачите движението се възстановява. Срок от 9:00 до 16:00 часа само през делничните дни до 31.08.2017 г.; област Благоевград: от км 356+100 до км 364+000 и от км 367+000 до км 371+000 –  движението се извършва в лявата или дясната лента за движение, съгласно поставените пътни знаци – косене и изсичане на храсти до 18.08.2017 г.; от 8:00 до 17:00 часа до 18.08.2017 г.от км 360+000 до км 383+000 Благоевград-Кресненското ханче  движението е в свободната лента съгласно поставените знаци, поради извършване на подвижни ремонтни дейности за подмяна на предпазни огради. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма\r\n- път І-3 Гара Бяла-Плевен-Луковит-Коритна-Ябланица-Ботевград: област Ловеч: от 138+940 до км 139+880 в гр. Луковит – затваря се лявото платно в посока София-Русе. Движението на МПС се прехвърля в посока Русе-София, където се осъществява двупосочно, поради ремонт на пътната настилка. Срок до 11.10.2017 г.; област София: Правец-с.Разлив-Трудовец-Ботевград – забранено движението на МПС над 12 т в участъка от км 193+345 /отклонение за п.в. „Правец”/ до км 204+200 /заустване в път І-1 Видин-Враца-Ботевград/. Обходен маршрут: АМ „Хемус” /за п.в. „Правец”/-път ІІ-17 (Мездра-Ботевград)-п.в. І-3-п.в. „Ботевград” на АМ „Хемус” и обратно. Срок до 30.09.2017 г.\r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен: област Ловеч: от км 51+000 до км 69+832 Абланица-Севлиево движение с повишено внимание  – полагане на хоризонтална маркировка. Срок до 18.08.2017г.; област Велико Търново: Севлиево-Велико Търново в участъка от км 126+500 до км 126+542, /преди начало гр. В.Търново/ – изгражда се крайпътен обслужващ обект. МПС да се движат в свободната лента. Скоростта е ограничена до 40 км/ч. Срок до 29.08.2017 г.; област Търговище: Моравица-Антоново-Камбурово от км 173+000 до км 195+000 – движение с повишено внимание, поради подмяна повредени ограничителни системи. Срок до18.08.2017 г.; Търговище-Шумен км 223+000 до км 250+000 – движение с повишено внимание, поради полагане на хоризонтална маркировка. Срок:18.08.2017г.; област Шумен: Черенча-Белокопитово от км 250+300 до км 258+000 – движение с повишено внимание, поради косене на тревни площи. Срок до 21.08.2017 г.;\r\n - път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: област Габрово: на 26.08.2017 г. от 9:00 ч. до 22:00 ч. се ограничава движението в двете посоки за транзитно преминаващите МПС по път I-5/E-85 Габрово-Шипка /проход Шипка/, поради провеждане на национално честване на 140-та годишнина от Шипченската епопея. През прохода \"Шипка\" ще се пропускат само автобуси и леки автомобили с гости и посетители на мероприятието, като е организиран и междуградски автобусен транспорт. Обходен маршрут: За местното движение и идващите от северозапад МПС се пренасочват по маршрута Габрово-гр. Трявна-с. Белица-с. Вонеща вода-Проход на Републиката /Хаинбоаз/ и обратно. Поставена е необходимата сигнализация. Срок само на 26.08.2017 г. в интервала от 9:00 ч. до 22:00 ч; движение с повишено внимание, поради полагане на хоризонтална маркировка от км 115+569 до 144+000, в периода от 8.00 часа до 18.00 часа на 17.08.2017 г.; движение с повишено внимание по път Габрово-вр. Шипка от км 164+120 до км 164+180, поради пропаднал участък. Поставена е необходимата сигнализация. Срок до 31.08.2017 г.; област Стара Загора: от км 237+436 до км 239+018 – движение в една лента, поради рязане на клони и дървета. Срок от 09:00 до 17:30 часа до 20.08.2017 г.; област Кърджали: Черноочене-Кърджали – ограничено движението на МПС над 15 т.\r\nОбходен маршрут: път І-5-път ІІІ-505 /с.Манастир/-път ІІІ-507-Г.Войводино-Мост- Чифлик-Кърджали.; надлез Кирково-ГКПП Маказа – ограничено движението на МПС над 3,5 т; п.в. „Кирково“-граница Гърция в участъка от км 387+780 до км 388+542 – движение в една лента, поради извършване на СМР. Движението се извършва в дясната лента за движение посока граница Гърция. Срок до 18.09.2017 г.; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас: няма.\r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма.\r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: област София: Вакарел-Ихтиман от км 110+700 до км 118+800 – ограничено движение за всички МПС, поради намален габарит на пътното тяло. Поставена е необходимата сигнализация указваща забраната. Срок до 30.09.2017 г.; движение в една лента при Сливница посока Калотина от км 25+000 до км 27+000, поради ремонтни дейности в активната лента на км 26+040. Движението се осъществява в изпреварващата лента. Срок 31.10.2017 г.; област Хасково: от км 370+500 до км 377+900 в участъка гр. Свиленград-Капитан Андреево – затворен за движение на МПС, поради пропадане на насип. Обходен маршрут: гр. Свиленград-п.в. „Свиленград”-АМ „Марица”-п.в. „Капитан Андреево”-с. Капитан Андреево.\r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция: област Варна: Кранево-Варна при км 83+100 – ограничено движение на МПС над 10 т. Обходен маршрут: Кичево-Оброчище. Срок до 31.08.2017 г.; при км 83+300 и от км 84+500 до км 85+000 – ограничение на скоростта – 30 и 60 км/ч, поради свлачищни процеси. Срок до 31.08.2017 г.; област Бургас: въвежда се временна организация на движението през летния сезон по път I-9 Варна-Бургас от км 202+307 /к.к. Слънчев бряг/ до км 229+639 /пътен възел \"Бургас-север\"/ за МПС над 12 т. МПС над 12 тона се пренасочват през Тънково и Каблешково а именно по път I-9 км 202+307 /п кр. Тънково/ - път III-9061 - пътно кръстовище с път III-906 при км 43+421 – Каблешково - пътен възел „Бургас-север“ на път I-9 при км 229+639 и обратно. Срок до 15.09.2017 г; Крушевец-ГКПП Малко Търново от км 263+000 до км 318+000 – движение с повишено внимание, поради косене на тревни площи. Срок до 18.08.2017 г.; Варна-Бургас при км 184+258 – движението на МПС се провежда при стеснение на платното за движение и намалена скорост до 40 км/ч., като работният участък е върху лявата пътна лента. Срок до 31.10.2017 г.\r\nСъстояние на републиканската пътна мрежа:\r\n1. Ремонтни дейности и временна организация на движението /ВОД/: \r\nОПУ-Благоевград:\r\nВременно са въведени следните ограничения за движение на МПС: няма.\r\nРемонтни дейности:\r\nПът II-19 с. Градево-прохода „Предел“ от км 18+000 до км 21+500 – косене и изсичане на храсти. Движението се извършва в лявата или дясната лента за движение, съгласно поставените пътни знаци. Срок до 18.08.2017 г.; път II-84 Якоруда-Разлог при км 98+500, стеснен участък поради дестабилизиран банкет в ляво. Движението е урегулирано с необходимите пътни знаци. Срок до 31.08.2017 г.; път III-198 Петрич-отклонението за Долна Крушица – косене и изсичане на храсти. Движението ще се извършва в лявата или дясната лента за движение. Срок до 18.08.2017 г.; път III-198 Гоце Делчев-Катунци-Петрич при км 38+380, в с. Горно Спанчево, поради разрушена подпорна стена с дължина 15 метра, дясното платно за движение е подкопано, и движението се извършва само в лявата лента за движение. Движението е урегулирано с необходимите пътни знаци. Срок до 31.08.2017 г.; път III-1903 Eлешница-отклонението за Якоруда-Разлог от км 2+000 до км 8+000 – косене и изсичане на храсти. Движението ще се извършва в лявата или дясната лента за движение. Срок до 18.08.2017 г.; път ІІІ-1972 с. Блатска-с. Абланица, при км 7+700, едното платно за движение е деформирано поради активизирало се свлачище и движението се извършва само в едната лента за движение. Движението е урегулирано с пътни знаци. Срок до 31.10.2017 г. \r\nОПУ-Бургас:\r\nВременно са въведени следните ограничения за движение на МПС:\r\nПът III-208 Руен-Айтос от км 82+700 до км 94+200 – попълване на банкети. Срок до 18.08 2017 г.; път III-908 Варовник-Вълчаново ханче от км 20+000 до 39+200 – забранено движението на МПС над 10 т., поради стесняване на пътното платно. Срок до 20.12.2017 г; път ІІІ-908 от км 22+400 до км 39+300 /от разклона за с. Варовник до кръстовището с път II-79/ – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок до 20.12.2017 г; път ІІІ-992 Веселие-Ясна Поляна в участъка на аварирал мост над река Ропотамо при км 16+257 е изграден временен път с временен брод през коритото на реката, като е въведена забрана за движение на МПС над 12 т. Срок 30.08.2017 г; път ІІІ-7306 Черница-Сунгурларе-Чубра – ограничава се движението на тежкотоварни автомобили с общо тегло над 10 т, поради намален габарит на пътното тяло. Срок 20.12.2017 г.\r\nРемонтни дейности:\r\nПът II-99 Созопол-Караагач от км 20+000 до км 49+000 – косене на тревни площи и рязане на храсти. Движение с повишено внимание. Срок до 21.08.2017 г.; път II-99 от км 0+000 до км 43+000 – демонтаж и монтаж на СПО /мантинели/. Движение с повишено внимание. Срок до 18.08.2017 г; път III-208 Руен-Айтос от км 82+700 до км 94+200 – попълване на банкети. Срок до 18.08. 2017 г.      \r\nОПУ-Варна:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Варна-Добрич /разклон Любен Каравелово-разклон Новаково/ от км 20+394 до км 23+199 – частични ремонтни дейности на асфалтовата настилка. Движението на МПС се осъществява в свободната лента. Срок до 16.04.2018 г.; път III-904 Старо Оряхово-Гроздьово от км 0+000 до км 17+377 – частични ремонтни дейности. Движението на МПС се осъществява в свободната лента. Срок до 17.12.2018 г.; път III-904 Старо Оряхово-Гроздьово от км 23+403 до км 41+705 – частични ремонтни дейности. Движението на МПС се осъществява в свободната лента. Срок до 17.12.2018 г.\r\nОПУ-В. Търново:\r\nВременно са въведени следните ограничения за движение на МПС: \r\nПът ІІІ-407 Лозен-Полски Тръмбеш – ограничено е движението на МПС с обща маса над 12 т, поради намален габарит на пътното платно. Срок до 20.12.2017 г.\r\nОбходен маршрут: Лозен-Драганово-Янтра-Поликраище-Полски Тръмбеш.;\r\nПът ІІІ-551 Дебелец-Средни колиби-Елена – затворен за МПС над 10 т, поради намален габарит на пътното платно. \r\nОбходен маршрут: Дебелец-В. Търново-Лясковски кантон-Миндя-Елена и обратно.\r\nПът ІІІ-4073 Царски извор-Драганово, от км 0+000 до км 5+500 – затворен поради свлачище. \r\nОбходен маршрут: Царски извор-Сушица-Драганово и обратно. \r\nПът ІІІ-4082 Чешма-Кесарево – ограничено движението на МПС над 3,5 т, поради намален габарит на пътното платно. Срок до 20.12.2017 г.\r\nОбходен маршрут: Чешма-Сливовица-Горско Ново село-Джулюница-Кесарево.\r\nРемонтни дейности: \r\nПът III-407 Орловец-Полски Тръмбеш от км 53+000 до км 64+750 – движение с повишено внимание, поради частични ремонтни дейности на асфалтовата настилка. Срок до 31.08.2017 г.\r\nОПУ-Видин:\r\nВременно са въведени следните ограничения за движение на МПС: няма.\r\nРемонтни дейности: няма.\r\nОПУ-Враца:\r\nВременно са въведени следните ограничения за движение на МПС:\r\nПът ІІ-11 Оряхово-Лесковец-граница с област Плевен от км 118+000 до км 119+000 – ограничено движение на МПС над 3.5 т, поради свлачищни процеси и големи деформации в асфалтовата настилка.\r\nОбходен маршрут: Оряхово-Селановци /път ІІІ-306/ Галово-Остров /пътища ІV-ти клас/-път ІІ-11-граница Плевен. Срок 20.12.2017 г.\r\nПът ІІІ-161 Ребърково-Люти дол от км 0+000 до км 8+700 – стеснение в двете посоки и ограничение за движението на МПС над 10 т от км 0+000 до км 5+900 и над 3,5 т от км 5+900 до км 8+700, поради свлачищни процеси. Срок 31.12.2017 г.; път ІІІ-308 Своде-Караш-Хубавене-Роман в участъка от село Караш до село Хубавене – затворен за движение на МПС, поради свлачище от км 25+000 до км 25+200. Срок 20.12.2017 г.\r\nОбходен маршрут: Роман-Ябланица-Осикова Лъкавица-Правешка Лъкавица-Караш за пътуващите от Роман за Караш. Ябланица-Роман-Хубавене за пътуващите от София и Ловеч.\r\nПът ІІІ-1306 Вировско-Върбица-Горно Пещене - /път ІІ-15/ от км 62+000 до км 62+300 – стесняване на дясното платно за движение и ограничаване на скоростта до 50 км/ч, поради възникнали свлачищни процеси. Движение с повишено внимание. Срок 20.12.2017 г.\r\nРемонтни дейности:\r\nПът III-161 Лютидол-Рашково  км 0+000 до км 8+700  – частични ремонти на асфалтовата настилка. Стесняване на една от лентите за движение. Срок до 19.08.2017 г.; път III-162 Стояново-Бели извор от км 35+000 до км 41+650 – движение с повишено внимание, поради рязане на дървета и храсти. Срок до 18.08.2017 г.; път III-308 Средни рът-Караш от км 15+117 до км 24+000 – движение с повишено внимание, поради рязане на дървета и храсти. Срок до 30.08.2017 г.; път ІІІ-1002 Враца-Леденика от км 5+150 до км 5+200 – стесняване на една от лентите за движение, поради деформация на пътната настилка. Срок до 31.08.2017 г.; път ІІІ-1002 Враца-Леденика от км 12+150 до км 12+200 – стесняване на една от лентите за движение, поради възникнали свлачищни процеси. Срок до 31.08.2017 г.; път III-1301 Криводол-Галатин-Фурен от км 0+000 до км 23+000 – стесняване на една от лентите за движение, поради рязане на храсти и частични ремонти на асфалтовата настилка.  Срок до 30.08.2017 г.; път III-1302 Пудрия-Главаци от км 0+000 до км 2+700 – частични ремонти на асфалтовата настилка. Стесняване на една от лентите за движение. Срок до 30.08.2017 г.;\r\nОПУ-Габрово:\r\nВременно са въведени следните ограничения за движението на МПС:\r\nПът III-403 с. Кормянско-с. Малък Вършец при км 10+080 – стеснен участък при мост над р. Крапец. Сигнализиран с пътен знак В15 „Забранено влизането на пътни превозни средства с ширина, включително на товара, по-голяма от 3,30 м. \r\nОбходен маршрут: за МПС над 3,30 м по път III-401 Граница Ловеч - /Кормянско-Малък Вършец/ - при км 46+800 по общински път до III-403 в с. Малък Вършец; Срок 31.08.2017 г.\r\nПът III-3011 Крамолин-В. Търново от км 22+129 до км 28+380 – ограничено движение за МПС над 10 т, поради намален габарит на пътното платно при км 26+444. Срок до 30.06.2018 г.; \r\nПът III-5004 Граница В. Търново - Дряново - Габрово - граница Ст. Загора от км 10+940 до км 11+550, съвпадащ с ул. Малина в гр. Габрово, поради извършване на строителни дейности е ограничено движението. Отбивен маршрут за квартал Чехлевци: по път III - 5004 - път II - 44 - път III - 4404. Поставена е необходимата сигнализация. Срок до 31.08.2017 г.\r\nПът III-5006 Габрово-Стомонеците – ограничено движение за МПС над 3,5 т, поради аварийно състояние /срутена конзола/ на мост при км 4+375. Пътят е сигнализиран с пътни знаци. Срок до 20.12.2017 г. \r\nРемонтни дейности: \r\nПът III-5004 Чехлевци-Велчевци от км 11+770 до км 11+829 – ремонти дейности на асфалтовата настилка. Движението се осъществява в една лента. Срок до 31.08.2017 г.; път III-5006 Палаузово-Стомонеците при км 7+060 – движение с повишено внимание поради пропаднал участък до ръб асфалтова настилка. Една от лентите за движение е стеснена, поставена е необходимата сигнализация. Срок до 31.08.2017 г.\r\nОПУ-Добрич:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-29 Стефаново-Добрич от км 37+964 до км 43+515 – движение с повишено внимание, поради частични ремонтни дейности на асфалтовата настилка. Срок до 30.08.2017 г.; път II-97 околовръстен път Добрич от км 0+898 до км 16+539 – движение с повишено внимание, поради частични ремонтни дейности на асфалтовата настилка. Срок до 30.08.2017 г.; \r\nОПУ-Кюстендил:\r\nВременно са въведени следните ограничения за движение на МПС: \r\nПът ІІІ-6222 Смоличано Пелатиково от км 10+000 до км 14+000 е ограничено движението на товарни автомобили, поради пропадане на част от пътното тяло при км 10+650, км 11+720, км 12+830 и км 13+360. Сигнализирано с пътни знаци. Срок до 31.08.2017 г.\r\nРемонтни дейности: \r\nПът II-62 Невестино-Дупница от км 12+000 до км 36+000 – тънък изкоп и подравняване на банкети, изсичане на храсти и млада гора. Стесняване на една от лентите за движение. Срок до 18.08.2017 г.; път III-107 след Рилския манастир от км 31+350 до км 31+450 пропадане на част от дясната пътна лента и банкета. Движението се извършва двупосочно само в една лента. В участъка скоростта на движение е ограничена до 30 км/час и е сигнализирано с пътни знаци. Срок до 31.08.2017 г; път III-623 Бобов дол-Жедна при км 14+900 – активизирало се свлачище, движението се извършва само в едната лента за движение. Сигнализирано с пътни знаци. Срок 31.08.2017 г.; път III-6204 на територията на Сапарева баня при км 11+578 – ограничено движение, поради ремонтни дейности. Движението се извършва по обходен маршрут съгласно поставената сигнализация. Срок 17.08.2017 г.\r\nОПУ-Кърджали:\r\nВременно са въведени следните ограничения за движение на МПС: \r\nПът II-59 Момчилград-Крумовград в участъка от км 17+880 до км 21+400 – движението се извършва по новоизградения обходен път. Срок до 20.12.2017 г.; път ІІІ-5009 Зорница-Бели пласт-Стремци-Черноочене-Кърджали – забранено е движението на товарни МПС над 12 т. Срок до 20.12.2017 г.\r\nОбходен маршрут: по път I-5 Хасково-Кърджали и път III-507 Кърджали-Мост, през с. Мост;\r\nРемонтни дейности: \r\nПът III-5904 Крумовград-Ивайловград от км 11+530 до км 11+760 – движение в една лента, поради извършване на частични ремонтни дейности. Срок до 31.12.2017 г. \r\nОПУ-Ловеч: \r\nВременно са въведени следните ограничения за движение на МПС: \r\nПът III-307 в град Луковит от км 0+000 до км 0+514 – ограничено движение, поради ремонт на пътната настилка на път I-3. \r\nОбходен маршрут: за МПС с обща маса до 5 тона от кръстовището с ул. „Предел“ до път I-3. Обходен маршрут за МПС с обща маса над 5 тона, движещи се по направление Угърчин-Луковит е от центъра на село Тодоричене по общински път LOV 2091 до път I-3. Срок до 11.10.2017 г.; път III-3505 Казачево-Стефаново от км 0+000 до км 8+500 – затворен за движение за МПС над 12 т, поради пропадане на тротоар и подпорна стена при км 1+250 в с. Казачево, където има и стесняване на едната лента за движение. Водачите да се движат със съобразена скорост и повишено внимание. Срок до 30.09.2017 г.\r\nРемонтни дейности: \r\nПът ІIІ-401 Микре-Изворче от км 0+000 до км 15+500 – движение с повишено внимание, поради машинно и ръчно косене на банкети. Срок до 18.08.2017 г.; път ІIІ-3008 Петревене-Орешене от км 0+000 до км 14+588 – движение с повишено внимание и съобразена скорост, поради частични ремонтни дейности на асфалтовата настилка. Срок до 18.08.2017 г.\r\nОПУ-Монтана:\r\nВременно са въведени следните ограничения за движение на МПС: \r\nПът ІІІ-112 Дъбова Махала-Смирненски-Славотин-Студено Буче-Монтана и обратно – затворен за МПС над 12 т, поради изпълнение на строително-монтажни работи. Срок до 31.08.2017 г.; път ІІІ-8104 Замфирово-Пърличево от км 7+000 до км 7+700 – ограничено движение на МПС над 12 т, поради пропадане на част от дясната лента и банкета. Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Срок до 31.08.2017 г.\r\nРемонтни дейности: \r\nПът ІIІ-1022 Железна-Мартиново – движение в свободната лента с повишено внимание, поради почистване на асфалтовата настилка. Движението се регулира от сигналисти. Срок до 18.08.2017 г.\r\nОПУ-Пазарджик: \r\nВременно са въведени следните ограничения за движение на МПС:\r\nПът III-3704 Пазарджик-Ветрен при км 11+485 в с. Бошуля – забранено движението на тежкотоварни МПС над 10 т. Срок до 18.09.2017 г. \r\nОбходен маршрут: гр. Пазарджик-път I-8-с. Звъничево-Септемврийски ханчета-път III-8402-гр. Септември-кръгово кръстовище с път III-3704-с. Бошуля.\r\nРемонтни дейности: няма\r\nОПУ-Перник:\r\nВременно са въведени следните ограничения за движение на МПС:\r\nПът ІІ-63 Перник-Брезник-Стрезимировци (посока Перник-Брезник) от км 17+000 до км 18+000 – движение в едната лента, поради изсичане на храсти. Срок до 18.08.2017 г.; път ІІІ-637 от с. Мрамор до разклон за с. Лева река – забрана за движение на МПС над 10 т. Срок до 31.10.2017 г.\r\nРемонтни дейности:\r\nПът ІІ-63 Трън-отклонение за с. Туроковци (дясна лента посока Трън-Главановци) от км 49+000 до км 49+050 – движение в една лента, поради изграждане на подпорна стена. Срок до 31.08.2017 г.\r\nОПУ-Плевен:\r\nВременно са въведени следните ограничения за движение на МПС: \r\nПът ІІІ-301 от км 1+750 /край регулация с. Козар Белене/ до км 5+753 /начало регулация гр. Левски/ – забранява се движението на пътни превозни средства с общо тегло над 7 т.\r\nОбходен маршрут: път III-303 Българене-Малчика-Аспарухово-Левски. \r\nПът ІІІ-304 Изгрев-Трънчовица-Бацова махала-Новачене-Дебово от км 0+030 до км 24+650 – целогодишно е забранено транзитното движение на МПС над 15 т.\r\nОбходен маршрут: по път ІІ-34 Плевен-Никопол.\r\nПът ІІІ-3004 Опанец-Долна Митрополия от км 0+000 до км 6+125 - в района на с. Опанец – целогодишно е забранено транзитно движение на МПС над 3.5 т.\r\nОбходен маршрут: по път І-3 Бяла-Плевен-Ботевград (от п.в. \"КАТ\" на км 88+973 към п.в. на км 95+099). \r\nПът ІІІ-3005 Ясен-Търнене-Градина-в района на с. Ясен от км 1+793 до км 4+223 – целогодишно е забранено транзитно движение на МПС над 3.5 т, осигурен е сигнализиран обходен маршрут; път ІІІ-3005 Ясен-Търнене-Градина-Петърница-Бъркач-Беглеж, в района на с. Беглеж от км 21+062 до км 27+123 – целогодишна забрана за МПС над 8 т.\r\nОбходен маршрут: път ІІІ-3502 Брестовец-Горталово-Беглеж-Бежаново-Ъглен.\r\nПът ІІІ-3006 Радомирци-Рупци-Червен бряг от км 8+904 до км 9+22 – в участъка на свлачище в землището на гр. Червен бряг – целогодишна забрана за МПС над 12 т.\r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно.\r\nРемонтни дейности: \r\nПът III-3002 Българене-Божурлука от км 3+800 до км 17+100 – движение в една лента, поради попълване на банкети и оформяне на земни окопи. Срок до 18.08.2017 г.\r\nОПУ-Пловдив: \r\nВременно са въведени следните ограничения за движение на МПС:\r\nПът II-86 Асеновград-Нареченски бани – забранено е движението на МПС с височина над 4 м. през тунелите.\r\nОбходен маршрут: път 866 Кричим-Девин;\r\nПът ІІІ-667 Плодовитово-Първомай-Асеновград при км 6+832 /мост на р. Марица/ – забранено движението на тежкотоварни МПС над 5 т., поради намален габарит на пътното платно на стоманения мост на р. Марица\r\nОбходен маршрут: път ІІ-66 Стара Загора-Поповица и път І-8 София-Пловдив-Свиленград.\r\nПът III-804 Поповица-Болярци – ограничено движение МПС над 12 т, поради намален габарит на пътното платно на мост в Поповица. Срок до 20.12.2017 г.; път III-5802 Тополово-Леново-Поройна в участъка от км 19+287 (край с. Поройна) до км 19+495 (кръстовище с III-667) е затворен – забранено движението на всички МПС. Срок до 20.12.2017 г.; път III-8611 Белица-Загражден–Давидково в участъка от км 13+500 /Държавно ловно стопанство ”Кормисош”, след с. Белица/ до границата с област Смолян при км 18+431 – забранено движението на всички МПС. Срок до 20.12.2017 г.\r\nРемонтни дейности: няма.\r\nОПУ-Разград:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 /с. Бистра-Разград/-– ограничено движение за всички МПС, поради строително-монтажни дейности. \r\nОбходен маршрут: Търговище-път II-74-с. Въбел-с. Здравец-с. Подгорица-път II-51 с. Дралфа-с. Чудомир-гр. Лозница-път I-2-Разград и обратно. \r\nЗабележка: През затвореният участък ще се пропускат живущите в населените места Манастирско, Трапище и Бистра, поради липса на друга алтернатива за достигане до тях. Срок до 31.10.2017 г.\r\nРемонтни дейности: \r\nПът II-49 Кубрат-Тутракан от км 79+890 до км 89+100 – частични ремонтни дейности на асфалтовата настилка. Срок до 31.08.2017 г.\r\nОПУ-Русе:\r\nВременно са въведени следните ограничения за движение на МПС: няма.\r\nРемонтни дейности: \r\nПът IІ-23 Русе-Червена вода от км 0+030 до км 10+000 – движение с повишено внимание, поради частични ремонтни дейности по асфалтовата настилка. Участъкът е сигнализиран. Движението се регулира от сигналисти. Срок до 18.08.2017 г. ; път ІІІ-501 Борово-Бяла от км 46+230 до км 52+590 – ремонтни дейности по асфалтовата настилка. Движението се регулира от сигналисти. Срок до 31.08.2017 г.; път IIІ-5201 Новград-Пиперково от км 3+800 до км 7+800 – движение с повишено внимание, поради частични ремонтни дейности по асфалтовата настилка. Участъкът е сигнализиран. Движението се регулира от сигналисти. Срок до 18.08.2017 г. ;\r\nОПУ-Силистра:\r\nВременно са въведени следните ограничения за движение на МПС: няма.\r\nРемонтни дейности: \r\nПът II-49 Тутракан-Старо село-Кубрат от км 89+100 до км 98+876 – движение в една лента с повишено внимание спрямо поставената временна сигнализация, поради ремонтни дейности на асфалтовата настилка. Срок до 30.04.2018 г.\r\nОПУ-Сливен:\r\nВременно са въведени следните ограничения за движение на МПС: \r\nПът ІІ-53 с. Бяла-гр. Сливен при км 107+200 – движение в едната лента, поради частично пропадане на асфалтова настилка. Ограничено движение за МПС над 3.5 т. Срок до 24.08.2017 г.; път ІІІ-488 Ичера-Сливен от км 19+750 до км 30+000 – затворен за движение за МПС над 10 т. \r\nРемонтни дейности: няма. \r\nОПУ-Смолян:\r\nВременно са въведени следните ограничения за движение на МПС: \r\nПът III-8683 Арда-Горна Арда от км 27+000 до км 29+500 – забранено движението на МПС над 10 т, поради пропадане и стесняване на една от пътните ленти. Срок до 31.10.2017 г.\r\nРемонтни дейности: \r\nпът ІІІ-197 в с. Борино от км 70+100 до км 70+500 – движение в една лента, поради срутване на стена от каменна зидария в дясна лента. Преминаването на МПС става в лявата лента с изчакване. Поставена е необходимата сигнализация на засегнатия участък. Срок до 31.08.2017 г.; път ІІІ-197 Тешел-Девин от км 78+100 до км 78+300 – пропадане на подпорна стена, движението на МПС да се извършва с повишено внимание. Участъкът е сигнализиран с пътни знаци. Срок до 31.10.2017 г.; път ІІІ-864 Чепеларе-Соколовци от км 0+000 до км 11+200 – движение с повишено внимание, поради изсичане на храсти и косене на тревни площи. Движението се извършва съобразно създадената организация. Срок до 25.08.2017 г.; път ІІІ-867 Средногорци-Мадан от км 0+000 до км 7+300 – частични ремонти на асфалтовата настилка. Срок до 18.08.2017 г.; път ІІІ-8611 Белица-Загражден-Оряховец при км 59+250, поради проявление на свлачище и пропаднала лява лента, движението на МПС да се извършва с повишено внимание. Поставена е необходимата вертикална сигнализация. Срок до 31.10.2017 г.; път ІІІ-8632 Баните-п.к. Стоянов мост при км 6+700 – движението на МПС се осъществява в една лента, поради разрушена подпорна стена от каменна зидария и тръбен водосток. Участъкът е сигнализиран с пътни знаци. Срок до 31.10.2017 г.; път ІІІ-8641 Смолян-Стойките от км 0+000 до км 11+400 – движение с повишено внимание, поради изсичане на храсти и косене на тревни площи. Движението се извършва съобразно създадената организация. Срок до 23.08.2017 г.; път ІІІ-8652 Бял извор-Неделино при км 15+780, поради пропадане на пътен банкет и част от пътното платно с дължина 20 м, движението на МПС се осъществява в една лента. Участъкът е сигнализиран с пътни знаци. Срок до 31.10.2017 г.; път ІІІ-8681 Бяла река-Смолян при км 10+156 движението на МПС се извършва в едната лента. Срок до 18.08.2017 г.; път ІІІ-8683 Рудозем-Смолян-Чокманово при км 2+030, поради проявление на свлачище и пропаднала лява лента, движението на МПС се извършва с повишено внимание. Поставена е необходимата вертикална сигнализация. Срок до 31.10.2017 г.\r\nОПУ-София:\r\nВременно са въведени следните ограничения за движение на МПС: \r\nПът ІІ-82 Костенец-Самоков от км 0+000 до км 39+176 – забранява се транзитното движение на товарни МПС с обща маса над 10 т в двете посоки. Срок до 30.09.2017 г; \r\nпът ІІІ-3701 в участък от км 16+600 /край с. Ямна/ до км 22+300 /г-ца ОПУ Ловеч/ – затворен, поради свлачища. Срок до 30.09.2017 г.\r\nОбходен маршрут: път II-37 /Етрополе/-Лъга-Джурово-път I-3 /Джурово-Ябланица/-граница ОПУ Ловеч-път III-358 /Ябланица-Гложене/-път III-3701/ Гложене-Черни Вит/;\r\nпът ІІІ-8001 Беренде извор-Беренде от км 4+700 до км 9+410 – забранено е движението на МПС, поради намален габарит на пътното платно. Срок 31.08.2017 г.; път ІІІ-8102 Чибаовци-Свидня от км 10+000 до км 16+750 – затворен участък, поради активирали се свлачища. Срок до 30.09.2017 г.\r\nОбходен маршрут: до Чибаовци да се ползва път II-81; до Бучин проход-път III-164 Бучин проход-Искрец-Свидня. \r\nРемонтни дейности: няма.\r\nОПУ-Стара Загора:\r\nВременно са въведени следните ограничения за движение на МПС: \r\nПът ІІІ-807 затворен мост над р. Марица при км 7+600 в с. Скобелево.\r\nОбходни маршрути:\r\n- път ІІ-66 Поповица-Плодовитово-Първомай-Скобелево;\r\n- път ІІ-66 Чирпан-Плодовитово-Първомай-Скобелево;\r\n- Скобелево-Първомай-Плодовитово-път ІІ-66.\r\nПът ІІІ-5031 Опан-Гълъбово – забранено движението на МПС над 10 т. \r\nОбходен маршрут: път І-5 Стара Загора-Димитровград и път ІІІ-554 Раднево-Гълъбово;\r\nпът III-5007 Зимница-Ветрен, от км 11+500 до км 12+500. Движението на МПС се осъществява в една от лентите за движение.\r\nРемонтни дейности: \r\nПът II-55 Златирът-Гурково от км 41+000 до км 56+000 – движение в повишено внимание, поради косене на храсти. Срок от 09:00 до 18:00 часа до 18.08.2017 г.; път III-554 Раднево-Гълъбово при км 46+460 – частични ремонтни дейности. Срок до 31.08.2017 г.\r\nОПУ-Търговище:\r\nВременно са въведени следните ограничения за движение на МПС:\r\nПът II-49 Търговище-Разград от км 9+800 до км 11+832 и от км 11+942 до км 30+658 – ограничено движение за всички МПС, поради строително-монтажни дейности. \r\nОбходен маршрут: път I-4 В. Търново-Търговище-Шумен, движението се отбива по път II-74 – Търговище-/Попово – Дралфа/” през с. Въбел-с. Здравец-с. Подгорица, път II-51 „с. Дралфа-с. Чудомир-гр. Лозница – път I-2, път I-2 Русе-Разград-Шумен, гр.Разград и обратно. Срок до 31.10.2017 г.\r\nПът III-4082 Капище-Банковец от км 0+000 до 11+300 – ограничено е движението на МПС над 3,5 т, поради ремонтни дейности на мостово съоръжение. Срок до 30.09.2017 г.\r\nРемонтни дейности: няма.\r\nОПУ-Хасково:\r\nВременно са въведени следните ограничения за движение на МПС:\r\nПът III-5009 Козлец-Кърджали от км 0+000 до км 26+080 – ограничено е движението на МПС над 12 т. Срок до 20.12.2017 г.\r\nРемонтни дейности: няма.\r\nОПУ-Шумен:\r\nВременно са въведени следните ограничения за движение на МПС: \r\nПът ІІІ-731 Радко Димитриево-Друмево – ограничено движение на МПС над 10 т., поради свлачищни процеси. Срок до 21.05.2018 г.\r\nОбходен маршрут: Шумен-Овчарово-Друмево.\r\nРемонтни дейности: \r\nПът II-27 Нови пазар-Памукчии от км 0+000 до км 9+500 посока Памукчии – частични ремонтни дейности на асфалтовата настилка. Срок до 21.08.2017 г.\r\nОПУ-Ямбол:\r\nВременно са въведени следните ограничения за движение на МПС:\r\nПът ІІІ-7008 Елхово-Изгрев от км 2+440 до км 2+560 – затворен за движение, поради компрометирано експлоатационно състояние на дървен мост над р. Тунджа. Движението е пренасочено по изграден обходен път до моста с ограничение на скоростта до 30 км/ч. Срок до 20.12.2017 г.\r\nРемонтни дейности:\r\nПът ІІ-53 Тамарино-Зорница от км 173+900 до км 184+000 – движение в една лента, поради частични ремонтни дейности на асфалтовата настилка. Срок до 18.08.2017 г.; път ІІІ-7008 с. Малък Манастир-с. Голям Манастир от км 18+059 до км 18+127 – движението е пренасочено само в едната лента, поради пропаднала настилка и пропаднал насип. Срок до 20.12.2017 г.; \r\n2. Опасност от падащи камъни: Искърско дефиле; Кресненско дефиле; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път II-16 Ребърково-Своге-Нови Искър; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката; път ІІ-73 Шумен-Карнобат. Шофьорите да се движат с повишено внимание по тези участъци.", "date": "2017.08.17", "title": "Актуална пътна обстановка"}
{"url": "http://www.focus-news.net/news/2017/08/17/2426432/api-shofyorite-da-se-dvizhat-s-povisheno-vnimanie-pri-km-1-v-posoka-burgas-na-am-cherno-more-poradi-lipsa-na-predpazna-mantinela.html", "text": "Шофьорите да се движат с повишено внимание, спазвайки пътната сигнализация, в двете ленти при км 1 в посока Бургас на АМ \"Черно море\", поради липса на предпазна мантинела вследствие на пътнотранспортно произшествие. Това съобщиха от пресцентъра на Агенция \"Пътна инфраструктура\" (АПИ). \r\nВсички граждани и транспортни фирми могат да получават информация за актуалната пътна обстановка от безплатното приложение LIMA, интернет  страницата на АПИ – www.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2017.08.17", "title": "АПИ: Шофьорите да се движат с повишено внимание при км 1 в посока Бургас на АМ \"Черно море\", поради липса на предпазна мантинела"}
{"url": "http://www.focus-news.net/news/2017/08/17/2426433/predstoyashti-sabitiya-v-stranata-za-17-avgust-agentsiya-fokus.html", "text": "***\r\nОт 12.00 часа при при КЦМ министърът на регионалното развитие и благоустройството Николай Нанков ще направи инспекция на строително-монтажните работи по разширяването на републиканския път Пловдив – Асеновград.\r\n***\r\nОт 15.00 часа в района на пътя Палаузово - Недялско, Ямбол, министърът на енергетиката Теменужка Петкова ще инспектира изграждането на двадесет километровата газопроводна отсечка „Лозенец-Недялско“.\r\n***\r\nОт 11.00 часа в зала \"Пресцентър\" на приземния етаж на Министерството на труда и социалната политика министър Бисер Петков ще представи приоритетите от управленската програма на правителството за периода 2017-2021 г. в сферата на социалната и демографската политика.\r\n***\r\nОт 10.00 часа 5 състав на Специализирания наказателен съд ще гледа делото срещу Красимир К., Производство за определяне на общо наказание по чл. 23-27 НК (кумулации – чл. 306, ал. 1, т. 1 НПК).\r\n***\r\nОт 10.30 часа в Музея за история на София (бившата Централна минерална баня), ет. 2, площад „Бански“ 1, ще се проведе специално събитие, посветено на приказки за добрината.\r\n***\r\nОт 15.30 часа в хотел ,,Астра” ще се проведе Работна среща на регионалните представители и членове на Съюз на преподавателите по авто-мото подготовка (СПАМП) в гр. София, на която ще присъства и зам.-министърът на Транспорта, информационните технологии и съобщенията Ангел Попов. Основните теми, които ще бъдат разгледани и дискутирани ще бъдат свързани с изменението на учебната документация за обучение на кандидат-водачи на МПС. \r\n***\r\nОт 16.00 часа в зала №5 в сградата на Общината ще се проведе публично обсъждане на отчета за изпълнение на бюджета на Общината за 2016 г.\r\n***\r\nОт 19.00 часа в к.к. Слънчев бряг, комплекс Какао бийч, ще се проведе концерт, част от турнето One Love.\r\n***\r\nОт 11.00 часа в Детския център „Хамбарите“ на Санаторно-оздравителния комплекс „Камчия“ ще бъде открито шестото издание на Международния фестивал „Магията на куклите“.\r\n***\r\nОт 15.00 часа, в залата на 6 ет. в административната сграда кметът на Община Видин Огнян Ценков ще връчи благодарствени адреси на доброволците, съдействали при реализирането на Първия летен фестивал \"Крепост на вековете \"Баба Вида\".\r\n***\r\nОт 10.00 часа в читалня на библиотека при НЧ „Развитие 1869“ ще се проведе драматизация на приказка.\r\n***\r\nНай-добрите български играчи и треньори по снукър ще правят демонстрации на открито във Враца.\r\n***\r\nВ града ще бъдат открити два къта за отдих (в кварталите \"Гурково\" и \"Видбол\"), реализирани по проекти в рамките на Програма \"Местни инициативи\" на Община Видин. На събитието ще присъства заместник-кметът на Общината Венци Пасков.\r\n***\r\nОт 11.00 часа в приемната на Регионалната инспекция по околната среда и водите ще се проведе работна среща по проблемите на млекопреработвателния сектор.\r\n***\r\nОт 11.00 часа в Зала 1 на Областна администрация Русе ще бъде проведена встъпителна пресконференция относно иницииране на изследвания за туберколоза сред рискови групи на територията на областта.\r\n***\r\nОт 8.00 до 13.30 часа на гарнизонното стрелбище на поделение то Военното формирование 28330 ще се проведе планирани стрелби. \r\n***\r\nОт 18.00 часа в зала „Петър Стайков“ в Клуба на дейците на културата ще бъде представена самостоятелна изложба живопис на художника Станчо Станев.\r\n***\r\nОт 10.00 часа в Детски отдел на библиотека „Родина“ ще се проведе програма за лятна работа с деца.", "date": "2017.08.17", "title": "Предстоящи събития в страната за 17 август (Агенция „Фокус”)"}
{"url": "http://www.focus-news.net/news/2017/08/17/2426434/predstoyashti-mezhdunarodni-sabitiya-za-17-avgust-agentsiya-fokus.html", "text": "Международният криминален съд ще наложи репарации за разрушаването на храмове в Тимбукту\r\n*** Първо прослушване по делото срещу ФСБ за подслушване на шведския дипломат Раул Валенберг, който е спасил хиляди евреи от нацистите в Унгария, преди да изчезне в съветски затвор.\r\n*** Ще бъде освободен  ислямският духовник Раед Салах, който бе задържан за подбуждане към насилие.\r\n*** Първият международен панаир от пет години в Сирия, отваря врати.", "date": "2017.08.17", "title": "Предстоящи международни събития за 17 август (Агенция „Фокус“)"}
{"url": "http://www.focus-news.net/news/2017/08/17/2426435/nimh-dnes-shte-e-predimno-slanchevo-maksimalnite-temperaturi-shte-sa-mezhdu-29-i-34.html", "text": "Атмосферното налягане е малко по-високо от средното за август и ще остане без съществена промяна.\r\nДнес ще е предимно слънчево. Около и след обяд ще се развива купеста облачност, но само на изолирани места ще превали и прегърми. Ще духа слаб, в източната половина от страната – умерен вятър от север-североизток. Максималните температури ще са между 29° и 34°. Това съобщи за Агенция „Фокус“ дежурният синоптик от НИМХ Евгения Егова. \r\nНад Черноморието ще преобладава слънчево време, около и след обяд с по-значителни временни увеличения на облачността, но вероятността за валеж е малка. Ще духа предимно умерен североизточен вятър. Максималните температури ще са 27-30°. Температурата на морската вода е 25°-26°. Вълнението на морето ще бъде около 3 бала.\r\nНад планините ще е предимно слънчево. Около и след обяд ще се развива купеста облачност, но само на изолирани места ще превали и прегърми. Ще духа до силен североизточен вятър. Максималната температура на височина 1200 метра ще е около 25°, на 2000 метра – около 16°.", "date": "2017.08.17", "title": "НИМХ: Днес ще е предимно слънчево, максималните температури ще са между 29° и 34°"}
{"url": "http://www.focus-news.net/news/2017/08/17/2426436/ria-novosti-kralskiyat-dvor-na-sauditska-arabiya-saobshti-za-nova-konchinata-na-prints.html", "text": "Кралският двор на Саудитска Арабия съобщи, че е починал принц Бандар бин Фад бин Саад бин Абдулрахман ал Сауд, предаде РИА Новости, позовавайки се на местни медии.\r\nПринцът е починал в сряда, а в четвъртък ще се състои церемония, на която ще се четат молитви за него. Причината за смъртта на се оповестява. \r\nПреди десет дни, на 8 август кралският двор на Саудитска Арабия съобщи за смъртта на друг принц Салман бен Абдалах бен Турки ал Сауд. Местните медии съобщиха, че принцът е бил на 26 години и че е починал от сърдечен пристъп.  Виктор Турмаков", "date": "2017.08.17", "title": "РИА Новости: Кралският двор на Саудитска Арабия съобщи за нова  кончината на принц"}
{"url": "http://www.focus-news.net/news/2017/08/17/2426437/ministar-temenuzhka-petkova-shte-inspektira-izgrazhdaneto-na-lupinga-lozenets-nedyalsko.html", "text": "Министърът на енергетиката Теменужка Петкова ще инспектира изграждането на двадесет километровата газопроводна отсечка „Лозенец-Недялско“, съобщиха от пресцентъра на Министерството на енергетиката. Изграждането на лупинга е част от проекта за рехабилитация, модернизация и разширение на съществуващата газопреносна инфраструктура на територията на България. С изпълнението на проекта ще се повиши сигурността на преносната система на „Булгартрансгаз“ ЕАД. \r\nИнспекцията ще се проведе в 14.00 часа днес, в района на пътя Палаузово - Недялско, Ямбол. За участие в инспекцията е поканен и министър-председателят Бойко Борисов.", "date": "2017.08.17", "title": "Министър Теменужка Петкова ще инспектира изграждането на лупинга „Лозенец-Недялско“"}
{"url": "http://www.focus-news.net/news/2017/08/17/2426438/ministar-nikolay-nankov-shte-inspektira-rehabilitatsiyata-na-patya-plovdiv-asenovgrad.html", "text": "Министърът на регионалното развитие и благоустройството Николай Нанков ще направи инспекция на строително-монтажните работи по разширяването на републиканския път Пловдив – Асеновград, съобщиха от пресцентъра на МРРБ. Стартът на рехабилитацията на финансирания по линия на Оперативна програма „Региони в растеж“ 2014 – 2020 проект бе даден на 10 август. Инспекцията на министър Нанков ще се състои днес, от 12.00 часа, при КЦМ. На събитието е поканен да присъства министър-председателят Бойко Борисов.", "date": "2017.08.17", "title": "Министър Николай Нанков ще инспектира рехабилитацията на пътя Пловдив – Асеновград"}
{"url": "http://www.focus-news.net/news/2017/08/17/2426439/mun-dzhey-in-nyama-da-ima-voyna-na-koreyskiya-poluostrov.html", "text": "Президентът на Южна Корея Мун Джей-ин заяви, че няма да има война на Корейския полуостров. Той заяви това въпреки високото напрежение относно севернокорейските ракетна и ядрена програми, предаде  AFP.\r\n„Всички южнокорейци работихме здраво заедно, за да построим наново страната от руините на Корейската война“, заяви Мун по време на пресконференция на първите си сто дни на поста. \r\n„Ще предотвратя войната на всяка цена. Затова и искам всички южнокорейци да вярват, че със сигурност няма да има война“, добави той.  Виктор Турмаков", "date": "2017.08.17", "title": "Мун Джей-ин: Няма да има война на Корейския полуостров"}
{"url": "http://www.focus-news.net/news/2017/08/17/2426440/ministerstvoto-na-pravosadieto-organizira-seminar-na-koyto-shte-badat-predstaveni-rezultatite-ot-merkite-za-podobryavane-na-usloviyata-v-mestata-za-lishavane-ot-svoboda.html", "text": "Министерството на правосъдието организира работен семинар, на който ще представи резултатите от мерките за подобряване на условията в местата за лишаване от свобода, както и бъдещите действия в тази насока. Това съобщиха от пресцентъра на Министерството на правосъдието. \r\nСеминарът ще се проведе от днес до 19 август 2017 г. в град Стара Загора. Ресорният заместник-министър на правосъдието проф. Николай Проданов, временно изпълняващият длъжността главен директор на Главна дирекция „Изпълнение на наказанията“ Свилен Цветанов и началниците на затвори у нас ще имат възможността да изложат вижданията си и действията, които ще бъдат предприети от Министерство на правосъдието във връзка с подобряването на условията в местата за лишаване от свобода.", "date": "2017.08.17", "title": "Министерството на правосъдието организира семинар, на който ще бъдат представени резултатите от мерките за подобряване на условията в местата за лишаване от свобода"}
{"url": "http://www.focus-news.net/news/2017/08/17/2426441/denyat-17-avgust-v-balgarskata-istoriya.html", "text": "На тази дата през 986 г. българските войски побеждават ромеите в битката при прохода “Траянови врата”.\r\nНа 17 август 1876 г. Виктор Юго произнася реч във Френския парламент, в която изобличава равнодушието на европейската дипломация към жертвите на Априлското въстание в България, извършено през 1876 г. и отправя апел към Европа в защита на българския народ, пострадал от османските жестокости по време и след потушаването на въстанието.\r\n2009 г.\r\nПрезидентът на Република България връчва орден „Стара планина“ първа степен на Кауко Ямсен, извънреден и пълномощен посланик на Република Финландия в Република България, „за изключително големите му заслуги за развитието на българо-финландските отношения и по повод окончателното му отпътуване от страната.“\r\n1977 г.\r\nОт 17-ти до 28-ти август в София се провеждат световните студентски летни игри \"Универсиада 77\".\r\nДумата “универсиада” идва от латинската дума университет и гръцката олимпиада. Това са световни студентски спортни състезания. Още през XIX век Англия и САЩ се провеждат състезания по различни видове спорт, между представители на различни университети. Първите международни университетски състезания се провеждат през май 1923 г. В Париж. До Втората световна война (през 1925 г., 1927 г., 1930 г., 1933 г., 1935 г., 1937 г. и 1939 г.) в различни европейски градове се провеждат още няколко подобни игри под егидата на Международната конфедерация на студентите. След войната игрите се провеждат в рамките на Международния фестивал на младежите и студентите под ръководството на Международния съюз на студентите. През 1948 г. по инициатива на няколко европейски страни е създадена Международната федерация по университетски спорт (ФИСУ). През 1959 г. в Торино (Италия) се провеждат първите световни студентски игри. От тогава те се наричат “Универсиада”.\r\nСтудентските игри (летни и зимни) се провеждат веднъж на две години – в нечетните години. Летните игри включват състезания по 10 задължителни дисциплини, плюс още 3 дисциплини, които се избират от страната домакин, а зимните - 6 задължителни и 1 или 2 по избор на организаторите.\r\nНа игрите през 1959 г. участие взимат 1400 спортисти от 43 държави. На лятната Униврсиада през 2003 г. в Дегу (Корея) участват 6600 студенти от 174 държави.\r\nЕмблемата на Универсиада (ФИСУ) представлява латинската буква U в обкръжение от 5 разноцветни звезди, които символизират петте континента.\r\n1971 г.\r\nС Указ № 179 на Държавния съвет е утвърден проектът на новия герб на НР България. Промяната в него е записана в конституцията от 1971 г. и предвижда под лъва да бъде изобразено зъбчато колело, а вместо датата 9 септември 1944 г., както е според конституцията от 1947 г., са изписани годините \"681 г. – 1944 г.\"\r\n1946 г.\r\nОт 17 до 24 август се води съдебният процес срещу Вътрешната Македонска Революционна Организация (ВМРО). 22-ма души - бивши дейци и симпатизанти на ВМРО са съдени \"за образуване на терористични групи за събаряне на властта\". Двама от тях са осъдени на смърт.\r\nВМРО е националнореволюционна организация на македонските българи, създадена през есента на 1919 г. от Т. Александров, П. Чаулев и ген. Ал. Протогеров. Ръководителите й са привърженици на идеята за присъединяване на Вардарска и Беломорска Македония към България, но поради нейното поражение в Първата световна война 1914 г.–1918 г. приемат идеята на ВМОРО за автономия на Македония.\r\n1926 г.\r\nГръцки войски разрушават паметника на загиналите български войници от Македонската дивизия по време на Първата световна война, издигнат на връх Тумба в Беласица.\r\n1919 г.\r\nПовеждат се избори за 18-то Обикновено Народно събрание. БЗНС печели 85 места, БКП - 47, БРСДП (о) - 38, Демократическата партия - 28, Народната - 19, Прогресивнолибералната партия - 8, Радикалдемократическата партия - 8, Народнолибералната партия (Добри Петков) - 2 и Народнолибералната партия (Никола Генадиев) - 1.\r\n1916 г.\r\nОт 17 до 22 август се осъществява настъпление на Първа Българска армия: освободени са Лерин (17 август) и Костур (22 август). Водят се боеве при връх Чеган. Втора Българска армия настъпва на изток от р. Струма. До края на месеца е освободен районът между р. Струма и р. Места без Сяр, Драма и Кавала (по споразумение с Гърция). За няколко месеца там се установява 20. турски корпус с щаб в с. Зиляхово.\r\n1853 г.\r\nСлед окупацията на Влашко и Молдова от руската армия е изготвена молба от влиятелни български търговци (Иван Селимински, Евлоги Георгиев Недев, Михаил Авромович, архимандрит Максим Райкович) от Букурещ, Галац и Браила до руския император Николай I с искане за автономия на българите.\r\n986 г.\r\nБългарските войски побеждават ромеите в битката при прохода “Траянови врата”.\r\nПрез лятото на 986 г. византийският император Василий ІІ навлиза дълбоко в пределите на България и достига до гр. Средец, като безуспешно се опитва да го превземе. На 17 август в прохода “Траянови врата” българите обкръжават оттеглящите се от София ромейски колони, преграждат пътя на византийците за отстъпление и ги нападат в планинските теснини. Сражението се командва от Самуил, но в него участват и брат му Арон и синът на цар Петър - Роман (971 г. – 997 г.). По-голямата част от византийската войска е избита, а император Василий ІІ преминава през прохода, за да се спаси във Филипопол (Пловдив). Разказите на хронисти представят бягството му като паническо – императорската палатка и знаците на императорското достойнство са изоставени и завладени от българите. Последвалото поражение на неговата армия осуетява плановете му да покори още в края на 80-те години на Х в. България. Победата при Траянови врата укрепва увереността на Самуил във възможностите на неговата войска и стабилизира позицията му на водач на българския народ.На тази да са родени:\r\n1968 г.\r\nРоден е Николай Антонов – български лекоатлет, състезател на 200 метра бягане и скок на дължина. Наричан е \"най-бързия бял мъж на планетата\". Световен шампион на 200 метра в зала (1991 г.), европейски вицешампион (1988 г.), балкански първенец (1986 г., 1987 г.).\r\n1900 г.\r\nРоден е Руси Стоянов Русев, (псевдоним на Ст. Свиларов) - български литературен историк и критик. Завършва английска филология (бакалавър) в университета \"Виктория\" в Манчестър (1923 г.). Специализира класическа филология в Колумбийския университет, Ню Йорк от 1925 г. до 1926 г. Работи като учител в София, лектор и преподавател в СУ (1929 г. – 1966 г.). От 1938 г. до 1948 г. чете лекции по английска и американска литература, автор е на около 200 статии и студии, в които разглежда автори и произведения от ранното английско средновековие, както и модерни писатели (В. Уулф, О. Хъксли, Дж. Джойс), работи върху въпроси на езика и стила. Голяма част от изследванията му са посветени на специфични въпроси на българска литература. Русев е един от първите преводачи на най-добрите драми на У. Шекспир. Автор е на \"Граматика на английския език\" (1934 г.), \"Българо-английски речник\" (1947 г.), \"Английски пословици и българските им съответни\" (1967 г.). Умира на 19 март 1988 г.На тази дата умират:\r\n2002 г.\r\nУмира Теодор Делчев Димитров – български дипломат, емигрант, дарител на България. Роден е на 26 февруари 1932 г. Завършва славянска и романска филология в Университета в Букурещ (1955 г.), Библиографски институт \"Елин Пелин\" в София (1957 г.) и женевския Институт по международни отношения (1978 г.). През 1958 г. печели конкурса за работа в ООН в Женева и се издига до заместник директор на библиотеката на ООН. Напуска организацията през 1992 г. Теодор Димитров извършва исторически проучвания по македонския въпрос. Помага на България с документи, организира на свои разноски рекламни сбирки за България и конференции по балканските проблеми в дома си в Жеж. Завещава цялото си имущество на българската държава (имоти в Швейцария и Франция, безценна колекция от 50 хил. т. и документи). Автор е на 15 книги: \"Сборник с документи на ООН “Жалбите на Македония” (1919 г. – 1939 г.)\" (изд. 1979 г. – 1980 г.), на книга за Макгахан (1977 г.).\r\n1994 г.\r\nУмира Крум Цоков – български общественик, дипломат. Роден е на 30 юни 1900 г. в София. Учи в немската търговска гимназия и Френския колеж в Пловдив. Завършва Консулско-стопанския факултет на Свободния университет. Търговски съветник към българската легация във Варшава. След започване на II световна война заедно с дипломатическия корпус напуска Варшава (06 септември 1939 г.); търговски съветник в Берлин (1940 г.) Крум Цоков е натоварен с ликвидацията на българското търговско съветничество във Варшава. Заедно със своя секретар Д. Икономов организира нелегална българо-полска организация, наречена “Група Б”. Тя организира изнасянето от Полша на документи, пари и евакуацията на полски граждани, преследвани от германските окупационни власти. Разкрит е от германската полиция през 1940 г. и е осъден на 5 г. затвор. По време на Варшавското въстание успява да избяга от затвора и заедно със съпругата си заминава за Прага, където е арестуван от съветските органи за сигурност и продължително време разследван. След освобождаването му през 1947 г. заминава за Варшава, там е арестуван по искане на българската държавна сигурност; затворен в концлагера “Куциян”. След освобождаването му през 24 март 1949 г. е преследван като “фашистки дипломат” и работи като каменар и строител. Обвинен в шпионаж през 1952 г. и е осъден на 7 години затвор. След освобождаването от затвора (1959 г.) успява да замине за Полша при семейството си. Въпреки съпротивата на българските власти полското правителство го награждава с ордена “За бойна слава” в знак на признание за заслугите му към Полша и участието в полската съпротива срещу фашизма.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.08.17", "title": "Денят 17 август в българската история"}
{"url": "http://www.focus-news.net/news/2017/08/17/2426442/sport-seltik-pobedi-astana-s-50-v-kvalifikatsionen-mach-za-shampionskata-liga.html", "text": "Селтик победи като домакин с 5:0 Астана в първия мач от четвъртия квалификационен кръг на Шампионската лига.\r\nВ 32-та минута Евгений Постников отбеляза автогол. В 42-та и в 60-та минута Скот Синклер отбеляза две нови попадения. В 79-та минута полузащитникът Джеймс Форест доведе резултата до 4:0, а в 88-та минута нападателят Лей Грифитс оформи окончателния резултат 5:0.   Виктор Турмаков", "date": "2017.08.17", "title": "Спорт: Селтик победи Астана с 5:0 в квалификационен мач за Шампионската лига"}
{"url": "http://www.focus-news.net/news/2017/08/17/2426443/sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya-v-stolitsata.html", "text": "В митрополитската катедрала на София „Св. Вмца Неделя”, след редовната Света Литургия, от 10.00 часа ще бъдат отслужени молитви на св. Киприян, предаде репортер на Агенция \"Фокус\". Тези молитви се четат срещу влиянието на всички зли сили. Ще бъде извършен и водосвет. Вечернята ще започне в 17.00 часа.\r\nНикола ПЕТКОВ", "date": "2017.08.17", "title": "Свети Kиприянови молитви ще бъдат отслужени в митрополитската катедрала „Св. Неделя” в столицата"}
{"url": "http://www.focus-news.net/news/2017/08/17/2426444/blagoevgrad-shte-se-provede-publichno-obsazhdane-na-otcheta-za-izpalnenie-na-obshtinskiya-byudzhet-za-2016-g.html", "text": "Годишният отчет за изпълнение на бюджета, инвестиционната програма на Община Благоевград, сметките за средства от Европейския съюз и състоянието на общинския дълг за 2016 година ще бъдат подложени на публично обсъждане. Това съобщиха от пресцентъра на Община Благоевград. Срещата ще се състои от 16.00 часа, в зала №5 в сградата на Община Благоевград. Дневният ред включва три точки, свързани и с представяне на допълнителна отчетна информация по Закона за публичните финанси, въпроси и отговори във връзка с годишния отчет на Община Благоевград за 2016 година. Обсъждането се организира на основание чл. 140, ал. 4 от Закона за публичните финанси и в изпълнение на чл. 50 ал. 3 и 4 от Наредбата за условията и реда за съставяне на тригодишната бюджетна прогноза за местните дейности и за съставяне, приемане, изпълнение и отчитане на бюджета на Община Благоевград. Всеки гражданин може да присъства по време на публичното обсъждане.", "date": "2017.08.17", "title": "Благоевград: Ще се проведе публично обсъждане на отчета за изпълнение на общинския бюджет за 2016 г."}
{"url": "http://www.focus-news.net/news/2017/08/17/2426445/abc-news-vlastite-v-alabama-shte-sadyat-grad-v-shtata-zaradi-prikrivaneto-na-pametnik-na-konfederatsiyata.html", "text": "Главният прокурор на американския щат Алабама Стийв Маршъл съобщи, че ще съди град Бирмингам в щата, както и неговия кмет за прикриването на паметник на Конфедерацията, поставен в парк на града, посочвайки, че щатските закони защитават подобни забележителности, предаде  ABC News.\r\n„Град Бирмингам няма право да нарушава закона и това не оставя друг избор на позицията ми, освен да се самосезира“, заяви Маршъл в свое официално заявление. По-рано в щата бе прокарат закон, забраняващ премахването на исторически паметници, включително и на такива от Конфедерацията по време на Гражданската война в САЩ. Затова и кметът на Бирмингам Уилям Бел нарежда покриването на 17 метровия обелиск, възпоменаващ Конфедерацията да бъде покрит с дървени панели. \r\nМаршъл заяви, че градските власти са „изменили“ мемориала в нарушение на духа на Закона от Алабама за запазването на паметниците. Според афроамериканската общност на щата този закон, както и паметникът в Бирмингам предпазват „срамното наследство на робството“.  Виктор Турмаков", "date": "2017.08.17", "title": "ABC News: Властите в Алабама ще съдят град в щата заради прикриването на паметник на Конфедерацията"}
{"url": "http://www.focus-news.net/news/2017/08/17/2426446/stara-zagora-vazstanovyava-se-dvizhenieto-na-obshtestveniya-transport-v-kv-tri-chuchura-sever.html", "text": "От днес се възстановява движението на обществения транспорт в кв. „Три чучура север“, съобщиха от пресцентъра на Община Стара Загора. Във връзка с приключването на строително-ремонтните дейности в кв. „Три чучура север“ в Стара Загора от днес се възстановява движението на обществения транспорт в квартала. \r\nАвтобусни линии с номера 14, 17 и 51 ще се движат по утвърдените си маршрути.", "date": "2017.08.17", "title": "Стара Загора: Възстановява се движението на обществения транспорт в кв. „Три чучура север“"}
{"url": "http://www.focus-news.net/news/2017/08/17/2426447/reuters-prezidentat-na-yuzhna-koreya-zayavi-che-sasht-shte-iskat-razreshenie-ot-stranata-predi-da-predpriemat-deystviya-sreshtu-severna-koreya.html", "text": "Президентът на Южна Корея Мун Джей-ин заяви, че президентът на САЩ Доналд Тръмп е обещал  да иска разрешение от Сеул преди да предприема каквито и да е мерки срещу Северна Корея, предаде  Reuters.\r\nСкорошните агресивни коментари на Тръмп относно възможен отговор спрямо Северна Корея подчертаха намерението му да блокира заплахата от севернокорейското ядрено и ракетно оръжие. „Тези коментари не са правени с намерение да се предприема военно действие“, заяви Мун Джей-ин по време на пресконференция. \r\nПрезидентът призова Северна Корея да не предприема по-нататъшни провокации, посочвайки, че ще се сблъска със значително по-тежки санкции, ако продължава да разработва ядрено оръжие.  Виктор Турмаков", "date": "2017.08.17", "title": "Reuters: Президентът на Южна Корея заяви, че САЩ  ще искат разрешение от страната преди да предприемат действия срещу Северна Корея"}
{"url": "http://www.focus-news.net/news/2017/08/17/2426448/nimh-ekstremalen-indeks-za-pozharoopasnost-ima-v-9-oblasti-za-stranata.html", "text": "Екстремален индекс за пожароопасност има в 9 области за страната. Това сочи справка на сайта на Националния институт по метеорология и хидрология (НИМХ) при БАН. Степента на предупреждението важи за части от областите: Благоевград, Стара Загора, Сливен, Хасково, Ямбол, Бургас, Варна, Добрич и Плевен. При този индекс са възможни бързо разпространяващи се много силни пожари с въвличане на дървесните корони. \r\nМного голям индекс за опасност от пожари има в Южна и Източна България, както и на места в областите Плевен, Ловеч и Велико Търново.\r\nТази степен на предупреждение означава, има риск за възникване на пожари в местности с гори и храсти. На хората се препоръчва да бъдат внимателни сред природата, да не палят огън на открито, нито да изхвърлят незагасени цигари.", "date": "2017.08.17", "title": "НИМХ: Екстремален индекс за пожароопасност има в 9 области за страната"}
{"url": "http://www.focus-news.net/news/2017/08/17/2426449/haskovo-pozharat-kray-selata-prisadets-i-matochina-e-obhvanal-nad-1000-dekara-plosht-nyama-zastrasheni-naseleni-mesta.html", "text": "Тази сутрин в 05.00 часа военнослужещи от формирование 52 740 в Хасково се включиха в гасенето на големия пожар край селата Присадец и Маточина. Това съобщиха от пресцентъра на Областна администрация - Хасково. 34-мата униформени с техника се включват в подкрепа на екипите от пожарникари, горски служители и доброволци, които от вчера се опитват да овладеят пламъците в труднодостъпния район. Пожарът обхвана над 1000 декара площ в пограничния район. Изпепелени са сухи треви, храсти и лесонепригодни площи. Няма застрашени населени места, няма опасност за хората и за селскостопанска продукция.  \r\nДругият пожар при село Сакарци беше локализиран снощи. Бяха оставени дежурни екипи, за да контролират района. Там пламъците унищожиха над 800 декара площи. \r\nЗа днес в почти цялата Хасковски област е обявена екстремална опасност за пожари. Температурите остават високи, сухо е, духа и силен вятър, което е предпоставка за възникване и бързо разрастване на пожари.", "date": "2017.08.17", "title": "Хасково: Пожарът край селата  Присадец и Маточина е обхванал над 1000 декара площ, няма застрашени населени места"}
{"url": "http://www.focus-news.net/news/2017/08/17/2426450/denyat-17-avgust-v-svetovnata-istoriya.html", "text": "На 17 август 1756 г. започва Седемгодишната война (1756 г. – 1763 г.) – общоевропейска война между 2 коалиции: Австрия, Франция, Русия, Испания, Саксония и Швеция срещу Прусия, Великобритания (в съюз с Хановер) и Португалия. \r\nНа същата дата през 1771 г. английският учен Джоузеф Пристли открива, че растенията отделят кислород, а през 1877 г. - американският морски астроном Асаф Хол открива двата спътника на планетата Марс – “Фобос” и “Деймос”, като изчислява техните орбити. Той използва 26-инчов телескоп, най-големият от вида си. Откритието е направено в обсерваторията във “Фоги Ботъм”.\r\n2014 г.\r\nВ столицата на Либерия Монровия група въоръжени лица нападат карантинен център на болни от Ебола. В резултат всички заразени от опасната инфекциозна болест се оказват на свобода.\r\n2014 г. \r\nВ Берлин се провежда четиристранна среща между външните министри на Русия, Германия, Франция и Украйна за урегулиране на украинската криза.\r\n2014 г. \r\nВъоръжените сили на Чад освобождават 90 нигерийци, пленници на групировката „Боко Харам“.\r\n2012 г.\r\nАкциите на Facebook поевтиняват два пъти от първоначалната обявена стойност.\r\n2011 г.\r\nТурската авиация нанася удар по кюрдски лагери в Ирак.\r\n2008 г.\r\nАмериканският плувец Майкъл Фелпс става първият човек, който спечелва осем златни медала в едни Олимпийски игри.\r\n2000 г.\r\nТина Търнър прави последния си голям концерт в Европа.\r\nТина Търнър (псевдоним на Ани Мей Булък) е американска рок певица и киноактриса. Родена е на 26 ноември 1938 г. в Браунсвил, Тенеси, САЩ. Започва кариерата си в нощните клубове на Сент Луис през 1956 г., когато се среща с известния музикант Айк Търнър (по-късно неин съпруг). Няколко години по-късно двамата създават един от най-популярните дуети на соул музиката. През 1975 г. настъпва разривът им. Едва през 1982 г. името й отново се появява в класациите. През 1985 г. получава три награди “Грами”, а видеоклиповете й са сред бестселърите. Сътрудничи с Брайън Адамс, Дейвид Бауи, Марк Кнопфлър и Мик Джагър. Първата й роля в киното е във филмовата версия на рок-операта “Томи”, а през 1985 г. участва в “Лудият Макс III”. В България има концерт през 1981 г. Албуми: “Acid Queen” (1975 г.), “Rough” (1979 г.), “Private Dancer” (1984 г.), “Break Every Rule” (1986 г.), “Tina Live in Europe” (1988 г.), “Foreign Affair” (1989 г.), “Look Me in the Heart” (1990 г.), “What’s Love Got to Do with It” (1993 г.), “Wildest Dreams” (1996 г.), “Wildest Dreams [Bonus CD]” (1998 г.), “Dues Paid, Vol. 1” (1999 г.), “Twenty Four Seven” (1999 г.), “Tina Turner [Virgin]” (1999 г.), “Tina Turner [Bella Musica]” (1999 г.), “Good Hearted Woman” (1999 г.).\r\n1999 г.\r\nСилно земетресение от 7,8-ма степен по Рихтер разтърсва северозападна Турция. Загиват над 17 хиляди души, а хиляди са ранени. Предизвикана е вълна цунами в Мраморно море. Епицентърът на труса се намира в Измирския залив.\r\n1998 г.\r\nРусия е принудена да девалвира рублата, икономическата криза е подсилена от политическата ситуация, а властта на президента Борис Елцин е силно разклатена. Обявена е 20-процентната девалвация на рублата. Кризата в Русия е резултат от неуспешна икономическа политика, която е съчетана с азиатската финансова криза и резкия и дългосрочен спад на цените на петрола и металите.\r\n1978 г.\r\nТрима американци завършват успешно първия полет с балон над Атлантика.\r\n1977 г.\r\nОсъществена е експедиция до Северния полюс от руския атомен ледоход “Арктика”. Това е първият кораб, който достига полюса. Корабът преодолява лед с дебелина 3 метра, като общото времетраене на пътешествието е 7 денонощия и 8 часа, а разстоянието, което преодолява – 2528 морски мили. В експедицията участват повече от 200 души.\r\n1976 г.\r\nУнищожително земетресение от 8-ма степен по Рихтер разтърсва остров Минданао, намиращ се в западните Филипини. Епицентърът се намира в залива Моро, в морето Целебес. В следствие се образува голяма вълна цунами, която убива повече от 10 хиляди души на островите Сулу и Минданао.\r\n1965 г.\r\nСАЩ започват първата си голяма сухопътна операция във Виетнам.\r\n1945 г.\r\nПровъзгласена е независимостта на Индонезия.\r\nРепублика Индонезия е държава в Югоизточна Азия, с площ 1 919 440 км2. Страната е разположена върху голяма част от Малайския архипелаг ( Зондските острови, Молукските острови и западната част на остров Нова Гвинея). Населението на страната през 2000 г. наброява 224,8 млн. души, съставено от индонезийци (над 150 народности), китайци, араби и др. Столицата на Индонезия е град Джакарта. Официалният език е индонезийски. 87% от населението са мюсюлмани. Официалният празник на страната е 17 август. Парична единица: индонезийска рупия. Държавният глава е президент, избиран за срок от 5 г. от Народния консултативен съвет - върховен орган на държавната власт. Законодателният орган - Съвет на народните представители (еднокамарен парламент). Изпълнителният орган - правителство, оглавявано и назначавано от президента.\r\n1916 г.\r\nРумъния приема да се присъедини към Антантата по време на Първата световна война.\r\n1896 г.\r\nДжордж Кармак открива злато в един от притоците на река Клондайк в Канада - “Рабит Крийк”, с което поставя началото на златната треска в района. Въпреки наближаващата сурова зима, повече от 100 хиляди души се втурват в търсене на злато. По този начин Сиатъл се превръща в център на пътуващите търсачи, а Ванкувър и Едмънтън удвояват населението си.\r\n1877 г.\r\nАмериканският морски астроном Асаф Хол открива двата спътника на планетата Марс – “Фобос” и “Деймос”, като изчислява техните орбити. Той използва 26-инчов телескоп, най-големият от вида си. Откритието е направено в обсерваторията във “Фоги Ботъм”.\r\n1876 г.\r\nВиктор Юго произнася реч във Френския парламент, в която изобличава равнодушието на европейската дипломация към жертвите на Априлското въстание в България, извършено през 1876 г. и отправя апел към Европа в защита на българския народ, пострадал от османските жестокости по време и след потушаването на въстанието. Речта му намира горещ отклик сред българската емиграция в Румъния, а Българското централно благотворително общество, в знак на признателност за големия му жест, го провъзгласява за свой почетен член.\r\nВиктор Мари Юго е френски поет, романист, драматург и общественик. Той е роден е на 26 февруари 1802 г. в Безансон, в семейство на бригаден генерал. Юго започва да пише още в училищна възраст. През 1817 г. негови стихове са удостоени с награда от Френската академия и са публикувани през 1822 г. в книгата “Оди и разни стихотворения”, която му донася известност. През 1818 г. излиза и първата част от романа “Бюг Жаргал” (публикуван през 1825 г.). През 1826 г. оглавява литературното дружество “Сенакъл”, в което влизат Сент Бьов, Мюсе, Вини, Александър Дюма и други млади писатели-романтици. През 1831 г. излиза романът му “Парижката Света Богородица”. През 30-те и 40-те години става член на Френската академия и пер на Франция. След революцията от 1848 г. се противопоставя на узурпацията на властта от президента на Втората република Луи Бонапарт, а след преврата ( 2 февруари 1851 г.) е принуден да избяга от Франция.\r\nРомани от 60-те год.: Клетниците” (1862 г.), “Морски труженици” (1866 г.), “Човекът, който се смее” (1869 г.). Юго се връща в родината си през 1870 г., след падането на Втората империя. Скоро след Френско-пруската война и разгрома на Парижката комуна излиза книгата “Страшна година” (1872 г.) и “93-та година” (1874 г.). През 1882 г. завършва своя епос “Легенда на вековете”. Умира на 22 май 1885 г. в Париж.\r\n1812 г.\r\nВ битката при Смоленск, армията на Наполеон разбива руските войски по време на похода си към Москва.\r\n1807 г.\r\nАмериканецът Робърт Фултън прави демонстрация в залива на Ню Йорк на своя пръв параход \"Клермон\".\r\n1771 г.\r\nАнглийският учен Джоузеф Пристли открива, че растенията отделят кислород.\r\nДжоузеф Пристили е английски химик, философ и богослов. Той е роден през 1733 г. Член е на лондонското Кралско дружество. Завършва духовна семинария, а по-късно е проповедник, преподавател по физика и химия, библиотекар на маркиз Лансдаун. Преселва се в Америка. Открива дишането на растенията, азотния двуокис, азота и др. Джоузеф Пристли умира през 1804 г.\r\n1756 г.\r\nЗапочва Седемгодишната война (1756 г. – 1763 г.) – общоевропейска война между 2 коалиции: Австрия, Франция, Русия, Испания, Саксония и Швеция срещу Прусия, Великобритания (в съюз с Хановер) и Португалия. Войната е предизвикана от съперничеството на Великобритания и Франция за колониите в Северна Америка и Индия и изострянето на отношенията между Прусия и Австрия, Франция и Русия. Войната започва с нахлуването на пруските войски в Саксония. Като използва несъгласуването на плановете на антипруската коалиция, крал Фридрих II разгромява френската и австрийската армии при Росбах (1757 г.). Руската армия на фелдмаршал С. Ф. Апраксин разбива пруската армия при Грос-Егерсдорф и окупира Източна Прусия (1758 г.); през 1759 г. побеждава пруските войски в сраженията при Палциг и Кунерсдорф; окупира Померания (1760 г.), а един корпус под командването на ген. З. Г. Чернишов превзема Берлин. През 1761 г. – 1762 г. Прусия загубва Померания, Силезия, Саксония и е пред катастрофа. Новият руски император Петър III сключва сепаративен мир с Прусия (1762 г.) и отстъпва източната й част, окупирана от руски войски. След свалянето на Петър III императрица Екатерина II се отказва от договора, но не участва с войски във войната. Действията на Русия по същество спасяват Прусия от пълно поражение. Великобритания и Франция водят жестока борба по море и в колониите. Войната завършва с подписването на Парижкия мирен договор между Франция и Великобритания (1763 г.). Великобритания взема от Франция Канада, Източна Луизиана, Флорида и част от колониите в Индия; между Прусия и Австрия със Саксония е подписан Хубертсбургският договор (1763 г.). Прусия взема Силезия и заедно с Великобритания укрепва политическото си положение в Европа.\r\n1502 г.\r\nХристофор Колумб обявява Хондурас за собственост на Испания.\r\nРепублика Хондурас е държава в Централна Америка. Площта й е 112 100 кв. км. с брой на населението - 5 700 000 жители. (1996 г.). Около 90% от населението са метиси с испанско-индиански произход, около 6% са индианци, останалите жители са негри и преселници от европейски страни, Индия, Китай и др. Официалният език на страната е испански. Столицата на Хондурас е град Тегусигалпа. Парична единица на държавата е ленпира. Главата на държава и правителството е президент. Законодателният орган на Република Хондурас е еднокамарен национален конгрес.\r\nПрез 1502 г. земята е открита от Христофор Колумб. В периода 1523 г. – 1525 г. е под испанска колонизация. През 1821 г. Република Хондурас е освободена в резултат на Войната за независимост на испански колонии в Америка. През 1824 г. е отменено робството. През 1838 г. е създадена независима република. През 1880 г. Хондурас води война с Гватемала. В периода 1933 г. – 1949 г. е установена военна диктатура, начело с Т. К. Андино. От 1821 г. до 1981 г. ( в период от 160 години) управляват 159 правителства. През 80-те години Хондурас е в центъра на централно-американски конфликти. Страната е член на ОАД от 1948 г. и член на ООН от 1945 г.На тази дата са родени:\r\n1960 г.\r\nРоден е Шон Пен – американски актьор и режисьор. Той започва кариерата си като театрален актьор в Лос Анджелис. След участие в бродуейската постановка \"Хартланд\" е поканен да работи в киното. Критиците го забелязват в роля от филма \"Fast Times at Ridgment High\" (1982 г.); следва поредица от успешни роли в \"Лоши момчета\" (1983 г.), \"Да се надбягваш с луната\" (1984 г.), \"Соколът и снежният човек\" (1985 г.), \"Ограничен обхват\" (1987 г.), \"Ние не сме ангели\" (1989 г.). През 1985 г. сключва брак с певицата Мадона (заедно участват в \"Шанхай експрес\" (1986 г.). Вторият му брак е с актрисата Робин Райт, която среща по време на снимките на филма \"Състояние на състрадание\" (1990 г.). Режисьорски дебют - \"Индиански беглец\" (1991 г.). След няколкогодишно оттегляне се завръща с роля в \"Пътят на Карлито\" (1993 г.).\r\nФилмография: \"Осъденият на смърт идва\" (1995 г.), \"Обратен завой\" (1997 г.), \"Играта\" (1997 г.), \"Тънка червена линия\" (1998 г.), \"Сладък и гаден\" (1999 г.), \"Тежестта на водата\" (2000 г.), \"Аз съм Сам\" (2001 г.), \"21 грама\" (2003 г.).\r\n1943 г.\r\nРоден е Робърт Де Ниро – американски актьор, режисьор и продуцент. Утвърждава се в театъра с \"Магьосникът от Оз\", \"Среднощен посетител\", \"Кюба и неговото мъниче\" (1986 г.). В киното дебютира със филма \"Сватба\". От 70-те години е сред водещите звезди на американското кино. Участва в: \"Бедните улички\" (1973 г.), \"Майкъл\" (1974 г.), \"ХХ век\" (1975 г.), \"Шофьор на такси\" (1976 г.), \"Ню Йорк, Ню Йорк\" (1977 г.), \"Последният магнат\" (1977 г.). Сред най-зрелите му изяви се открояват \"Кървавата мама\" (1971 г.), \"Удряй бавно барабана\" (1972 г.), \"Ловецът на елени\" (1978 г.), \"Разяреният бик\" (1980 г.), \"Изповед\" (1981 г.), \"Кралят на комедията\" (1982 г.), \"Имало едно време в Америка\" (1983 г.), \"Да се влюбиш\" (1984 г.), \"Бразилия\" (1985 г.), \"Мисията\" (1986 г.), \"Недосегаемите\" (1987 г.), \"Ангелско сърце\" (1987 г.), \"Ножът\" (1988 г.), \"Среднощно препускане\" (1988 г.), \"Ние не сме ангели\" (1989 г.), \"Добри момчета\" (1990 г.), \"Пробуждане\" (1990 г.), \"Черен списък\" (1991 г.), \"Нос страх\" (1991 г.), \"Обратна тяга\" (1991 г.), \"Нощта и градът\" (1992 г.), \"Бясното куче и Глория\" (1993 г.), \"Животът на това момче\" (1993 г.), \"Франкенщайн\" (1994 г.), \"Анализирай това\" (1999 г.), \"Мъже на честта\" (2000 г.), \"Запознай се с нашите\" (2000 г.), \"15 минути\" (2001 г.), \"Град край морето\" (2002 г.), \"Хаос\" (2003 г.). Продуцент е на \"Гръмотевични слънца\" (1991 г.), \"Холивудската метреса\" (1992 г., и актьор), \"Годините на невинността\" (1993 г.). Режисьор и изпълнител на една от възловите роли в \"Приказка от Бронкс\" (1993 г.), \"Казино\" (1995 г.), \"Слиперс\" (1996 г.), \"Фенът\" (1997 г.), \"Ронин\" (1998 г.).\r\n1941 г.\r\nРоден е Николай Николаевич Губенко – руски актьор, режисьор и сценарист. Завършва актьорско майсторство и режисура във ВГИК (1964 г., 1970 г.). От 1964 г. е в театъра на \"Таганка\", в края на 80-те години за кратко е министър на културата на СССР (бивш). В киното работи от 1965 г. \"Аз съм на 20 години\", \"Последният лъжец\" (1967 г.), \"Първият куриер\" (1968 г.), \"Парола не е нужна\" (1968 г.), \"Директорът\" (1970 г.), \"Искам думата\" (1975 г.), \"Те се сражаваха за родината\" (1975 г.), \"Олово в крилете\" (1977 г.). Работи и като постановчик - \"Войникът се върна от фронта\" (1972 г.), \"Олово в крилете\" (1977 г.), \"Из живота на почиващите\" (1981 г.), \"И живот, и сълзи, и любов\" (1984 г.), \"Забранена зона\" (1988 г.).\r\n1932 г.\r\nРоден е Найпол Видиадхар Сураджпрасар - английски писател от индийски произход. Завършва Оксфордския университет и живее в Англия повече от 30 години. Литературното си творчество започва като битоописател (\"Масажистът мистик\", 1957; \"Улица “Мигел\", 1959), но постепенно произведенията му добиват социално звучене (\"Дом за мистър Бисвас\", 1961); не остава чужд и на политическото и икономическото обновление на страните от третия свят (\"Градски партизани\", 1975; \"Майкъл Х, или Убийствата в Тринидад\" и \"Завръщането на Ева Перон\", 1980). През 1984 г. излиза най-зрелият му роман \"Да намериш истината\". Носител е на нобелова награда за литература (2002 г.).\r\n1892 г.\r\nРодена е американската актриса и секссимвол Мей Уест (1892 - 1980). Участва във филма \"Не съм ангел\".\r\n1890 г.\r\nРоден е американският политик Хари Хопкинс (1890 - 1946). Бил е съветник на президента Франклин Рузвелт по време на Втората световна война.\r\n1887 г.\r\nРоден е Карл I - последният австрийски император (1916 г. – 1918 г.) и крал на Унгария (под името Карл IV), от династията на Хабсбургите, племенник на император Франц Йосиф I. По време на революцията (1918 г.) е принуден да се отрече от австрийския и от унгарския престол . Умира на 1 април 1922 г. във Фуншал, о. Мадейра.\r\n1753 г.\r\nРоден е Йозеф Добровски – чешки филолог, абат от йезуитския орден, смятан за родоначалник на славистиката. Пише на чешки, немски и латински езици по въпроси на историята, литературата, езиците. Формулирал правилата на прозодията (1795 г.). Член на Руската академия на науките (1828 г.). Добровски е противник на германизацията на славяните. През 1822 г. издава най-доброто си съчинение (на латински език) \"Основите на старославянския език\". Умира на 6 януари 1829 г. в Бърно.\r\n1629 г.\r\nРоден е Ян Трети Собиески - полски крал от 1674-1696 г., воювал се срещу шведи, турци, татари и казаци. Той е полски национален герой. Ян Трети Собиески е избран за крал след решителната му победа над отоманските турци при Хоким. На 12 септември 1683 г. неговата армия от 81 хиляди войници атакува турска войска, която наброява повече от 140 хиляди. Въпреки численото мнозинство, турците са принудени да се оттеглят, като се разбягват хаотично. Папата го провъзгласява за спасител на Виена и на Западната европейска цивилизация.\r\n1601 г.\r\nРоден е Пиер Ферма в Бомон де Ломан - френски математик, по професия юрист; съветник на парламента в Тулуза (от 1631 г.). Автор е на математически трудове, много от които издадени след смъртта му от неговия син - “Различни съчинения” (1679 г.). Разпространява получените научни резултати чрез кореспонденция и лично общуване с математици и други учени. Той е един от създателите на теорията на числата, в която с неговото име са свързани 2 теореми: великата теорема на Ферма и малката теорема на Ферма. В геометрията развива в по-добър систематичен вид, отколкото Декарт, метода на координатите и предлага уравнение на правата и на линиите от втори ред, като скицира доказателство на твърдението за това, че всички криви от втори ред са конични сечения. В областта на безкрайно малките величини систематично изучава диференцирането, формулира общ закон за диференциране на степен и използва този закон за диференциране на дробни степени. За съвременните методи на диференциалното смятане голямо значение има създаденото от него правило за намиране на екстремумите. Дава общо доказателство на закона за интегриране на степен и го разпространява върху случаите с дробни и отрицателни степени. В трудовете на Ферма се развиват двата основни процеса на метода на безкрайно малките величини, но той, както и своите съвременници, не успява да забележи връзката между операциите диференциране и интегриране. Тази връзка е установена малко по-късно в систематична форма от Г. Лайбниц и И. Нютон. Във физиката Ферма определя основния принцип на геометричната оптика. Умира в Кастр на 12 януари през 1665 г.На тази дата умират:\r\n2010 г.\r\nУмира Франческо Косига, бивш президент на Италия.\r\nФранческо Косига е роден на 26 юли 1928 година в Сасари. През 1976-1978 година, по време на отвличането и убийството на Алдо Моро, той е министър на вътрешните работи. По-късно е министър-председател (1979-1980), председател на Сената (1983-1985) и президент (1985-1992). В края на 90-те години участва в просъществувалата кратко партия Демократичен съюз за републиката. Франческо Косига умира на 17 август 2010 година в Рим.\r\n1988 г.\r\nВ самолетна катастрофа загива президентът на Пакистан Зиа Ул Хак. Има съмнения, че инцидентът е инсцениран и цели именно неговата смърт.\r\n1969 г.\r\nУмира Ото Щерн – германски физик. Роден е на 17 февруари 1888 г. в Зорау, Силезия. Завършва университета в Бреслау (Вроцлав) през 1912 г. От 1920 г. е доцент, после професор в университета във Франкфурт на Майн, а от 1922 г. е професор в университета в Рощок. От 1923 г. до 1933 г. е професор и директор на физико-химичната лаборатория към Хамбургския университет. Щерн емигрира в САЩ през 1933 г., където е професор в Технологичния институт Карнеги в Питсбърг (1933 г. – 1945 г.). Основните му трудове са върху ядрената и квантовата физика и термодинамиката. Пръв измерва скоростта на молекулите (1920 г.), представя възможността за експериментална проверка на пространственото квантоване на магнитния момент на атома (1921 г.), като доказва тази възможност заедно с немския физик В. Герлах. Заедно с Р. Фриш измерва магнитния момент на протона в молекула Н2 (1933 г.). Лауреат на Нобелова награда за физика през 1943 г.).\r\n1886 г.\r\nУмира Александър Михайлович Бутлеров – руски химик, създател на теорията за химическия строеж на веществата. Роден е на 15 септември 1828 г. в Чистопол, днес Татарстан. Академик в Петербургската академия на науките от 1874 г. Почетен член на научни дружества в Русия и в чужбина. През 1871 г. изказва основни идеи на теорията за химическия строеж на веществата в доклада \"За химическия строеж на веществата\". Бутлеров първи дава обяснение на явлението изомерия, определя изомерите като съединения, които имат еднакъв състав на елементарните частици, но различен химичен строеж. На основата на теорията за химическия строеж на веществата започва систематично изследване на полимеризацията, продължено в Русия от последователите му и увенчано с откритието на С. В. Лебедев - промишления \r\nКняз Александър I се връща в страната и одобрява действията на наместничеството и кабинета на Васил Радославов. На 9 август 1886 г. група офицери русофили извършват преврат и свалят Александър I Батенберг от престола. Въпреки извършения контрапреврат, поради отказа на руския император да одобри завръщането му в България, на 26 август с.г. той абдикира и напуска завинаги пределите на страната, като се отказва от българската княжеска титла и от привилегиите си на принц. До края на живота си служи в редовете на австро-унгарската армия в Грац. Александър I Батенберг умира на 19 ноември 1893 г. По негово желание е погребан в София, където му е издигнат мавзолей.\r\n1850 г.\r\nУмира Хосе Сан Мартин – национален герой на Аржентина, генерал, един от ръководителите на Войната за независимост на испанските колонии в Америка. Роден е на 22 февруари 1778 г. в Япею, провинция Кориентес в семейството на капитан от испанската армия. Получава военно образование в Мадрид. През 1808 г. – 1812 г. участва в освободителната война на испанския народ срещу Франция. Завръща се в Аржентина през 1812 г. През 1814 г. е назначен за командващ Северната армия на аржентинските патриоти, която се бори срещу испанските колонизатори. След провъзгласяване на независимостта на Обединените провинции Ла Плата (от 1826 г. - Аржентина) става главнокомандващ на Андската армия и извършва труден поход през Чилийските Анди (1816 г.). В битките при Чакабуко (февруари 1817 година) и Майпу (април 1818 година) разбива испанските войски, в резултат на което Чили получава своята независимост. През 1820 г. – 1821 г. извършва поход в Перу, прогонва испанците и провъзгласява независимостта на страната. Оглавява първото правителство на Перу, което провежда редица реформи за укрепване на икономическото и военното положение на страната. След срещата си със Симон Боливар в Гуаякил (1822 г.), по време на която Боливар отклонява предложението на Сан Мартин за съвместни действия, се оттегля от политиката и заминава за Франция.\r\n1786 г.\r\nУмира Фридрих II – пруски крал (от 1740 г.) от династията Хохенцолерни, пълководец. Роден е на 24 януари 1712 г. в Берлин. Син на Фридрих Вилхелм I. В резултат на Първата (1740 г. – 1742 г.) и Втората (1744 г. – 1745 г.) Силезийски войни взема от Австрия по-голямата част от Силезия. В съюз с Англия напада Саксония и предизвиква Седемгодишната война (1756 г. – 1763 г.); разбива австрийските и френските армии, но руските войски неутрализират политически успехи от тези победи. Провежда политика на религиозна веротърпимост; протекционистична икономическа политика, която способства за развитието на манифактурното производство. Фридрих II е един от най-големите военни специалисти и пълководец от епохата на абсолютизма. Създава най-силната армия в Западна Европа (до 200 000 д.), за която изразходва 2/3 от държавния бюджет. При неговото управление Прусия фактически се превръща в казарма, в която болшинството от населението работи за армията. Основа на стратегията на Фридрих II е сложното маневриране на театъра на военните действия с цел лишаване на противника от снабдителни бази, крепости и територия. По такъв начин той се стреми да избягва големи сражения и да постигне сключване на изгоден мир. В областта на тактиката усъвършенства линейния боен ред. Като използва т. нар. “коса атака” се стреми да обхване по-слабия фланг на противника и да го разгроми, а след това да унищожи и останалите сили. Въвежда много новости във военното дело и във военното изкуство. Обучението и бойната подготовка на войските са построени върху строгата дисциплина. Въвежда конната артилерия в кавалерийските полкове. Благодарение на точното взаимодействие на линейните бойни редове и умелото маневриране на бойното поле пруската армия разгромява няколко пъти австрийските и френските войски (Розбах – 1757 г., Лайден – 1757 г. и др.). Военната система на Фридрих II съществува до началото на ХIХ в. и се използва широко в армиите на всички европейските страни до Наполеоновите войни.За изготвянето на историческата справка на Агенция “Фокус” са използвани следните източници:\r\nЕнциклопедия “България” - Издателство на БАН, 1982 г.;\r\nЕнциклопедия “Британика” (2004 г.);\r\nБолшая Советская Энциклопедия (1970 г.);\r\nФамилна енциклопедия “Larousse”;\r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.;\r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.;\r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;\r\nИстория на България по дати - Книгоиздателска къща “Труд”, 2003 г.;\r\nБългарски традиционен календар - БАН, Издателство Вион, 2002 г.;\r\nИстория на Балканите XIV - XX век - Издателска къща “Хермес”, 2002 г.;\r\nБългарска военна история - БАН, 1989 г.;\r\nИстория на войните в дати - Издателска къща “Емас”, 2001 г.;\r\nИстория на Русия - Книгоиздателска къща “Труд”, 2002 г.;\r\nИстория на Османската империя - Издателство “Рива”, 1999 г.;\r\nБългарска енциклопедия, БАН, Книгоиздателска къща “Труд”, 2003 г.;\r\nИсторически бюлетин – на “The New York Times”;\r\nИсторически бюлетин – на “The History Channel”;\r\nИсторически бюлетин – на “World of Quotes”;\r\nИсторически архив на Агенция “Фокус” - отдел “Архив и бази данни” и други.;", "date": "2017.08.17", "title": "Денят 17 август в световната история"}
{"url": "http://www.focus-news.net/news/2017/08/17/2426451/pregled-na-osnovnite-temi-v-dobrudzhanskiya-pechat.html", "text": "„Над 70 самодейни и читалищни състава са заявили участие във фолклорния събор „Богородица“, съобщава на първа страница вестник „Нова добруджанска трибуна“. Фолклорни групи и индивидуални изпълнители от цяла Североизточна България ще представят песни, танци и народни обичаи, характерни за добруджанската фолклорна област. Съборът е традиционен и това е неговото XIX издание. На него ще се представят изпълнители и от Украйна и Румъния. “Горските стражари следят за нарушения при лова“, съобщава изданието. Без инциденти е започнал ловният сезон за прелетни птици, отчитат от Североизточно държавно предприятие, което стопанисва държавните гори в четирите области Варна, Добрич, Търговище и Шумен. Това съобщи Мина Сарова, специалист „Връзки с обществеността“ в СИДП. Горските стражари стриктно следят да не се допускат нарушения по Закона за лова и опазване на дивеча и Закона за оръжията и боеприпасите. „Продължава дарителската кампания за закупуване на роял в Балчик“, съобщава всекидневникът. По време на най-мащабното събитие в календара на Общината през юли са събрани 3 400 лв. \r\n„117 имота влизат в защитените понто-сарматски степи в Каварна“, съобщава на първа страница другият регионален вестник „Добруджанска трибуна“. От Министерство на околната среда и водите са насрочили първи заседания на четирите работни групи. Работните групи са „Строителство“, „Акватория“, „Земеделие“ и „Енергетика“. В зоната на степите попадат земи в селата Божурец, Топола, Българево и в град Каварна. „Над 300 души са прегледани безплатно в каварненската болница“, съобщава изданието. Инициативата за безплатната профилактика е на управителя на болницата и кмета на общината. По думите на управителя на МБАЛ – Каварна д-р Десислав Тасков профилактика означава съвкупност от мерки и действия за ранно възпиране на разпространението на заболяванията при човека. „Огнена фиеста ще озари нос Чиракман“, съобщава всекидневникът. Събитието е на 19 август от 21.00 часа. Общината осигурява безплатни автобуси в тази вечер – от 19.00 часа през 15 минути.", "date": "2017.08.17", "title": "Преглед на основните теми в добруджанския печат"}
{"url": "http://www.focus-news.net/news/2017/08/17/2426452/faktormakedoniya-vmro-dpmne-potvardi-parvite-pet-kandidata-za-mestnite-izbori-v-stranata.html", "text": "Македонската партия ВМРО-ДПМНЕ съобщи първите пет потвърдени кандидати за кметове за предстоящите местни избори в страната, предаде  „Фактор“. \r\nХирургът Мариан Байрактаров ще се опита да стане кмет на Струмица, където дълги години градоначалник беше премиера Зоран Заев, във Велес отново ще се кандидатира Славчо Чадиев, докато за община Куманово е предложен още един доктор – Зоран Георгиевски, който засега няма потвърден противник от „Социал-демократическия съюз на Македония“ (СДСМ), но е сигурно, че го очаква тежка борба. Потвърдени са и кандидатурите на Тони Заткоски за кмет на Кривогаштани и на Борче Митевски, който ще се бори за нов мандат в община Петровец.\r\n„Изборът на кандидати на ВМРО-ДПМНЕ за местните избори се основава на професионалните и лични характеристики на кандидатите, тяхната отговорност и посветеност в работата, поддръжката, която ще имат сред гражданите на общините, в които живеят, както и репутацията и доверието, които ще гарантират изпълнението на една чудесно подготвена и сериозна програма, предназначена за тази община. Програмата, която ще бъде отработена от сериозни експерти от Македония и от чужбина, програма, която се базира на реалните нужди на гражданите и има за цел подобряването на тяхното ежедневие, инфраструктура и стандарта на живот“, посочи Генералният секретар на ВМРО-ДПМНЕ Християн Мицковски.\r\nПревод и редакция:", "date": "2017.08.17", "title": "„Фактор“(Македония): ВМРО-ДПМНЕ потвърди първите пет кандидата за местните избори в страната"}
{"url": "http://www.focus-news.net/news/2017/08/17/2426453/veliko-tarnovo-zapochva-remontat-na-osvetlenieto-na-stadion-ivaylo.html", "text": "Ремонтът на осветлението на стадион „Ивайло“ във Велико Търново започва днес. \"Предстои да бъде подписан протоколът и да бъде разкрита строителната площадка\", каза директорът на общинското предприятие „Спортни имоти и прояви“ Петко Павлов, съобщиха от пресцентъра на Община Велико Търново. Реконструкцията е финансирана от Министерството на младежта и спорта след многократни разговори между кмета на Велико Търново Даниел Панов и министър Красен Кралев и след изготвен от общинската администрация проект.\r\nЕкипът на фирма „ХИТ“ ООД, която спечели обявената от спортното министерство обществена поръчка, е направила оглед на състоянието на стълбовете. По мнение на специалистите оценката е повече от добра, не са констатирани дефекти по метала и връзките между отделните конструктивни елементи.\r\nПървият етап от работата предвижда алпинисти да свалят досегашната инсталация и останалото старо оборудване, след което започва премахване на корозирало покритие на мачтите и нанасяне на два слоя нова боя. Втората фаза включва окабеляването и монтирането на нови ел. табла, както и на 168 осветителни тела. \r\nСрокът за ремонта на осветлението е 45 календарни дни след разкриване на строителната площадка. Очакванията са, че прожекторите ще заработят до края на септември.", "date": "2017.08.17", "title": "Велико Търново: Започва ремонтът на осветлението на стадион „Ивайло“"}
{"url": "http://www.focus-news.net/news/2017/08/17/2426454/burgas-do-1700-chasa-shte-se-izvarshva-otstranyavane-na-opasni-darveta-v-obhvata-na-pat-i-6-v-uchastaka-mezhdu-selata-venets-i-iskra.html", "text": "До 17.00 часа днес шофьорите да се движат с повишено внимание и съобразена скорост по път I-6 Венец - Искра поради отстраняване на опасни дървета в обхвата на пътя. Това съобщиха от пресцентъра на Агенция \"Пътна инфраструктура\".", "date": "2017.08.17", "title": "Бургас: До 17.00 часа ще се извършва отстраняване на опасни дървета в обхвата на път I-6, в участъка между селата Венец и Искра"}
{"url": "http://www.focus-news.net/news/2017/08/17/2426455/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата днес, съобщиха от дружеството. Във връзка с монтаж на спирателни кранове на № 244, кв. „Абдовица“, се налага спиране на водоподаването от 9:00 до 21:30 часа на клиентите на „Софийска вода”, живеещи в района на: с. Бусманци, кв. „Абдовица“, кв. „Димитър Миленков“, махала „Нова Враждебна“, кв. „Видните“, Индустриална зона Казичане запад. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: с. Бусманци – пред кметството, кв. „Абдовица“ – на обръщалото на автобуса.\r\nВъв връзка със строително монтажни работи на ул. „Никола Пиколо“, ъгъла с ул. „Симеоновска“, кв. „Симеоново-Драгалевци“, се налага спиране на водоподаването от 9:00 до 19:00 часа на клиентите на „Софийска вода”, живеещи в района на: ул. „Симеоновска“ от ул. „Бор“ до ул. „Никола Пиколо“; ул. „Никола Пиколо“\r\nкарето между: бул. „Симеоновско шосе“, ул. „Златен век“, ул. „проф. Боян Ничен“, ул. „Горска ела“, ул. 45, ул. 85, ул. 82, ул. 77, ул. „Шумако“ и ул. „Божур“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: в.з. \"Симеоново - Драгалевци III част“, кръстовището на ул. „Света Мария Магдалина“ и ул. „Неофит Хилендарски“.\r\nВъв връзка с монтаж на спирателни кранове на ул. „Маестро Кънев“, кв. „Овча купел“, се налага спиране на водоподаването от 9:00 до 21:00 часа на клиентите на „Софийска вода”, живеещи в района на: ул. „Бойчо Бойчев“, ул.761, ул. „Вацлав Роубал“, ул. 764, ул. 763, ул.“Монтевидео“, ул.“Братя Бартел“, ул. „Димитър Попниколов“, ул. „Иван Радоев“, ул. „Народно хоро“, ул. „Арх. Франк Лойд Райд“, ул. „Драгоман“, ул. „Иван Радоев“, ул. „Народен герой“, ул. „Букет“, бул. „Никола Петков“, ул. „Кореняците“ от ул. „Букет“ до ул. „Бойчо Бойчев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред ДАБ ул. „Леополд Сенгор“.\r\nВъв връзка с монтаж на спирателен кранов на ул. „Маестро Кънев“, кв. „Драгалевци“, се налага спиране на водоподаването от 9:30 до 21:30 часа на клиентите на „Софийска вода”, живеещи в района на: ул. „Маестро Атанасов\", ул. „Елена Снежина \", ул. „Вера Недкова\", ул. „Наум“, ул.„Свети Наум “, ул. „Свети Горазд“, ул. \"Крушова градина“, ул. „Еловица“, ул. „ Момино венче“, ул. „Крайречна “ и ул. „Ген.Ковачев“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на площад „Цар Иван Александър“.\r\nВъв връзка с прекъсване на водопроводно отклонение на ул. 378, кв. „Модерно предградие“, се налага спиране на водоподаването от 10:00 до 16:00 часа на клиентите на „Софийска вода”, живеещи в района на: ул. 378 от ул. „Светла“ до ул. 367. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 378, ъгъла с ул. „Светла“.\r\nВъв връзка с подмяна на водопроводно отклонение на ул. „Дъб“, с. Мало бучино, се налага спиране на водоподаването от 9:00 до 17:00 часа на клиентите на „Софийска вода”, живеещи в района на: ул. „Васил Левски“, ул. „Христо Ботев“, ул. „Хаджи Димитър“, ул. „Стефан Караджа“, ул. „Дъб“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Христо Ботев“ №2.", "date": "2017.08.17", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2017/08/17/2426456/reuters-kitay-kritikuva-greshnite-hodove-na-sasht-v-tayvan-i-yuzhnokitaysko-more.html", "text": "Висш китайски офицер заяви, че „грешните“ ходове на САЩ в Тайван, техните кораби в Южнокитайско море и разполагането на модерна противоракетна система в Южна Корея, имат голям негативен ефект върху доверието в сферата на сигурността, между двете страни, предаде Reuters.\r\nФан Чанлон, заместник-ръководител на важния китайски военен орган – Централната военна комисия – каза на Началник-щаба на Обединеното командване на въоръжените сили на САЩ генерал Джоузеф Дънфорд, че механизмите за взаимно доверие са продължили да се подобряват, според съобщение от китайското военно ведомство.\r\n„Но грешни ходове по Тайванския въпрос, разполагането на системата ТХААД около Китай, активността на американски кораби и самолети в Южнокитайско море, дълбочинното разузнаване, което САЩ провеждат в моретата и във въздуха около Китай влияят негативно на двустранните военни връзки и взаимното доверие“, добави Фан.\r\nПревод и редакция:", "date": "2017.08.17", "title": "Reuters: Китай критикува „грешните“ ходове на САЩ в Тайван и Южнокитайско море"}
{"url": "http://www.focus-news.net/news/2017/08/17/2426457/plovdiv-ogranicheno-e-dvizhenieto-na-tezhkotovarni-avtomobili-nad-5-tona-po-patya-plodovitovo-parvomay-asenovgrad-pri-km-6-poradi-namalen-gabarit-na-patnoto-platno.html", "text": "Интензивен е трафикът по всички основни направления в Пловдивска област. Това каза за Радио „Фокус“ – Пловдив дежурният в Областно пътно управление. Най-засилено автомобилно движение се наблюдава по участъка на АМ „Тракия“, от км 106 до км 157, както и по пътя Пловдив - Асеновград - Смолян. През изминалата нощ не са постъпвали сигнали за сериозни пътнотранспортни произшествия. Опасност от активизирането на свлачищна дейност има по пътищата в планинските райони, като най-висока е тя по направленията Юговско ханче - Югово - Лъки - Здравец и Бачково - Нареченски бани. Движението през прохода Троян - Кърнаре се осъществява нормално и без затруднения. Все още е забранено движението на камиони над 12 тона по пътя Поповица - Болярци, заради намален габарит на пътното платно на мост. Остава ограничено и движението на тежкотоварни моторни превозни средства над 5 тона по пътя Плодовитово - Първомай - Асеновград, в района на км 6, поради намален габарит на пътното платно на стоманения мост на река Марица.\r\nЗабрани за движение са въведени и на територията на Асеновград. До 15 септември се ограничава движението на всички моторни превозни средства по ул. „Александър Стамболийски”, в участъка от ул. „Пере Тошев” до ул. „Плиска”. До 24 август е забранено  и движението на автомобили по ул. „Капитан Петко Войвода“, в участъка от ул. „Съединение“ до ул. „Драгоман“. Призовават се всички участници в движението на територията на Асеновград за повишено внимание, стриктно спазване на пътната сигнализация и указанията на изпълнителя, за да не се възпрепятства извършването на ремонтните дейности и да не се създават предпоставки за пътнотранспортни произшествия.\r\nТрафикът на територията на град Пловдив е изключително натоварен. Колони от автомобили се образуват по главните булеварди „Пещерско шосе“ и „Христо Ботев“. Преминаването през светофарните уредби се осъществява за около 4-5 минути, като на места отнема и повече време. За времето от 22.00 часа тази вечер до 5.00 часа утре ще бъдат извършени неотложни аварийни дейности по възстановяване на осветлението в тунела по бул. „Цар Борис III Обединител”. Ще бъде спряно движението в участъка от ул. „Света Петка” до бул. „Шести септември”.\r\nТони МИХАЙЛОВ", "date": "2017.08.17", "title": "Пловдив: Ограничено е движението на тежкотоварни автомобили над 5 тона по пътя Плодовитово - Първомай - Асеновград, при км 6, поради намален габарит на пътното платно"}
{"url": "http://www.focus-news.net/news/2017/08/17/2426458/oblastniyat-upravitel-na-haskovo-stanislav-dechev-nadyavam-se-v-ramkite-na-denya-da-bade-potushen-pozharat-kray-selata-prisadets-i-matochina.html", "text": "Надявам се в рамките на деня да бъде потушен пожарът край селата Присадец и Маточина. Това съобщи за Агенция „Фокус“ областният управител на Хасково Станислав Дечев. „Към настоящия момент обстановката в областта е малко по-спокойна от вчерашния ден. Фронтът, който остава при пожара край селата Присадец и Маточина е около 1 км. Военните са на терен, горските, екипи на Пожарната“, обясни Дечев. „Надявам се в рамките на деня да успеят да потушат поредния пожар на територията на областта“, добави той.  Станислав Сечев поясни, че на място са 8  екипа на пожарна безопасност, горски стопани, 34 военнослужещи. \r\n„Няма никаква опасност за населението и за стопанските сгради. Пожарът е обхванал само треви и храсти. Искам да предупредя, че за цялата южна част на област Хасково има екстремален индекс за пожароопасност и да помоля пасищните стопани да не влизат с тежка техника в пасищата си“, коментира още Дечев.", "date": "2017.08.17", "title": "Областният управител на Хасково Станислав Дечев: Надявам се в рамките на деня да бъде потушен пожарът край селата Присадец и Маточина"}
{"url": "http://www.focus-news.net/news/2017/08/17/2426459/montana-ogranicheno-e-dvizhenieto-na-avtomobili-nad-12-t-po-pat-zamfirovo-parlichevo-poradi-propadane-na-chast-ot-patnoto-platno.html", "text": "Ограничено е движението на автомобили над 12 т по път ІІІ-8104 Замфирово - Пърличево поради пропадане на част от дясната лента и банкета. Това каза за Радио „Фокус“ – Видин дежурният служител в областно пътно управление -  Монтана. По път ІІІ-112 Дъбова Махала - Смирненски - Славотин - Студено Буче - Монтана е затворен за автомобили над 12 т, поради изпълнение на строително-монтажни работи. Срок за ремонтни дейности до 31 август 2017 г.  Движението е двупосочно в едната лента. Скоростта на движение е ограничена до 50 км/ч, и е сигнализирана с пътни знаци. Ремонтни дейности се извършват по път ІIІ-1022 Железна - Мартиново, движението се извършва в свободната лента с повишено внимание, поради почистване на асфалтовата настилка. Движението се регулира от сигналисти. Срокът на ремонтните дейности е до 18 август.\r\nАнна ЛОЗАНОВА", "date": "2017.08.17", "title": "Монтана: Ограничено е движението на автомобили над 12 т по път Замфирово - Пърличево поради пропадане на част от пътното платно"}
{"url": "http://www.focus-news.net/news/2017/08/17/2426460/dobrich-chastichni-remonti-na-asfaltovata-nastilka-se-izvarshvat-po-okolovrastniya-pat-i-otsechkata-dobrich-stefanovo.html", "text": "Частични ремонти на асфалтовата настилка се извършват по Околовръстния път и отсечката Добрич - Стефаново. Те ще продължат до края на месеца, движението на автомобили по тези пътни отсечки се извършва с повишено внимание, предаде кореспондент на Радио „Фокус” – Варна. До края на месеца е ограничено движение на МПС над 10 тона по пътя Кранево - Варна. Обходният маршрут е през селата Кичево и Оброчище. Спряно е движението на леки автомобили по пътя между селата Горун и Тюленово в Община Шабла заради лошото състояние на отсечката. Интензивен е трафикът по път I- 9 от Границата с Република Румъния в посока Дуранкулак - Каварна - Балчик - Варна както и по пътя Добрич - Балчик. Няма въведени временни ограничения на движението на леки автомобили в областта. \r\nЖулиета НИКОЛОВА", "date": "2017.08.17", "title": "Добрич: Частични ремонти на асфалтовата настилка се извършват по Околовръстния път и отсечката Добрич - Стефаново"}
{"url": "http://www.focus-news.net/news/2017/08/17/2426461/razgrad-vavezhda-se-vremenna-organizatsiya-na-dvizhenieto-vav-vrazka-s-futbolnata-sreshta-mezhdu-pfk-ludogorets-i-fk-suduva-na-stadion-ludogorets-arena.html", "text": "Въвежда се временна организация на движението във връзка с футболната среща между ПФК “Лудогорец” и ФК “Судува” на стадион “Лудогорец арена”. Това съобщиха от ОДМВР - Разград. Футболната среща ще се проведе днес, от 21.30 часа, на стадион “Лудогорец арена”. От 18.30 часа няма да бъдат допускани автомобили по улиците “Ветеринарна”, “Мраморно море” и Северен булевард. Категорично се забранява внасянето на спрейове със защитен газ, с разяждащи или оцветяващи вещества, пиротехнически средства, източници на открит огън, леснозапалими течности или други пожароопасни материали. На стадиона не се допускат лица, носещи хладно или огнестрелно оръжие, чадъри или други остри предмети, създаващи предпоставки за нараняване. Няма да се допускат лица във видимо нетрезво състояние или такива, употребили упойващи вещества. Няма да се допуска внасянето на флакони с парфюми, дезодоранти и други течности с пулверизатор. На стадиона няма да бъдат допускани посетители с бутилки. От страна на клуба е осигурен кетъринг и гражданите ще имат възможност да си закупят безалкохолни напитки и вода. Няма да се допускат малолетни лица без родители или придружители, които нямат декларация за упълномощаване съгласно чл.8, ал.7 от Закона за закрила на детето. Ще се извършва проверка на всички лица, влизащи на стадиона, с цел да не се допуска внасянето на забранени предмети, съгласно чл.20 от Закона за опазване на обществения ред при спортни мероприятия.", "date": "2017.08.17", "title": "Разград: Въвежда се временна организация на движението във връзка с футболната среща между ПФК “Лудогорец” и ФК “Судува” на стадион “Лудогорец арена”"}
{"url": "http://www.focus-news.net/news/2017/08/17/2426462/blagoevgrad-vavedena-e-organizatsiya-na-dvizhenieto-po-glaven-pat-e-79-ot-356100-do-km-364000-poradi-izsichane-na-hrasti-i-darveta.html", "text": "В лява или дясна лента, съгласно поставените пътни знаци, се извършва движението по второкласен път 19 Градево - прохода „Предел“, от км 18+000 до км 21+500. Това съобщиха за Радио „Фокус“ – Пирин от Областно пътно управление – Благоевград. В посочения участък се извършва косене и изсичане на храсти. Същата организация на движението е в сила и за главен път Е-79 Благоевград - Симитли - Кресна - Кулата - граница Гърция от км 356+100 до км 364+000 и от км 367+000 до км 371+000. Причината за временната организация е, че до 18 август се извършва косене и изсичане на храсти и единични дървета. Шофьорите да се движат с повишено внимание по второкласен път 84 Якоруда - Разлог, при км 98+500, тъй като пътния участък е стеснен поради дестабилизиран банкет в ляво. Движението е урегулирано с необходимите пътни знаци. През изминалата нощ обстановката по пътищата в областта е била спокойна и няма регистрирани пътни инциденти. Към този час трафикът по автомагистрала „Струма“ и главен път Е-79 е нормално интензивен.\r\nЛивия НИНОВА", "date": "2017.08.17", "title": "Благоевград: Въведена е организация на движението по главен път Е-79, от 356+100 до км 364+000, поради изсичане на храсти и дървета"}
{"url": "http://www.focus-news.net/news/2017/08/17/2426463/krum-zarkov-bsp-nyamame-nikakvi-pritesneniya-ot-signala-za-tsankov-kamak-tova-e-izmislen-skandal.html", "text": "Фактът, че вече се говори за ново управление, при изтекли едва 100 дни на правителството, е показателно за неговата работа\r\n„Нямаме никакви притеснения от сигнала за „Цанков Камък”, защото нито БСП, нито лидерът на левицата Корнелия Нинова имат нещо общо с него. „Цанков камък” е бил изграждан по времето на няколко правителства - започва при НДСВ и завършва при Борисов. Тогава е имало много зам.-министри и от всички тях да извадиш едно точно определено име е доста некоректно и подло.” Това заяви зам.-председателят на ПГ на „БСП лява България” Крум Зарков по Нова телевизия, съобщиха от пресцентъра на НС на БСП. Той обясни, че притесненията на левицата са свързани с факта, че управляващите потушават скандал с друг измислен скандал. „Целта е да не се говори за едно, затова се измисля друго”, обясни Зарков. По думите му в сигнала на ГЕРБ няма нищо - няма имена, срещу кого е подаден, не се разбира и за какво е подаден. Това пролича от пресконференцията на ГЕРБ вчера”, каза зам.-председателят на ПГ на БСП. „Първоначално се твърдеше, че чашката на язовира е напукана, впоследствие се разбра, че не е. Министърът на енергетиката, изпълнителният директор на НЕК, представители на местната власт обясниха, че няма подобно нещо”, подчерта Зарков. Той обясни, че всъщност става дума за планов ремонт на ниска стойност. „В този смисъл твърденията, че има опасност за хората, които живеят в близост до съоръжението, се оказаха безпочвени”, обясни зам.-председателят на ПГ на БСП. \r\n„Фактът, че вече се говори за ново управление, при изтекли едва 100 дни работа на правителството, е показателно за неговата работа”, каза в заключение Крум Зарков.", "date": "2017.08.17", "title": "Крум Зарков, БСП: Нямаме никакви притеснения от сигнала за „Цанков Камък”, това е измислен скандал"}
{"url": "http://www.focus-news.net/news/2017/08/17/2426464/reuters-politsiyata-vav-filipinite-e-likvidirala-oshte-25-prestapnika-14-ot-tyah-v-operatsii-sreshtu-narkorazprostranenieto.html", "text": "Двадесет и пет престъпника са били ликвидирани по време на полицейски акции през нощта в столицата на Филипините – Манила, четиринадесет от тях в операции срещу наркоразпространението. Това се случва само ден, след като президентът на страната се закани на дилърите на дрога, за което вече агенция „Фокус“ информира. Войната срещу престъпността в азиатската островна страна продължава да се интензифицира, предаде Reuters.\r\nЖоел Наполеон Коронел, директор на полицейското управление на окръг Манила, заяви пред журналисти, че 14 от жертвите са ликвидирани при различни по характер операции, а още 11 са убити в процеса на акцията срещу наркоразпространението.\r\nСпоред полицейски доклад, не е известна самоличността на 11-те убити.\r\nПревод и редакция:", "date": "2017.08.17", "title": "Reuters: Полицията във Филипините е ликвидирала още 25 престъпника, 14 от тях в операции срещу наркоразпространението"}
{"url": "http://www.focus-news.net/news/2017/08/17/2426465/pazardzhik-zabraneno-e-preminavaneto-na-mps-nad-10-tona-po-transportniya-most-v-selo-boshulya-zaradi-remont.html", "text": "Интензивен е трафикът по главните пътища в област Пазарджик. Това съобщи за Радио „Фокус“ – Пазарджик дежурният в областно пътно управление – Пазарджик. Пътните настилки навсякъде са сухи. Няма затворени пътни участъци. В Родопската част на областта, остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля.\r\nАлбена ЖИЛЕКОВА", "date": "2017.08.17", "title": "Пазарджик: Забранено е преминаването на МПС над 10 тона по транспортния мост в село Бошуля заради ремонт"}
{"url": "http://www.focus-news.net/news/2017/08/17/2426466/burgas-nad-400-dushi-ot-obzor-protestirat-za-zapazvaneto-na-morskata-gradina-v-grada.html", "text": "Над 400 души от Обзор протестират за запазването на Морската градина в града. Това съобщи за Радио „Фокус“ - Бургас кметът на населеното място Христо Янев. Той обясни, че градината е разположена на брега на морето, като част от нея е продадена на фирма след решение на Бургаския апелативен съд. Според Янев хората настояват да се отменят всички актове за незаконни. „Общинският съвет ангажира юристи и според техните становища е продадена публична общинска собственост. Отделно имотът навлиза и в концесията на плажа, която е изключителна държавна собственост. Хората са недоволни от това. Искат си Морската градина, искат плажът да остане такъв, какъвто е в момента и молят държавата да се намеси по казуса като страна“, каза още кметът.\r\nПротестът протича спокойно. Събира се подписка, като до момента има около 4 000 подписа.\r\nМария РУСЕВА", "date": "2017.08.17", "title": "Бургас: Над 400 души от Обзор протестират за запазването на Морската градина в града"}
{"url": "http://www.focus-news.net/news/2017/08/17/2426467/gabrovo-v-ednata-lenta-se-osashtestvyava-dvizhenieto-v-uchastak-ot-patya-gabrovo-shipka-zaradi-polagane-na-patna-markirovka.html", "text": "В едната лента се осъществява движението в участък от пътя Габрово – Шипка. В отсечката от км 115+569 до 144+000 се полага хоризонтална пътна маркировка, като дейностите трябва да приключат до 18.00 часа днес. От Агенция „Пътна инфраструктура“ съветват водачите да карат с повишено внимание. От Областно пътно управление – Габрово съобщиха за Радио „Фокус“ – Велико Търново, че условията за пътуване в региона са нормални. Настилките са сухи, времето – слънчево и ясно. Трафикът е интензивен. В едната лента се извършва движението между селата Чехлевци и Въглевци. В отсечката от  км 11+770 до км 11+829 текат ремонти дейности на асфалтовата настилка, които трябва да приключат до края на месеца. Забранено е движението на моторни превозни средства с ширина по – голяма от 3.30 метра в участък от пътя между селата Кормянско и Малък Вършец. Ограничението е въведено за отсечката при км 10+080, където има стеснен участък при мост над река Крапец. В региона е поставена необходимата сигнализация. Въведен е обходен маршрут за превозни средства над 3.30 м по път III-401 Граница Ловеч – Кормянско - Малък Вършец, при км 46+800, по общински път до III-403 в с. Малък Вършец.\r\nЛуиза ТРАНЧЕВА", "date": "2017.08.17", "title": "Габрово: В едната лента се осъществява движението в участък от пътя Габрово – Шипка заради полагане на пътна маркировка"}
{"url": "http://www.focus-news.net/news/2017/08/17/2426468/kyustendil-s-povisheno-vnimanie-tryabva-da-se-izvarshva-dvizhenieto-po-glaven-pat-e-79-prez-pv-kocherinovo-zaradi-prevoz-na-izvangabaritni-tovari.html", "text": "С повишено внимание трябва да се извършва движението по главен път Е-79 през кръговото кръстовище на п. в. „Кочериново“, поради превоз и преминаване на влекачи с ремаркета с греди с дължина 32 м по временен бетонов път. Това съобщиха за Радио „Фокус“ – Кюстендил от Областно пътно управление – Кюстендил. След преминаване на влекачите движението се възстановява. Временната организация на движението е в сила от 9.00 до 16.00 часа само през делничните дни до 31 август. Ограничено е движението на товарни автомобили по пътя  Смоличано Пелатиково от км 10+000 до км 14+000, поради пропадане на част от пътното тяло при км 10+650, км 11+720, км 12+830 и км 13+360. Участъкът е Сигнализиран с пътни знаци. С повишено внимание пък трябва да се извършва движението по пътя Невестино-Дупница от км 12+000 до км 36+000, заради тънък изкоп и подравняване на банкети, както ѝ изсичане на храсти и млада гора. В района едната лента за движение е стеснена. Към този часа трафикът по автомагистрала „Струма“ и главен път Е-79 в частта им от областта е нормално интензивен.\r\nЛивия НИНОВА", "date": "2017.08.17", "title": "Кюстендил: С повишено внимание трябва да се извършва движението по главен път Е-79, през п.в. „Кочериново“, заради превоз на извънгабаритни товари"}
{"url": "http://www.focus-news.net/news/2017/08/17/2426469/v-tsentralata-na-bsp-shte-se-provede-preskonferentsiya.html", "text": "Oт 13:00 часа, в централата на БСП на ул. „Позитано” № 20, ще се проведе пресконференция.Това съобщиха от пресцентъра на Националния съвет на БСП.", "date": "2017.08.17", "title": "В централата на БСП ще се проведе пресконференция"}
{"url": "http://www.focus-news.net/news/2017/08/17/2426470/burgas-28-godishna-ungarska-turistka-se-e-udavila-v-moreto-v-pomorie.html", "text": "28-годишна унгарска туристка се е удавила в морето в Поморие. Това съобщиха от ОДМВР - Бургас. Около 1.50 часа тази сутрин в Районно управление - Поморие е получено съобщение за давеща се жена в района пред хотел „Гардения Палас” в Поморие. Своевременно към мястото на инцидента се отправили полицейски служители и екип на Районна служба „Пожарна безопасност и защита на населението” - Поморие, които открили тялото на 28-годишна унгарска туристка с инициали Г.Н., отседнала в поморийския хотел „Гардения Палас”. Тялото на Г.Н. е откарано в „Съдебна медицина” при УМБАЛ - Бургас за аутопсия. Работата по случая продължава.", "date": "2017.08.17", "title": "Бургас: 28-годишна унгарска туристка се е удавила в морето в Поморие"}
{"url": "http://www.focus-news.net/news/2017/08/17/2426471/hungarian-daily-news-blizo-polovin-milion-dushi-posetiha-festivala-v-seged.html", "text": "Според организаторите на ежегодния фестивал в град Сегед, Унгария, проведен между 9-и и 15-и август е привлякъл около 450 хиляди посетители. Въпреки, че това е с 10% по-малко от миналогодишния рекорд от 496 хиляди, Тамаш Кадар, изпълнителен директор на компанията организираща събитието, сподели, че постъпленията са огромни и фирмата организатор е доволна, пише Hungarian Daily News.\r\nФестивалът привлече най-много посетители на 9-и август, когато на сцената беше известната американска певица Пинк. Другото събитие, привлякло сериозна публика, е било на 12 август, когато американските хип-хоп изпълнители Макълмор и Раян Люис са направили страхотно шоу.\r\nНа фестивала са провеждани и не-музикални събития, които са се радвали на голяма популярност от посетителите, като циркови изпълнения в полунощ и други. \r\nТази година събитието е преминало без сериозни неуредици, според Кадар. Поставена е нова система за контрол на входа, която е базирана на индивидуална идентификация. Това е дало резултат и е имало значително по-малко инциденти от минали години, както е намаляла и криминалната активност.\r\nПревод и редакция:", "date": "2017.08.17", "title": "Hungarian Daily News: Близо половин милион души посетиха фестивала в Сегед"}
{"url": "http://www.focus-news.net/news/2017/08/17/2426472/plovdiv-priklyuchi-remontat-na-patya-za-hizha-zdravets.html", "text": "Ремонтът на пет от улиците в Куклен, както и този на пътя за хижа „Здравец“ приключиха. Това съобщи за Радио „Фокус“ – Пловдив кметът на Куклен Мария Белчева. По думите ѝ след като ремонтите са приключили, се очаква водоподаването на територията на цялата община да се нормализира. „Мащабни ремонтни дейности с подмяна на пътни ивици се извършиха по улиците „Явровска”, „Дружба” и западната част на улица „Речна”. На път е да приключи ремонта по улица „Райна Княгиня”, където се подмени водопровода със сградните отклонения и се прокара газопровод. Скоро ще започнат предвидените ремонти по улиците „Стръмна” и „Латинка”. Ремонта по улица „Бяла Черква“ приключи, като улицата се преасфалтира изцяло. Улиците „Латинка” и „Стръмна” ще бъдат изцяло преасфалтирани и ще имат нови тротоари. Очаква се след това да се подобри водоподаването на Куклен”, каза още Мария Белчева. Тя обясни, че поради належащите ремонтни дейности, водата на места ще бъде спирана по предварително изготвен график. „Благодарение на ремонтите от миналата година, град Куклен е разделен на две зони. Водоподаването в горната зона е изключително добро. С ремонта и подмяната на водопровода по ул. „Стръмна“, ще се подобри и водоподаването в ниската зона на града“, коментира Белчева.\r\nТони МИХАЙЛОВ", "date": "2017.08.17", "title": "Пловдив: Приключи ремонтът на пътя за хижа „Здравец“"}
{"url": "http://www.focus-news.net/news/2017/08/17/2426473/26-dushi-sa-raneni-pri-katastrofi-prez-izminaloto-denonoshtie-v-stranata.html", "text": "26 души са ранени при катастрофи през изминалото денонощие, съобщиха от пресцентъра на МВР. В страната са станали 20 пътнотранспортни произшествия, при които има един загинал и двама с опасност за живота. На територията на столицата са станали  121 леки и четири тежки пътни инцидента, при които има петима ранени.", "date": "2017.08.17", "title": "26 души са ранени при катастрофи през изминалото денонощие в страната"}
{"url": "http://www.focus-news.net/news/2017/08/17/2426474/pregled-na-osnovnite-temi-vav-velikotarnovskiya-pechat.html", "text": "„Училище осъди Община Велико Търново“ е заглавие от първа страница на областния всекидневник „Янтра Днес”. Върховният административен съд остави в сила решението на Административния съд във Велико Търново, с което СУ „Вела Благоева“ осъди Общината за начислена такса за битови отпадъци в размер на 4639 лв. „Започна ремонтът на пътя към Преображенския манастир“ е друго заглавие от днешното издание. Ремонтът на пътя към Преображенския манастир започва от днес. Първоначално ще започнем с просветляване на участъка и подготовката на трасето, а през следващата седмица ще започнат същинските дейности по възстановяване на трасето, съобщи за „Янтра ДНЕС“ Румен Игнатов от „Пътни строежи“, фирмата, която ще извърши ремонта. „Училищни психолози поискаха оставката на синдикалния лидер Янка Такева“, пише още вестникът. Училищни психолози поискаха оставката на председателя на Синдиката на българските учители Янка Такева. В писмо до синдикалния лидер педагогическите специалисти настояват г-жа Такева да се извини публично за свое изявление, в което тя изразява негативно мнение за тяхната работа. „Шофьорът, прегазил 22-годишния Йоан е пуснат срещу гаранция от 1000 лв.“ е новина от криминалната хроника. На страниците на вестника ще откриете и статия,  разказваща за самодейката Цанка Добрева, която „пази българските традиции в Ресен“. „За 9 месеца нашенец видя най-екзотичните кътчета и забележителности на шест континента“ е заглавие от другия областен ежедневник „Борба“. Най-популярният плаж в Бразилия – Копакабана, родната къща на световната знаменитост певицата Риана на остров Барбадос, домът на Мисис Даутфайър от едноименния филм са все места, на които е стъпвал кракът на Владислав Иванов. „Предприемач от Русе откупи два 7-етажни блока, част от строителна измама, за да ги довърши“ е друга тема от всекидневника. Един от известните бизнесмени в Русе Красимир Даков е купил от синдик двата недовършени 7-етажни блока в началото на великотърновския квартал „Колю Фичето“. Призрачните сгради, които са част от схемата на синдикалния предприемач Иван Мутов, вече се правят. „Знаменитости ще кръщават бебета във В. Търново“, пише още ежедневника. Велико Търново е сред десетте града в страната, в които ще се проведе най-голямото свето кръщене на новородени деца в съвременната история на България. Инициативата е част от кампанията „Направи го за България“ в подкрепа на раждаемостта у нас, а организатори са „Движение за национална кауза“ (ДНК). На страниците на днешното издание е поместен и материал, разказващ за монтирането на датчици за пожар в къщи на стари самотноживеещи хора.", "date": "2017.08.17", "title": "Преглед на основните теми във великотърновския печат"}
{"url": "http://www.focus-news.net/news/2017/08/17/2426475/pss-dobri-sa-usloviyata-za-turizam-v-planinite-turistite-da-se-saobrazyavat-s-vetrovitoto-vreme-i-ponizhavaneto-na-temperaturite.html", "text": "Добри са условията за туризъм в планините. Това съобщиха за Агенция „Фокус” от Планинска спасителна служба (ПСС) при Българския червен кръст (БЧК). Сутрешните температури по най-високите части на планините са между 4 и 8 градуса. Времето е мъгливо и ветровито. Планинските спасители съветват туристите да съобразяват екипировката си с ветровитото време и понижаването на температурите във високите части на планините. Лифтовите съоръжения работят в летен режим в курортите Пампорово, Боровец и Банско. На Витоша съоръженията не работят. Няма регистрирани инциденти с туристи през изминалото денонощие.\r\nИнформация за обстановката в планините може да намерите на .\r\nТелефоните на ПСС са: 02/ 9632000 и 088 1470", "date": "2017.08.17", "title": "ПСС: Добри са условията за туризъм в планините, туристите да се съобразяват с ветровитото време и понижаването на температурите"}
{"url": "http://www.focus-news.net/news/2017/08/17/2426476/burgas-avtobus-e-izgoryal-pri-pozhar-na-parking-v-obzor.html", "text": "Автобус е изгорял при пожар на паркинг в Обзор. Това съобщиха от ОДМВР - Бургас. Вчера, около 4.01 часа, в Районно управление - Несебър е получено съобщение за горящ автобус, намиращ се в началото на Обзор при влизане от Варна на паркинг от дясната страна на пътя Варна – Бургас. Огънят е потушен от един противопожарен екип и двама огнеборци от РСПБЗН – Варна, като при извършване на огледа не са установени следи от запалими пособия и остатъци от такива. Изгорелият автобус е „Скания Иризар РВ”, с бургаска регистрация, собственост на частна фирма от Бургаски регион. Според охранителя на близко разположен хотел, малко преди инцидента чул шум и видял пушек и пламъци да излизат от предната част на автобуса, но в близост до него не е забелязал хора. Причините за инцидента, както и стойността на нанесените от пожара щети са в процес на изясняване от служители на Районно управление – Несебър.", "date": "2017.08.17", "title": "Бургас: Автобус е изгорял при пожар на паркинг в Обзор"}
{"url": "http://www.focus-news.net/news/2017/08/17/2426477/varna-praznikat-na-chudotvornata-ikona-sv-bogoroditsa-vsetsaritsa-shte-bade-otbelyazan-v-hram-sv-atanasiy-na-18-avgust.html", "text": "Празникът на чудотворната икона ''св. Богородица Всецарица'' ще бъде отбелязан в храм ''Св. Атанасий'' на 18 август. , предаде репортер на Агенция \"Фокус\". На 18 август е празникът на чудотворната икона на света Богородица ''Всецарица''. През 2014 г. с благословението на Негово високопреосвещенство Варненския и Великопреславски митрополит Йоан и по инициатива на църковното настоятелство при храм ''Св. Атанасий'' във Варна беше донесено копие на чудотворната икона ''Всецарица'' от манастира ''Ватопед'' на Света гора. По повод на годишния празник на иконата в храм ''Св. Атанасий'' на 18 август, от 8.30 часа, ще се отслужи света Литургия. След нея ще се извърши водосвет и ще се отправи молитва към Св.Богородица пред чудотворния и образ. \r\nЧудотворният образ на Божията Майка ''Всецарица'' се почита както на Атон, така и далеч зад неговите предели, разказва отец Дончо от храм \"Св. Атанасий\". ''Всецарица'' има благодатта да изцелява дори болни от рак . Известни са многбройни случаи, когато заболели от рак хора се изцеляват след молебен пред иконата. Пред  чудотворният образ се молят също и за избавяне от магии, зависимости на децата от алкохол и наркотици. Много чудеса с молитви пред иконата ''Всецарица'' са станали през последните години и в храм ''Св. Атанасий'' където тя се намира.\r\nНикола ПЕТКОВ", "date": "2017.08.17", "title": "Варна: Празникът на чудотворната икона ''св. Богородица Всецарица'' ще бъде отбелязан в храм ''Св. Атанасий'' на 18 август"}
{"url": "http://www.focus-news.net/news/2017/08/17/2426478/burgas-21-godishen-mazh-e-izcheznal-v-moreto-v-rayona-na-nesebar.html", "text": "21-годишен мъж е изчезнал в морето в района на Несебър. Това съобщиха от ОДМВР - Бургас. Вчера, около 18.15 часа, в Районно управление - Несебър е получено съобщение от 66-годишна жена от Ловеч за това, че заедно с 21-годишния си син с инициали С. П. дошли на разходка в Старият Несебър. Момчето поскали да посетят вълнолома, покатерил се по скалите и скочил в морето от там. Своевременно на мястото на инцидента пристигнал екип от двама водолази от „Пожарна безопасност и защита на населението”, които не са открили С. П. Работата по случая продължава.", "date": "2017.08.17", "title": "Бургас: 21-годишен мъж е изчезнал в морето в района на Несебър"}
{"url": "http://www.focus-news.net/news/2017/08/17/2426479/pregled-na-osnovnite-temi-v-shumenskiya-pechat.html", "text": "„Цяло лято общинска фирма кърпи на пожар улични дупки в Шумен и селата“ е водещото заглавие във вестник „Шуменска заря“. Цяло лято общинското предприятие „Строителство и благоустройство” кърпи опасни улични дупки в Шумен, тъй като обществената поръчка за летните ремонти на пътната мрежа бе обжалвана и по-късно стопирана от ВАС и КЗК. Основната задача на фирмата бе да поеме част от дейността в периода от 15 май до 30 август. Тоест, да „позакърпи” положението през летните месеци, тъй като всеки ден в Общината постъпват сигнали за опасни дупки по улиците, които са предпоставка за пътнотранспортни произшествия. „Картелни цени съсипват малинопроизводителите от село Миланово“ е друго заглавие от първа страница. Два лева за килограм дават хладилниците и го решили в средата на сезона. Два лева е изкупната цена на килограм малини, а отделни сортове се продават и за 1.50 лв. „Това е убийствено. Като дръпнем чертата излизаме на загуба, защото от тези пари плащаме по един лев на работниците за набрана касетка, която е около килограм и с разликата трябва да покрием разходите за транспорт, капково напояване, резитба и другите дейности по отглеждане на насажденията”, обясни Мехмед Али. „Болницата в Шумен избра фирмата, която ще прави новия асансьор“, пише вестникът. „Обединение Шумен 2017“ ДЗЗД е избрано за изпълнител на обществената поръчка за изграждането на нов асансьор в МБАЛ - Шумен. Протоколът от избора на изпълнител е публичен и е качен на интернет страницата на лечебното заведение. В търга участваха две фирми. Едната е отстранена заради непълнота на документите. Предложената от обединението цена е 249 736,33 лв. без ДДС. Максималният ресурс отделен от болницата за асансьора бе 250 000 лв. без ДДС. Обединението е получило най-много точки при зададените предварително параметри за оценка. „Две шуменски училища получават допълнителни средства за отличници“, информира ежедневникът. ПМГ „Нанчо Попович“ и ГПЧЕ „Никола Йонков Вапцаров“ получават допълнителни средства от държавата за стипендии на ученици, постигнали високи образователни нива. Това стана ясно от решение на Министерския съвет вчера, който одобри допълнителен трансфер към общините в размер на 1561475 лв. „Община Шумен напомня, че движението на велосипедисти по пешеходната зона е забранено“, информира ежедневникът. От пресцентъра на Община Шумен напомниха вчера, че движението на велосипедисти по пешеходната зона в центъра на града е забранено. Велосипедисти нарушават забраната за каране на колело по пешеходната зона в центъра на Шумен, са установили с проверки инспектори от дирекцията по устройство на територията, към общинската администрация. Най-често това са децата на възраст между 10 и 14 години, които управляват велосипедите си от площад „Освобождение“ до площад „България“ вечер между 19.00 и 20.00 часа. Тогава движението на пешеходци е най-интензивно и колелетата създават реални рискове за инциденти, при които могат да пострадат както минувачите, така и велосипедистите. Ремонтират детски градини и площадки в Шумен“, съобщава изданието. Общинското предприятие „Строителство и благоустройство” извършва летните ремонти на сградите на всички 24 детски градини на територията на община Шумен. Дейностите включват предимно вътрешно боядисване, частични ремонти на покриви, на водостоци, подмяна на подови настилки, освежаване на кухненски блокове и санитарни възли. Това съобщи директорът на предприятието Недко Салабашев. До края на август забавачките ще бъдат стегнати. „Прокуратурата даде на съд Стефан, убил и нарязал с моторна резачка Галина“, е заглавие от стр4 в броя. С обвинителен акт на Окръжната прокуратура в Шумен на съд е предаден 46-годишният Стефан Ст., който уби с нож съжителката си и после наряза тялото ѝ с моторна резачка, за да прикрие престъплението си, съобщиха от пресцентъра на Апелативна прокуратура - Варна. Първото съдебно заседание по зверското умишлено убийство, извършено с пет удара с нож в тялото на 49-годишната Галина Д., е насрочено за 30 август 2017 г. в Шуменския окръжен съд. „Павлин Вълчев стана прокурор в Окръжна прокуратура-Шумен“, съобщава ежедневникът. „Бързи и безотговорни“ шофьори преминават край 7-ми километър със 150 км/ч“ е друго заглавие от страниците на изданието. 3459 са констатираните от полицейските служители през месец юли нарушения на територията на ОД МВР – Шумен. Най-много са нарушенията за скоростта – 1079, информират от пресцентъра на ОД на МВР – Шумен. За неправилно спиране или паркиране са санкционирани 492 водачи, на 28 от тях са съставени актове, на 464 са наложени глоби с фиш. 214 от проверените през юли водачи не са ползвали обезопасителни колани или каски, за което са били санкционирани. Толкова са били и с нередовни пътни документи. 103 са управлявали технически неизправно моторно превозно средство. Само през месец юли в Шуменско са засечени да шофират 98 неправоспособни водачи. В 84 случая са установени водачи, които управляват превозни средства без задължителната застраховка „Гражданска отговорност“. „Браила протяга приятелска ръка на Шумен“ е тема от стр. 5 в броя. Като успешно и ползотворно определи заместник-кметът по икономическо развитие на община Шумен Росица Антонова посещението на шуменска делегация в побратимения румънски град Браила. Тя бе ръководител на официалната делегация, поканена от кмета на Браила Виорел Драгомир шуменски представители да участват в културните празници Дни на Браила, проведени от 11 до 15 август. Според Росица Антонова, сътрудничеството между Шумен и Браила занапред би могло да продължи не само с реализирането както досега на успешни културни политики, но и с разработването на съвместни европроекти, с по-тясно сътрудничество и взаимопомощ между представителите на бизнеса и общинските администрации от двете страни. Браила е добър пример за успешно усвояване на евро средства.", "date": "2017.08.17", "title": "Преглед на основните теми в шуменския печат"}
{"url": "http://www.focus-news.net/news/2017/08/17/2426480/burgas-chetiri-konopeni-rasteniya-sa-izzeti-pri-proverka-na-chasten-imot-v-grada.html", "text": "Четири конопени растения са иззети при проверка на частен имот в града. Това съобщиха от ОДМВР - Бургас. Вчера служители от Пето Районно управление – Бургас извършили проверка в дома на 31-годишен мъж с инициали С. А., разположен на ул. „Никола Лъсков” в кв. „Черно море”, като намерили и иззели четири конопени растения с височина около 1.80 м, както и три снопа от суха листна маса (канабис), поставени в помещение за сушене. Работата по цялостното документиране на престъпната дейност на С. А. продължава от служители на Пето Районно управление – Бургас.", "date": "2017.08.17", "title": "Бургас: Четири конопени растения са иззети при проверка на частен имот в града"}
{"url": "http://www.focus-news.net/news/2017/08/17/2426481/the-american-prospect-stiv-banan-nareche-natsionalistite-neudachnitsi-i-klouni.html", "text": "Главният политически стратег на Белия Дом Стив Банън, един от авторите на текущата стратегия в САЩ за „икономически национализъм“, определи националистите в Шарлътсвил, като „неудачници“ и „клоуни“, по време на интервю за The American Prospect, който се слави като про-Демократично издание.\r\nНа интересен въпрос на журналиста, който помоли Банън да направи паралел между неговата програма за „икономически национализъм“ и „белия национализъм“, който президента Доналд Тръмп така и не заклейми, така както се искаше на някои медии и политици, политическият стратег отговори, че крайно-дясното е неуместно политическо движение и отрече обвиненията към самия него, че е участвал в култивацията му.\r\n„Етно-националистите – те са неудачници. Те са ограничен елемент. Мисля, че медиите им обръщат прекалено много внимание и ние трябва да смажем това движение“, заяви Бенън.\r\n„Тези хора са клоуни“, добави той.\r\nОсвен това той смята, че: „Докато Демократите водят политика на идентичностите, са ни в кърпа вързани. Искам да говорят за расизъм всеки ден. Ако лявото остане фокусирано върху теми като расата и идентичността, а ние продължим с нашия икономически национализъм, ще ги смажем.“\r\nПревод и редакция:", "date": "2017.08.17", "title": "The American Prospect: Стив Банън нарече националистите „неудачници“ и „клоуни“"}
{"url": "http://www.focus-news.net/news/2017/08/17/2426482/smolyan-70-godishen-mazh-e-zadarzhan-za-pritezhanie-na-15-kg-tyutyun-bez-banderol.html", "text": "70-годишен мъж е задържан за притежание на 15 кг тютюн без бандерол. Това съобщиха от ОДМВР - Смолян. На 16 август в РУ - Смолян е образувано бързо производство срещу 70-годишен мъж с инициали Т. Х. от Пловдив. На 16 август, в 15.05 часа, в Смолян на ул. \"Соколица\", при извършена полицейска проверка е установено, че Т. Х. държи в себе си акцизни стоки без бандерол - тревиста маса, с мирис на тютюн, с общо тегло около 15 кг Т. Х. е задържан за срок до 24 часа в РУ-Смолян.", "date": "2017.08.17", "title": "Смолян: 70-годишен мъж е задържан за притежание на 15 кг тютюн без бандерол"}
{"url": "http://www.focus-news.net/news/2017/08/17/2426483/vidin-52-godishen-mazh-e-zadarzhan-za-shofirane-s-372-promila-alkohol.html", "text": "52-годишен мъж е задържан за шофиране с 3.72 промила алкохол. Това съобщиха от ОДМВР - Видин. На 16 август, около 22.40 часа, в района на бензиностанция Съни ойл служителите на реда спрели за проверка товарен автомобил „Мерцедес” с прикачено ремарке. Водачът е 52-годишен мъж с инициали Р. А. от град Кюстендил бил тестван с дрегер, пробата отчела показание 3.72 промила. По случая е образувано бързо производство.", "date": "2017.08.17", "title": "Видин: 52-годишен мъж е задържан за шофиране с 3.72 промила алкохол"}
{"url": "http://www.focus-news.net/news/2017/08/17/2426484/predstavitelyat-na-rusiya-za-es-blagodarenie-na-es-nyakoi-ot-proektite-svarzani-s-rusiya-byaha-izvadeni-izpod-udarite-na-sanktsiite.html", "text": "Представителят на Русия за Европейския съюз Владимир Чижов заяви, че благодарение на усилията на ЕС, изпод действията на новите анти-руски санкции са извадени някои енергийни проекти, в които участва Москва, предаде РИА Новости, цитирайки интервю на Чижов за руското радио Sputnik.\r\nВ началото на август, президентът на САЩ, Доналд Тръмп, подписа законопроекта за нови санкции срещу Русия, Иран и Северна Корея. След тези събития, Министърът на външните работи на Германия Зигмар Габриел нарече новите санкции – незаконни и отбеляза, че чрез тях САЩ искат да си разчистят пътя за доставка на американски енергоресурси в ЕС. От своя страна, в свой коментар относно санкционния закон, Жан-Клод Юнкер заяви, че Брюксел ще се занимае със защитата на икономическите интереси на ЕС.\r\n„Коментарите, които се чуха от Белия Дом и Конгреса на САЩ, не създадоха еднозначна картина (по повод новите антируски санкции) в очите на европейците. Т.е., те счетоха, че в самия закон има пропуски.“, заяви Чижов. Според него европейците са решили да се възползват от тези пропуски и са повлияли на американските депутати да променят някои точки.\r\nДипломатът е посочил, че на ЕС „се е отдало да изглади някои ъгли и да поправи някои цифри“.\r\n„Мога да дам два примера, които, повече от всичко друго, се набиват на очи. В един от членовете, при това от най-чувствителните, включително за Русия – за газопроводите. В първоначалния вариант е отбелязано, че президентът „е длъжен“ да предприеме съответстващите мерки, а от ЕС твърдят, че именно благодарение на тяхната възпитателна работа с американците глагола „shall“, който означава, в дадения контекст, „длъжен“, е бил заменен с глагола „may”, т.е. „може“,“, изясни Чижов.\r\n„Вторият случай – това е повишаване на дела на допустимото руско участие в международни енергийни проекти. В първоначалния вариант стойността е била 10 процента, а сега е 33 процента, което вади изпод действието на закона някои проекти с руско участие. Това, разбира се, не се отнася за „Северен поток 2“  и други наши потенциални крупни замисли“, добави той.\r\nПревод и редакция:", "date": "2017.08.17", "title": "Представителят на Русия за ЕС: Благодарение на ЕС някои от проектите, свързани с Русия, бяха извадени изпод ударите на санкциите"}
{"url": "http://www.focus-news.net/news/2017/08/17/2426485/blagoevgrad-motorist-e-postradal-pri-katastrofa-s-fadroma-na-ulgodlevski-pat-v-razlog.html", "text": "Oколо 16:05 часа на 16.08.2017г. на ул.“Годлевски път“ в Разлог, строителна машина /фадрома/, управлявана от 52-годишен водач от Разлог е навлязла в насрещната лента за движение и е блъснала мотоциклет „MZ“ с 57-годишен водач от Разлог. Това съобщиха от ОДМВР-Благоевград. В резултат на инцидента водачът на мотоциклета е с фрактура на две ребра, спукан далак и спукан череп.", "date": "2017.08.17", "title": "Благоевград: Моторист е пострадал при катастрофа с фадрома на ул.“Годлевски път“ в Разлог"}
{"url": "http://www.focus-news.net/news/2017/08/17/2426486/burgas-okrazhniyat-sad-shte-gleda-deloto-na-ungarskiya-grazhdanin-izdirvan-s-evropeyska-zapoved-za-arest-za-izmami.html", "text": "Окръжен съд – Бургас ще гледа делото за разглеждане на Европейска заповед за арест спрямо унгарския гражданин Андраш Ш., съобщиха от пресцентъра на Окръжен съд - Бургас. Делото е насрочено от 13.30 часа, Зала 4, ет. 2. Окръжен съд – Бургас определи да бъде взета мярка за неотклонение „задържане под стража“ спрямо унгарския гражданин Андраш Ш., издирван с Европейска заповед за арест, издадена от Столичен съд – Будапеща. В приложената по делото Европейска заповед за арест, се иска предаването на Андраш Ш. на унгарските съдебни власти, с цел провеждане на наказателно преследване за общо тринадесет отделни престъпления, най-тежките от които се наказват с десет години „лишаване от свобода“. Описаните в заповедта престъпления касаят присвояване на чуждо имущество, което му е било поверено, на значителна стойност, в качеството на подбудител; четири престъпления, свързани с незаконно присвояване на особено голяма стойност, в качеството на подбудител и с комерсиална цел; пране на пари, в качеството на подбудител; данъчна измама; пет отделни престъпления, касаещи фалшифициране на официални документи в качеството на подбудител и фалшифициране на частен документ в качеството на подбудител.", "date": "2017.08.17", "title": "Бургас: Окръжният съд ще гледа делото на унгарския гражданин, издирван с Европейска заповед за арест за измами"}
{"url": "http://www.focus-news.net/news/2017/08/17/2426487/razgrad-zadarzhan-e-22-godishen-mazh-podal-falshiv-signal-za-bomba-v-uchilishte-v-isperih.html", "text": "Задържан е 22-годишен мъж, подал фалшив сигнал за бомба в училище в Исперих. Това съобщиха от ОДМВР - Разград. Вчера 20.53 часа на тел. 112, в РУ – Исперих е получено анонимно телефонно обаждане от мъжки глас, който съобщава, че в ОУ „Христо Ботев“ – гр. Исперих има поставена бомба. След проведените бързи издирвателни мероприятия е установено, че лицето, което е подало фалшивия сигнал, е с инициали О. Д. (на 22 г.) от Исперих. Лицето е задържано в РУ – Исперих за срок до 24 часа със заповед за задържане. По случая е образувано бързо производство.", "date": "2017.08.17", "title": "Разград: Задържан е 22-годишен мъж, подал фалшив сигнал за бомба в училище в Исперих"}
{"url": "http://www.focus-news.net/news/2017/08/17/2426488/prokuraturata-e-ustanovila-vaveden-po-kasen-chas-za-namalyavane-na-shuma-v-shabla-kavarna-varna-i-nesebar.html", "text": "От ВАП е организирана поредна проверка по реда на надзора за законност спрямо норми от подзаконовите нормативни актове, приети от общинските съвети и посветени на опазване на обществения ред, на провеждане на търговската дейност и т. н. Това съобщиха от пресцентъра на Прокуратура на Република България. Според чл.16а, ал.2 от Закона за защита от шума в околната среда не се допуска озвучаването на открити площи на заведения за хранене и развлечения, разположени в жилищни зони и курорти, за времето между 23.00 часа и 7.00 часа. \r\nПри дейността на ВАП първоначално са изследвани наредбите, действащи на териториите на общините от Черноморското крайбрежие. \r\nПри това проучване на подзаконовите актове в редакциите, публикувани на съответните интернет страници, са установени разрешения, с които е въведен различен (по-късен) час, до който е разрешено озвучаването. Намерени са и разрешения, в които часовият диапазон на забраната е диференциран според местонахождението на заведенията за хранене и развлечения с въвеждане на по-ранен час за жилищни зони и на по-късен за курортите, каквото разграничение законодателят не прави. \r\nКонкретните случаи, разкрити до момента касаят териториите на общини Шабла, Каварна, Варна, Несебър и с тях са ангажирани компетентните окръжни прокуратури.  \r\nЕфектът от проверката се открива в мерки, насочени към отстраняване на незаконосъобразните разрешения с цел спазване на целта на Закона за защита от шума в околната среда за създаване на здравословни условия на живот на населението и опазване на околната среда от шум. \r\nПроверката на ВАП продължава.", "date": "2017.08.17", "title": "Прокуратурата е установила въведен по-късен час за намаляване на шума в Шабла, Каварна, Варна и Несебър"}
{"url": "http://www.focus-news.net/news/2017/08/17/2426489/burgas-traditsionniyat-pluven-maraton-se-otmenya-zaradi-nasitenata-programa-ot-sportni-meropriyatiya-prez-lyatoto.html", "text": "Плувният маратон от остров Света Анастасия до Моста в Бургас през тази година няма да се състои. Това съобщиха от Община Бургас. Причината е наситената програма от спортни мероприятия, залегнали в календара на Община Бургас за летните месеци. Закономерно в нея преобладават морските спортове. Община Бургас беше домакин и организатор на прояви от най-висок ранг.\r\nВ града се проведоха Европейското първенство по ветроходство в клас „Оптимист“, Международната ветроходна регата „Порт Бургас“, „Бургас кайт къп“, Международните турнири по водна топка за момичета и момчета, както и Международният турнир за „Купа Бургас“, ветроходна регата за детските и олимпийските класове „Черноморец Бургас 2017“, Международната регата „Кор Кароли“, плувен маратон за хора с увреждания. Предстоят и множество други първенства и турнири по различни видове спорт, които са включени в календара на Община Бургас за 2017 година.\r\nВ бъдеще традиционният плувен маратон ще бъде с нов регламент, включващ висок награден фонд и международно участие.", "date": "2017.08.17", "title": "Бургас: Традиционният плувен маратон се отменя заради наситената програма от спортни мероприятия през лятото"}
{"url": "http://www.focus-news.net/news/2017/08/17/2426490/albanian-daily-news-memorialat-na-skenderbeg-v-grad-lezha-se-rushi.html", "text": "Мемориалът в Лежа на албанския национален герой Скендербег е в риск от разрушение, поради липса на заграждания и грижи. Въпреки, че този културен обект е считан за много важен, изглежда, че никой не е загрижен за текущата ситуация, пише Albanian Daily News.\r\nСпециалисти по консервиране на културното наследство повдигнаха въпроса за неадекватните заграждения и осветителна система.\r\n„Най-належащите нужди на мемориала са почистването на отточната инсталация, която е поставена през 1981 година и премахването на прозрачния покриващ материал и замяната му с по-качествен, отговарящ на съвременните стандарти“, заяви Паулин Зефи, директор на отдела за културно наследство в град Лежа.\r\nОсвен това, той заяви, че има направен проект за пълното възобновяване на мемориала, който скоро ще бъде представен в Министерството на културата на Албания. Сега остава да се види, дали министерството ще насочи необходимите средства за проекта, който е много важен за историческото и културно наследство на страната.\r\nПревод и редакция:", "date": "2017.08.17", "title": "Albanian Daily News: Мемориалът на Скендербег в град Лежа се руши"}
{"url": "http://www.focus-news.net/news/2017/08/17/2426491/razgrad-nad-8-kg-marihuana-i-78-kg-amfetamini-sa-izzeti-pri-proverka-na-avtovoz-v-grad-tsar-kaloyan.html", "text": "Над 8 кг марихуана и 78 кг амфетамини са иззети при проверка на автовоз в град Цар Калоян. Това съобщиха от ОДМВР - Разград. Вчера при извършени оперативно издирвателни мероприятия в гр. Цар Калоян е спрян за проверка автовоз марка „Рено мастър“ с прикачена платформа и натоварени на нея леки автомобили „Роувър“ и „Фолксваген джета“, без поставени регистрационни табели. Автовозът е управляван от 47-годишен мъж с инициали И. И. При извършено претърсване на лек автомобил \"Фолксваген джета\", в специално направен тайник в задната седалка са намерени и иззети осем пакета с общо тегло 8.132 кг. суха зелена растителна маса, която при тестване с нарко полеви тест реагира като марихуана и 47 пакета с таблетки с общо тегло 78 кг, които при тестване с полеви нарко тест реагират като амфетамин. При извършеното претърсване и изземване в апартамент в гр. Разград, обитаван от лице с инициали Л. Я. (на 24 г.) са иззети шест мобилни телефона и 3 компютърни конфигурации. И. И. и Л. Я. са задържани за срок до 24 часа със заповеди за задържане. По случая е образувано досъдебно производство.", "date": "2017.08.17", "title": "Разград: Над 8 кг марихуана и 78 кг амфетамини са иззети при проверка на автовоз в град Цар Калоян"}
{"url": "http://www.focus-news.net/news/2017/08/17/2426492/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata-na-18-avgust.html", "text": "„Софийска вода” временно ще прекъсне водоснабдяването в някои части на столицата на 18 август. Това съобщиха от пресцентъра на дружеството.\r\nНа 18 август 2017 г., във връзка с превключване на уличен водопровод на бул. „Патриарх Евтимий“ в Център-Триадица се налага спиране на водоподаването от 9:00 до 21:00 часа на клиентите на „Софийска вода”, живеещи в района на:\r\nбул. „Патриарх Евтимий“ от ул. „Цар Асен“ до бул. „Витоша“; \r\nбул. „Витоша“ от ул. „Хан Аспарух“ до бул. „Патриарх Евтимий“.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: бул. „Витоша“ ъгъла с бул. „Патриарх Евтимий“.\r\nНа 18 август 2017 г., във връзка с подмяна на сградно водопроводно отклонение на ул. „Извор“ в с. Лозен, се налага спиране на водоподаването от 9:00 до 16:00 часа на клиентите на „Софийска вода”, живеещи в района на:\r\nул. „Извор“ от ул. „Янко Велинов“ до ул. „Стоян Йонков“; \r\nул. „Стоян Йонков“ №4, №5, №6, №7, и №9.\r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: с. Лозен,  ул. „Извор“ №31.\r\nНа 18 август 2017 г., във връзка с подмяна на сградно водопроводно отклонение на ул. „505“ в кв. „Христо Ботев“, се налага спиране на водоподаването от 9:30 до 17:30 часа на клиентите на „Софийска вода”, живеещи в района на:\r\nул. „511“, ул. „Георги Спасов“, ул. „Мими Балканска“ \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „505“ №3.\r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването.\r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2017.08.17", "title": "„Софийска вода” временно ще прекъсне водоснабдяването в някои части на столицата на 18 август"}
{"url": "http://www.focus-news.net/news/2017/08/17/2426493/romania-insider-svetovnite-traditsii-kultura-i-gastronomiya-shte-badat-predstaveni-na-festivala-na-posolstvata-v-bukuresht.html", "text": "Третото издание на Фестивала на посолствата ще бъде проведено в Букурещ между 7-и и 10-и септември на няколко различни локации в града, пише Romania Insider.\r\nСъбитието, което ще се проведе под надслова „Един свят“, ще организира различни събития, представящи културното богатство на 35 страни от 6 континента. Ще се проведат мероприятия, като прожектиране на филми, изложби, световни музикални и танцови представления, семинари и гастрономични събития, както и много други.\r\nИгралните и документалните филми ще бъдат прожектирани в Cinema Pro,главната експозиция „Един свят“ и семинарите ще бъдат провеждани в Grand Hotel du Boulevard, докато за голяма част от музикалните и сценични програми е предвиден парка Титан, откъм входа Ливиу Ребреану.\r\nПревод и редакция:", "date": "2017.08.17", "title": "Romania Insider: Световните традиции, култура и гастрономия ще бъдат представени на Фестивала на посолствата в Букурещ"}
{"url": "http://www.focus-news.net/news/2017/08/17/2426494/veliko-tarnovo-pozharnikar-e-poluchil-toplinen-udar-pri-gasene-na-pozhar-v-zemlishteto-na-selo-oresh.html", "text": "Пожарникар от Районната служба в Свищов пострада при изпълнение на служебните си задължения. Мъжът е получил топлинен удар при гасене на пожар в суха трева в землището на село ОрешТова съобщиха за Радио „Фокус“ - Велико Търново от Регионалната дирекция „Пожарна безопасност и защита на населението“ - Велико Търново. Сигналът за инцидента е получен на тел. 112 вчера по обяд. Причината е небрежност при боравене с открит огън. Пожарът е угасен след съвместните действия на пожарникарите, хора от селото и Доброволното формирование на Община Свищов. Спасени са 10 сгради, намиращи се в близост. За изминалото денонощие огнеборците от Великотърновска област са гасили още четири пожара в сухи треви и един на запалени отпадъци.\r\nЛуиза ТРАНЧЕВА", "date": "2017.08.17", "title": "Велико Търново: Пожарникар е получил топлинен удар при гасене на пожар в землището на село Ореш"}
{"url": "http://www.focus-news.net/news/2017/08/17/2426495/razgrad-politsiyata-raboti-po-signal-za-3-godishno-dete-tormozeno-ot-baba-si-v-selo-brestovene.html", "text": "Полицията работи по сигнал за 3-годишно дете, тормозено от баба си, в село Брестовене. Това съобщиха от ОДМВР - Разград. Вчера, в 12.27 часа, в РУ – Кубрат на тел. 112 е получен сигналът, че в с. Брестовене 3–годишно дете е тормозено от баба си, като сигналът е подаден от съседи на бабата и детето. След извършена проверка е установено, че жената с инициали И. Д. (на 54 г.) от с. Брестовене докато работела в градината е завързала за бетонно стълбче с кабел през кръста внучето си на 3 години. По случая е образувана проверка и са уведомени Отдел \"Закрила на детето\" при Дирекция \"Социално подпомагане\" – гр. Кубрат.", "date": "2017.08.17", "title": "Разград: Полицията работи по сигнал за 3-годишно дете, тормозено от баба си, в село Брестовене"}
{"url": "http://www.focus-news.net/news/2017/08/17/2426496/pregled-na-osnovnite-temi-v-blagoevgradskiya-pechat.html", "text": "„Гърци купуват по 30 автомобила на ден от автокъщите в Дупница, предпочитат японски марки до 6 хил. евро“ е заглавие на първа страница от вестник „Струма”. В регионалният ежедневник се уточнява, че това е новата тенденция, която отчитат търговците на автомобили втора ръка в една от най-големите автоборси в България. Друго заглавие в изданието е „Дават на прокурор приемно семейство, обвинено за бой над 10-месечната Илияна, община Благоевград набира още кандидат-родители със заплата 690 лв.+397 лв.“. Друго заглавие от страниците на вестника е „Бивш миньор от Симитли, кътал в мазето си 125 електродетонатора, с условна присъда“. По темата се посочва, че експертиза е показала, че боеприпасите са годни за употреба, поради което е повдигнато обвинение за държане на взривни вещества без разрешение.\r\nВодещото заглавие във вестник „Вяра“ е „10-годишно дете цопна с колелото в река Луда Мара в Петрич, оцеля по чудо“. По темата се уточнява, че бързата намеса на жители на града и Спешен център – Петрич е помогнала детето да бъде извадено, с което е предотвратен по-тежък инцидент. Друго заглавие във вестника е „Наплив! 2000 души се изкачиха до Седемте езера на 15 август“.", "date": "2017.08.17", "title": "Преглед на основните теми в благоевградския печат"}
{"url": "http://www.focus-news.net/news/2017/08/17/2426497/veliko-tarnovo-v-grada-se-izvarshva-miene-na-ulitsite-i-peshehodnite-pateki.html", "text": "В града започна ново измиване на улиците и пешеходните пътеки. Това съобщиха от пресцентъра на Община Велико Търново. Дейността е възложена на общинското предприятие „Зелени системи“. Вече са почистени булевардите „България“ и „Никола Габровски“, кръстовището край Съдебната палата, улиците „Краков“, „Независимост“, „Стефан Стамболов“, „Велчо Джамджията“, „Никола Пиколо“, „Иван Вазов“ и площад „Цар Асен I” пред крепостта \"Царевец\". \r\nТази вечер миенето продължава по улиците „Бачо Киро“, „Седми юли“ и „Мармарлийска“. \r\nВ процеса на работа са ангажирани няколко водоноски и служители на ОП „Зелени системи“. При почистването на пешеходните пътеки те използват препарат за отстраняване на наслоените върху пътната маркировка каучук и маслени петна.\r\nДо края на месеца ще бъде разчертана и наскоро преасфалтираната главна улица „Васил Левски“. Освен полагането на нови осеви линии и пешеходни пътеки, ще бъдат огледани и пътните знаци.", "date": "2017.08.17", "title": "Велико Търново: В града се извършва миене на улиците и пешеходните пътеки"}
{"url": "http://www.focus-news.net/news/2017/08/17/2426498/sarajevo-times-koi-sa-nay-interesnite-destinatsii-za-turistite-v-saraevo-dnesi.html", "text": "След отварянето на Летния пазар на Сараево пред ББИ центъра (голям мол в центъра на града – бел.ред.), който представлява промоционално събитие на традиционни продукти от Босна и Херцеговина, посетителите на града имат възможността да посетят също и Информационния център на Кметството, където могат да получат информация и промоционални материали, свързани със сферите на икономиката, туризма, културата, изкуството, инвестициите и други, пише градското издание Sarajevo Times.\r\n„През последните 15 дни, гостите от чужбина, които са на посещение в Сараево и Босна и Херцеговина, най-често посещават нашия център и показват най-голям интерес към водопада Скакавац, тунела Д-Б („Тунела на надеждата“) и към музеите. Що се отнася до промоционалните материали, то най-голям интерес предизвикват тези, свързани с Филмовия фестивал на Сараево (който се провежда в момента – бел.ред.), както и карти, с които, освен нужната информация, те получават намаления за покупката на билети за някои културни или артистични събития. Чуждестранните туристи са заинтересовани да разберат, кои са най-добрите гастрономически оферти в града“, сподели Исмета Човърк, която работи в информационното отделение на Кметството, което е отворено от 10 сутринта до 10 вечерта всеки ден.\r\nПревод и редакция:", "date": "2017.08.17", "title": "Sarajevo Times: Кои са най-интересните дестинации за туристите в Сараево днес?"}
{"url": "http://www.focus-news.net/news/2017/08/17/2426499/pregled-na-nyakoi-ot-osnovnite-temi-v-balkanskiya-pechat-agentsiya-fokus.html", "text": "Македонската партия ВМРО-ДПМНЕ съобщи първите пет потвърдени кандидати за кметове за предстоящите местни избори в страната, предаде  „Фактор“. \r\nХирургът Мариан Байрактаров ще се опита да стане кмет на Струмица, където дълги години градоначалник беше премиера Зоран Заев, във Велес отново ще се кандидатира Славчо Чадиев, докато за община Куманово е предложен още един доктор – Зоран Георгиевски, който засега няма потвърден противник от „Социал-демократическия съюз на Македония“ (СДСМ), но е сигурно, че го очаква тежка борба. Потвърдени са и кандидатурите на Тони Заткоски за кмет на Кривогаштани и на Борче Митевски, който ще се бори за нов мандат в община Петровец.\r\n„Изборът на кандидати на ВМРО-ДПМНЕ за местните избори се основава на професионалните и лични характеристики на кандидатите, тяхната отговорност и посветеност в работата, поддръжката, която ще имат сред гражданите на общините, в които живеят, както и репутацията и доверието, които ще гарантират изпълнението на една чудесно подготвена и сериозна програма, предназначена за тази община. Програмата, която ще бъде отработена от сериозни експерти от Македония и от чужбина, програма, която се базира на реалните нужди на гражданите и има за цел подобряването на тяхното ежедневие, инфраструктура и стандарта на живот“, посочи Генералният секретар на ВМРО-ДПМНЕ Християн Мицковски.\r\n*** Мемориалът в Лежа на албанския национален герой Скендербег е в риск от разрушение, поради липса на заграждания и грижи. Въпреки, че този културен обект е считан за много важен, изглежда, че никой не е загрижен за текущата ситуация, пише Albanian Daily News.\r\nСпециалисти по консервиране на културното наследство повдигнаха въпроса за неадекватните заграждения и осветителна система.\r\n„Най-належащите нужди на мемориала са почистването на отточната инсталация, която е поставена през 1981 година и премахването на прозрачния покриващ материал и замяната му с по-качествен, отговарящ на съвременните стандарти“, заяви Паулин Зефи, директор на отдела за културно наследство в град Лежа.\r\nОсвен това, той заяви, че има направен проект за пълното възобновяване на мемориала, който скоро ще бъде представен в Министерството на културата на Албания. Сега остава да се види, дали министерството ще насочи необходимите средства за проекта, който е много важен за историческото и културно наследство на страната.\r\n*** Третото издание на Фестивала на посолствата ще бъде проведено в Букурещ между 7-и и 10-и септември на няколко различни локации в града, пише Romania Insider.\r\nСъбитието, което ще се проведе под надслова „Един свят“, ще организира различни събития, представящи културното богатство на 35 страни от 6 континента. Ще се проведат мероприятия, като прожектиране на филми, изложби, световни музикални и танцови представления, семинари и гастрономични събития, както и много други.\r\nИгралните и документалните филми ще бъдат прожектирани в Cinema Pro,главната експозиция „Един свят“ и семинарите ще бъдат провеждани в Grand Hotel du Boulevard, докато за голяма част от музикалните и сценични програми е предвиден парка Титан, откъм входа Ливиу Ребреану.\r\n*** След отварянето на Летния пазар на Сараево пред ББИ центъра (голям мол в центъра на града – бел.ред.), който представлява промоционално събитие на традиционни продукти от Босна и Херцеговина, посетителите на града имат възможността да посетят също и Информационния център на Кметството, където могат да получат информация и промоционални материали, свързани със сферите на икономиката, туризма, културата, изкуството, инвестициите и други, пише градското издание Sarajevo Times.\r\n„През последните 15 дни, гостите от чужбина, които са на посещение в Сараево и Босна и Херцеговина, най-често посещават нашия център и показват най-голям интерес към водопада Скакавац, тунела Д-Б („Тунела на надеждата“) и към музеите. Що се отнася до промоционалните материали, то най-голям интерес предизвикват тези, свързани с Филмовия фестивал на Сараево (който се провежда в момента – бел.ред.), както и карти, с които, освен нужната информация, те получават намаления за покупката на билети за някои културни или артистични събития. Чуждестранните туристи са заинтересовани да разберат, кои са най-добрите гастрономически оферти в града“, сподели Исмета Човърк, която работи в информационното отделение на Кметството, което е отворено от 10 сутринта до 10 вечерта всеки ден.\r\n*** Гърция отхвърли твърденията на турския външен министър Мевлют Чавушоглу, че няма морска граница между двете държави като „неосновани“. Според гръцките дипломатически източници думите на министъра отразява последователната турска политика да подкопае статуквото в Егейско море, пише  Ekathimerini.\r\nПрессекретарят на гръцкото правителство Димитрис Цанакопулос описа думите на турския външен министър като „екстремни“, посочвайки, че те няма да допринесат за изграждането на климат на доверие между двете държави. „Знаем много добре, че има морски граници и че има международни договори“, заяви той , посочвайки, че що се отнася до Гърция „няма начин по който да позволим на някой да оспорва международните договори и морските граници“. \r\nГоворейки пред парламента на Турция Мевлют Чавушоглу оспори Лозанския договор, който установява съвременните граници между Гърция и Турция, посочвайки, че Анкара няма да приема „фактическата ситуация“ в Егейско море. Той посочи, че редица проблеми остават неразрешени между двете страни.  „Сред тях са въпросът за суверенитета на редица островчета и скални формации, както и фактът, че няма морска граница, която да е установено с международно споразумение между Турция и Гърция“, посочи министърът.", "date": "2017.08.17", "title": "Преглед на някои от основните теми в балканския печат ( Агенция „Фокус“ )"}
{"url": "http://www.focus-news.net/news/2017/08/17/2426500/burgas-severnyashkiyat-ansambal-ivan-valev-e-nositelyat-na-nagradata-nestinarka.html", "text": "Северняшкият ансамбъл за народни песни и танци от град Плевен „Иван Вълев“ е тазгодишният носител на престижната награда „Нестинарка“. Това съобщиха от Община Бургас. По традиция отличието се връчва по време на церемонията по откриване на Международния фолклорен фестивал от 20.00 часа на сцената на Летния театър в Морската градина на Бургас. Наградата се присъжда за изключителен принос в областта на българското народно пеене и танцово изкуство, както и за заслуги в популяризирането и утвърждаването на българското народно творчество.\r\nВ експертния съвет, който определя носителя на наградата влизат проф. д-р Костадин Бураджиев (зам.-ректор, преподавател по дирижиране и диригент на „Академичен народен хор“ към АМТИИ – Пловдив), Любчо Василев (зам.-председател на „Съюз на българските музикални и танцови дейци“ и директор и ръководител на ПФА „Мизия“-Търговище), Марио Егов (ръководител на ПФА „Странджа“ - Бургас), Стоян Господинов (ръководител на ансамбъл „Добруджа“ и миналогодишен носител на наградата) и Димитър Тонев (ръководител на ансамбъл „Атанас Манчев“ - Бургас). Експертите единодушно определиха за носител на наградата Северняшкия ансамбъл за народни песни и танци „Иван Вълев“ - Плевен и народната певица Златка Ставрева.\r\nАнсамбълът има заслужено утвърдено авторитетно място сред водещите фолклорни ансамбли в България. Създаден през 1959 год., Северняшкият ансамбъл представя над 6000 концерта пред милионна публика. Със своето изпълнителско майсторство музикантите, певците и танцьорите печелят сърцата на зрители и слушатели не само у нас, но и в редица страни в света – Франция, Полша, Сърбия, Швейцария, Русия, Мароко, и др.\r\nАнсамбъкът е знаков не само за град Плевен, но и за Северна България. Неговата мисия е да издирва, съхранява, развива и популяризира музикално-песенния и танцов фолклор на Централна Северна България. Цялостната дейност на Северняшкия ансамбъл в неговото съществуване и развитие е подчинена на една основна цел – проучване на традициите и популяризирането им чрез концертна дейност. Приносът на поколения творци от ансамбъла за съхраняване на бълграската фолклорна съкровищница е значим и безспорен.", "date": "2017.08.17", "title": "Бургас: Северняшкият ансамбъл „Иван Вълев” е носителят на наградата „Нестинарка”"}
{"url": "http://www.focus-news.net/news/2017/08/17/2426501/kyustendil-samodelna-pushka-i-9-patrona-sa-izzeti-pri-proverka-na-kashta-v-selo-breznitsa.html", "text": "Самоделна пушка и 9 патрона са иззели служители на РУ – Кюстендил от къща в село Брезница, община Трекляно, през вчерашния ден. Това съобщиха от ОДМВР – Кюстендил. Собственикът е 67-годишен мъж, който не е имал разрешителни документи, поради което е задържан с полицейска заповед за 24 часа в ареста на РУ – Кюстендил. По случая е започнато досъдебно производство, уведомен е дежурен прокурор.", "date": "2017.08.17", "title": "Кюстендил: Самоделна пушка и 9 патрона са иззети при проверка на къща в село Брезница"}
{"url": "http://www.focus-news.net/news/2017/08/17/2426502/plovdiv-sedem-sela-v-oblastta-sa-s-narusheno-vodopodavane-zaradi-avarii.html", "text": "Седем села от Пловдивска област са с нарушено водоподаване заради аварии по водопроводната мрежа. Това съобщи за Радио „Фокус“ – Пловдив дежурният диспечер във ВиК - Пловдив. Без вода днес са жителите на селата Бегунци, Брягово, Сухозем и Красново. Поради профилактика на EVN в помпената станция в Бенковски, вода няма да има и в селата Бенковски, Войсил и Радиново. Екипите на дружеството работят и по отстраняване на авария в Пловдив. Без вода днес са домакинствата по улиците ул. “Братя Бъкстон“ №23 и ул. “Г. Делчев“ от №10 до №18.\r\nКристиян ГАРОВ", "date": "2017.08.17", "title": "Пловдив: Седем села в областта са с нарушено водоподаване заради аварии"}
{"url": "http://www.focus-news.net/news/2017/08/17/2426503/komisar-toshko-barzilov-blizo-100-dushi-se-boryat-s-potushavaneto-na-pozhara-kray-selata-prisadets-i-matochina.html", "text": "Близо 100 души се борят с потушаването на пожара край селата Присадец и Маточина. Това съобщи за Агенция „Фокус“ комисар Тошко Бързилов, началник на Националния оперативен център на ГД „Пожарна безопасност и защита на населението“ (ПБЗН). „Пожарът, който се развива край Свиленград е на около 1200 дка. В момента има 7 противопожарни автомобила, доброволно формирование от Тополовград – 20 човека, 10 души от Свиленград, модулно формирование на армията от 30 човека и 7 пожарни автомобила с 30 пожарникари. В момента се работи по целия фронт на пожара. На настоящия етап няма опасност за населените места и хората“, обясни комисар Бързилов.\r\nПо думите му другият пожар при село Сакарци е ограничен още от снощи, само се охранява и няма развитие. „Засегнатите площи са около 800 дка. Има 2 автомобила, които са там на дежурство и го охраняват“, обясни още той. Агенция „Фокус“ припомня: Тази сутрин в 05.00 часа военнослужещи от формирование 52 740 в Хасково се включиха в гасенето на големия пожар край селата Присадец и Маточина. 35-те униформени с техника се включиха в подкрепа на екипите от пожарникари, горски служители и доброволци, които от вчера се опитват да овладеят пламъците в труднодостъпния район. Пожарът обхвана над 1000 декара площ в пограничния район. Изпепелени са сухи треви, храсти и лесонепригодни площи. \r\nДругият пожар при село Сакарци беше локализиран снощи. Бяха оставени дежурни екипи, за да контролират района. Там пламъците унищожиха над 800 декара площи. За днес в почти цялата Хасковска област е обявена екстремална опасност за пожари. Температурите остават високи, сухо е, духа и силен вятър, което е предпоставка за възникване и бързо разрастване на пожари. \r\nЛюба АЛЕКСИЕВА", "date": "2017.08.17", "title": "Комисар Тошко Бързилов: Близо 100 души се борят с потушаването на пожара край селата Присадец и Маточина"}
{"url": "http://www.focus-news.net/news/2017/08/17/2426504/afp-v-uganda-ima-poveche-ot-edin-milion-bezhantsi-ot-yuzhen-sudan.html", "text": "Гражданската война в Южен Судан принуди повече от един милион души да избягат, само в Уганда, докато още един милион са потърсили убежище в други страни от региона, предаде AFP, позовавайки се на информация от агенцията по бежанците на ООН.\r\nОт там съобщиха, че имат нужда от повече средства, за да помогнат на бежанците наводнили Уганда и добавиха, че повечето от тях са жени и деца, които се спасяват от „варварско насилие“.\r\nПрез последната година, средно по 1800 души от Южен Судан са пристигали всеки ден в Уганда.\r\nЮжен Судан е най-младата световна нация, която затъна в ужасите на гражданската война от декември 2013 година, само две, след като се отцепи от Судан.\r\nПревод и редакция:", "date": "2017.08.17", "title": "AFP: В Уганда има повече от един милион бежанци от Южен Судан"}
{"url": "http://www.focus-news.net/news/2017/08/17/2426505/burgas-severniyat-burgaski-plazh-shte-bade-ohranyavan-do-kraya-na-mesets-septemvri.html", "text": "Северният бургаски плаж ще бъде охраняван до края на месец септември. Това съобщи за Радио „Фокус“ - Бургас старши спасителят Веселин Илиев. По думите му в момента има четиринайсет поста, като на много от тях има по един спасител. Илиев уточни, че от 1 до 15 септември ще има 6 поста с по двама спасители, а от 15 до 30 септември - 3 вишки.\r\nДнес флагът на бургаския плаж е червен и има мъртво вълнение. Илиев препоръча на плажуващите да се вслушват в съветите на спасителите.\r\nМария РУСЕВА", "date": "2017.08.17", "title": "Бургас: Северният бургаски плаж ще бъде охраняван до края на месец септември"}
{"url": "http://www.focus-news.net/news/2017/08/17/2426506/ventsi-paskov-zamestnikkmet-na-obshtina-vidin-broyat-na-proektite-po-programa-mestni-initsiativa-tryabva-da-se-uvelichi.html", "text": "Броят на проектите по програма „Местни инициатива“ трябва да се увеличи. Това каза при откриването на две беседки по програмата в град Дунавци заместник-кметът на Община Видин Венци Пасков, предаде репортер на Радио „Фокус“ – Видин. Пасков посочи, че през тази година в бюджета на Община Видин са заделени 104 000 лв., а одобрените проекти са 52. „От тези проекти 18 са проектите за видинските квартали, а останалите 34 са за населените места в общината. Два проекта се отпускат за най-голямото населено място в общината – град Дунавци“, добави Венци Пасков. Той каза още, че ръководството на Общината иска да продължи тази програма, въпреки че Община Видин изпълнява финансово оздравителен план. „Община Видин изпълнява поетите ангажименти по този план и с всяка изминала година се констатира подобряване на финансовото състояние на Общината“, обясни Венци Пасков. Кметът на град Дунавци Димо Скорчев благодари на общинското ръководство за помощта. „Направихме две беседки в двете детски площадки кварталите „Видбол“ и „Гурково“. Нашата цел е да задържим младите хора на Дунавци, да създадем по-добри условия на живот за тези млади семейства, които живеят тук“, каза Димо Скорчев. Двете беседки бяха осветени от отец Максим, който служи в църковния храм на Дунавци.\r\nАнна ЛОЗАНОВА", "date": "2017.08.17", "title": "Венци Пасков, заместник–кмет на Община Видин: Броят на проектите по програма „Местни инициатива“ трябва да се увеличи"}
{"url": "http://www.focus-news.net/news/2017/08/17/2426507/plovdiv-15-godishno-momche-e-s-opasnost-za-zhivota-sled-katastrofa-stanala-na-patya-lenovo-asenovgrad.html", "text": "15-годишно момче е в кома и с опасност за живота след катастрофа, станала на пътя Леново - Асеновград. Това съобщи за Радио „Фокус” - Пловдив говорителят на ОДМВР - Пловдив. Катастрофата е станала вчера на обяд. Лек автомобил, управляван от 21-годишен мъж, се е обърнал по таван в крайпътна канавка. Шофьорът е прегледан в болница и освободен за домашно лечение. 15-годишното момче е пътувало в колата заедно с 23–годишен мъж, който е освободен за домашно лечение.\r\nЦветана ТОНЧЕВА", "date": "2017.08.17", "title": "Пловдив: 15-годишно момче е с опасност за живота след катастрофа, станала на пътя Леново - Асеновград"}
{"url": "http://www.focus-news.net/news/2017/08/17/2426508/shumen-chetiri-dni-sled-pozhara-v-priroden-park-shumensko-plato-oganyat-e-zagasen-napalno-i-nyama-opasnost-za-borovite-gori-v-rayona.html", "text": "Четири дни след пожара в Природен парк „Шуменско плато“ огънят е загасен напълно и няма опасност за боровите гори в района. Това съобщиха от пресцентъра на Североизточното държавно предприятие. „Този път бяхме на ръба, но ни се размина благодарение на добрата организация и на помощта, която ни оказаха колегите от другите стопанства и пожарната. Ако не бяхме действали в синхрон и не бяхме реагирали веднага на сигнала, пораженията щяха да бъдат много големи и за един час щяха да бъдат опожарени иглолистните насаждения на целия Илчов баир. Щяхме да се върнем 70 години назад!“, коментира зам.-директорът на ДГС - Шумен инж. Тодор Геронтиев. Той каза още, че това е най-големият пожар на територията на парка за последните години. Вчера, след оглед на щетите е установено, че са опожарени 8 декара от боровата гора над скалния феномен „Мечката“. Според горските силния вятър и сухите борови иглички са създали реална опасност за изпепеляване на насажденията в района, като въпрос на минути е било пожарът да прерасне от низов във върхов и да обхване короните на дървета. В гасенето на пожара в понеделник участваха 47 човека от пожарната в Шумен, Североизточното държавно предприятие, ДГС - Шумен, ДГС - Преслав и ДЛС - Паламара. „Не съм вярвал, че за толкова кратко време могат да се съберат толкова много хора, които да работят като един, за да спасят гората!“, каза инж. Геронтиев. Ръководствата на СИДП и горското стопанство благодарят на всички служители и пожарникари, които се включиха в гасенето на огъня минути след подаването на сигнала. Въпреки че пламъците бяха обхванали изключително труден и стръмен терен те бяха загасени в рамките на 4 часа, защото горските и огнеборците успяха да пресекат пътя на огъня. Според директорът на СИДП инж. Веселин Нинов бързата и навременна реакция на всички, които са участвали в овладяването на огнената стихия е спомогнала за спасяването на емблематичния за шуменци Илчов баир.\r\nОт Североизточното държавно предприятие напомнят на всички, които прекарват свободното си време в гората, да палят огън само на определените места и преди да си тръгнат да се уверят, че в огнището няма останала жарава. Ако забележат дим или огън, да сигнализират на телефон 112, за да се опази парка и за бъдещите поколения.", "date": "2017.08.17", "title": "Шумен: Четири дни след пожара в Природен парк „Шуменско плато“ огънят е загасен напълно и няма опасност за боровите гори в района"}
{"url": "http://www.focus-news.net/news/2017/08/17/2426509/komisar-toshko-barzilov-osven-kray-selo-matochina-nyama-drugi-po-seriozni-pozhari-v-stranata-neka-grazhdanite-da-badat-vnimatelni-pri-paleneto-na-ogan.html", "text": "Освен край село Маточина, няма други по-сериозни пожари в страната, нека гражданите да бъдат внимателни при паленето на огън. Това съобщи за Агенция „Фокус“ комисар Тошко Бързилов, началник на Националния оперативен център на ГД „Пожарна безопасност и защита на населението“ (ПБЗН). „Нека гражданите да бъдат внимателни при паленето на огън, защото навсякъде тревата е суха, независимо от падналите валежи, предпоставите не са отминали. Навсякъде имаме готовност за безопасна работа“, увери комисар Бързилов.\r\nПо думите му на този етап обстановката в страната е спокойна и няма други по-сериозни пожари освен този между селата Присадец и Маточина. „Има само малки, които се ликвидират своевременно“, каза още комисар Тошко Бързилов.\r\nЛюба АЛЕКСИЕВА", "date": "2017.08.17", "title": "Комисар Тошко Бързилов: Освен край село Маточина, няма други по-сериозни пожари в страната, нека гражданите да бъдат внимателни при паленето на огън"}
{"url": "http://www.focus-news.net/news/2017/08/17/2426510/inzh-glosov-api-tsenata-na-vinetkite-za-lekite-avtomobili-ne-se-promenya-tolat-e-za-prevoznite-sredstva-nad-35-tona.html", "text": "Цената на винетките за леки автомобили не се променя. С новата система, която ще изградим, винетката ще стане електронна, а толът ще е за превозните средства над 3,5 тона и точната цена за километър предстои да се обсъжда с превозвачите, обясни в Сутрешния блок на Нова телевизия инж. Светослав Глосов, член на Управителния съвет на Агенция „Пътна инфраструктура“, съобщиха от пресцентъра на АПИ.\r\nТол системата е най-справедливата форма за таксуване, защото плащаш толкова, колкото ползваш, каза инж. Глосов и подчерта, че се предвиждат различни цени за МПС над 3,5 тона. По-големите превозвачи, които използват повече пътната мрежа и плащат повече такси ще ползват отстъпка, както е например в Унгария. Автомобилите, които са с по-екологични двигатели и замърсяват по-малко природата, също ще плащат по-ниски такси в сравнение с по-старите превозни средства. Всичко това предстои да се обсъжда с превозвачите, каза инж Глосов.\r\nЗаданието на обществената поръчка за изграждането на тол системата и 6-те оферти, които бяха отворени вчера, са за изработване на система. Тя ще обхваща 80% от републиканската пътна мрежа. Това не означава, че веднага 80% от пътищата ще бъдат обхванати, каза инж. Глосов. Целта е системата да бъде изградена през 2018 г., да заработи от 2019 г. и да има възможност за гъвкавост и развитие във времето. Първоначално ще бъдат обхванати автомагистралите и голяма част от първокласните пътища, защото това са основните направления за движение на транзитния и тежкотоварния трафик, обясни още той. Всички искаме да пътуваме по-хубави пътища, да има места за отдих със санитарни възли и добри условия, но това струва пари и необходимите средства може да бъдат осигурени с тол системата, подчерта инж. Глосов.", "date": "2017.08.17", "title": "Инж. Глосов, АПИ: Цената на винетките за леките автомобили не се променя, толът е за превозните средства над 3.5 тона"}
{"url": "http://www.focus-news.net/news/2017/08/17/2426511/blagoevgrad-vazstanovena-e-aktivnata-sportno-trenirovachna-deynost-na-sporten-kompleks-pirin-sled-izvarshenata-profilaktika.html", "text": "Възстановена е активната спортно-тренировъчна дейност на Спортен комплекс „Пирин“ след извършената профилактика, предаде репортер на Радио „Фокус“ – Пирин. Модерното съоръжение бе затворено на 7 август за основно почистване на басейна и прилежащите части, което продължи до 15 август, включително. Профилактиката бе планова и имаше за цел да се осигури точна и безаварийна работа на поддържаните системи. Първият работен на съоръжението бе 16 август, когато бяха възстановени активната спортно-тренировъчна дейност и посещенията на спортисти и граждани. В плувният басейн тренират стотици деца плувци от ПК „Пирин“ и „GD Sport”. Плувният басейн отговаря на всички изисквания за провеждане на национални и международни турнири. Басейнът е с размери 50X25м. В него е инсталирана компютърна система, която регулира температурата на водата и я поддържа около 27 градуса. Температурата на въздуха е с 2 градуса по-висока. Освен това има специална система за почистване на съоръжението и резервоар с вместимост 1000 куб. м.\r\nЛивия НИНОВА", "date": "2017.08.17", "title": "Благоевград: Възстановена е активната спортно-тренировъчна дейност на Спортен комплекс „Пирин“ след извършената профилактика"}
{"url": "http://www.focus-news.net/news/2017/08/17/2426512/pazardzhik-obshtina-peshtera-prie-minimalni-i-maksimalni-tseni-za-taksimetrov-prevoz-na-patnitsi.html", "text": "В община Пещера се проведе среща с таксиметровите превозвачи, на която се обсъдиха предложения за определяне на минимални и максимални цени за таксиметров превоз на пътници за 1 км пробег по съответна тарифа, които да са валидни за територията на родопската община. Това съобщиха за Радио „Фокус“ – Пазарджик от Община Пещера. С оглед на реалните условия в таксиметровия бранш на територията на общината – търсене и предлагане на таксиметрови услуги и цени на горивата, присъстващите се обединиха около мнението минималните и максималните цени за таксиметров превоз на пътници да запазят следния размер: за максимална дневна тарифа за таксиметров превоз на пътници за един километър пробег – цена в размер на 1.30 лв., за максимална нощна тарифа за таксиметров превоз на пътници за един километър пробег – цена в размер на 1.50 лв., за минимална дневна тарифа за таксиметров превоз на пътници за един километър пробег – цена в размер на 0.80 лв. и за минимална нощна тарифа за таксиметров превоз на пътници за един километър пробег – цена в размер на 0.90 лв.", "date": "2017.08.17", "title": "Пазарджик: Община Пещера прие минимални и максимални цени за таксиметров превоз на пътници"}
{"url": "http://www.focus-news.net/news/2017/08/17/2426513/hurryiet-turtsiya-i-iran-se-spriyateliha-sled-provaleniya-opit-za-prevrat-sreshtu-erdogan.html", "text": "Пълната подкрепа за турското правителство в нощта на опита за преврат през юли 2016 година е сложила началото на нов тип двустранни отношения между Анкара и Техеран, които бяха опънати, заради различия по кризата в Сирия, заяви говорителят на Външното министерство на Иран Бахрам Касеми, цитиран от турското англоезично издание на Hurryiet.\r\n„Въпреки, че Турция и Иран имат старо приятелство и живеят в един квартал, двете държави имаха различни виждания по някои регионални въпроси“, заяви Касеми пред група турски журналисти, поканени от Министерството на културата на Иран.\r\n„Властите в Иран поддържаха постоянен контакт с турските си колега през цялата нощ до сутринта на 15 юли, по време на опита за преврат“, заяви Касеми и добави, че Министърът на външните работи на Иран Джавад Зариф е провел шест телефонни разговора с турския си колега Мевлют Чавушоглу в нощта, когато се развиваха събитията.\r\n„Ние им гарантирахме, че Иран е готов да се съобрази с всяко желание на Турция“, каза той.Русия „се е изненадала“ от сътрудничеството между Анкара и Техеран\r\nОсвен, че каза, че Турция и Иран работят, за да отстранят различията си по въпросите от „процеса в Астана“, който търси разрешение на сирийската криза, Касеми даде повече подробности относно разговорите по технически въпроси , проведени в Техеран през последната седмица.\r\n„Забелязва се подобряване на сътрудничеството между турската и иранската делегация. Дори руснаците се изненадаха от това“, сподели той.\r\n„Но въпреки положителният подход от страна на Турция и Иран, все още не сме достигнали до разрешение на ситуацията“, отбеляза Касеми, имайки предвид въпроса за зоните за деескалация, върху които Анкара, Техеран и Москва все още не са достигнали до консенсус.\r\nСтраните ще търсят сближение по въпросите, по които има несъгласие, на друга техническа среща, планирана за края на Август, добави персиецът.“Не е дошло времето“ за референдум в Северен Ирак \r\nВ допълнение, Касеми заяви, че не е дошло времето за референдум за независимост на иракските кюрди, които планират да го проведат през септември, тъй като това потенциално може да създаде допълнителни усложнения в региона.\r\n„Рефендумът може да има последици и за вас. Вие се сблъсквате с този проблем и в Турция, и в Сирия“, каза той, имайки предвид опозицията на турското правителство към кюрдския сепаратизъм.\r\nКасеми подчерта, че териториалния интегритет на Ирак е жизнено важен за сигурността в региона и добави, че Техеран отхвърля „всички видове сепаратизъм“ в Ирак, Сирия или другаде.\r\n„Регионът няма да толерира още войни“, каза той.Ръководителят на генералния щаб на Иран посети висшестоящи политици в Турция\r\nМеждувременно, ръководителят на Въоръжените сили на Иран проведе разговори с политическото ръководство на Турция, по време на втория ден от визитата си в Анкара, която беше първата подобна, след революцията в Иран през 1979 година.\r\nНачалникът на Генералния щат на Иран, генерал-майор Мохамед Хосеин Багери се видя с турския президент Реджеп Таийп Ердоган и Министъра на отбраната на страната Нуретин Чанъкли на 16 август.\r\nОсвен това, той се срещна и с турския си колега – генерал Хулуси Акар на 15 август. Двамата са обсъждали „съвместната борба с всички терористични организации, които представляват заплаха за региона, нуждата от сътрудничество, за да бъде осигурена сигурността на границите и възможния принос на двете страни, към регионалната сигурност и стабилност“, за което разбираме от изявление на Въоръжените сили на Турция.\r\nПревод и редакция:", "date": "2017.08.17", "title": "Hurryiet: Турция и Иран се сприятелиха след проваления опит за преврат срещу Ердоган"}
{"url": "http://www.focus-news.net/news/2017/08/17/2426514/d-r-artyun-erinozov-bchk-dobrich-zapoznavame-vsichki-turisti-s-temata-za-martvoto-valnenie-s-tsel-te-da-badat-informirani-dobre-i-da-sablyudavat-ukazaniyata-za-bezopasnost.html", "text": "Идеята ни да запознаваме всички туристи с темата за мъртвото вълнение е с цел те да бъдат информирани добре и когато отидат на море, да съблюдават указанията за безопасност. Това заяви д-р Артюн Еринозов, директор на Областния съвет на Български червен кръст в Добрич, предаде кореспондент на Радио „Фокус” – Варна. Тези дни Водно-спасителната служба към ОС на БЧК в Добрич разпространи полезна и актуална информация за мъртвото вълнение, каквото има в този период на годината. „Информацията, която беше разпространена, е плод на усилията, знанията и опита, натрупани от нашия инструктор по плуване Петър Андреев. Съвсем професионално той е подготвил информация, която да достигне до хората, тъй като тя е изключително полезна. В този период на годината обикновено морето се променя, което допълнително застрашава живота на „непослушните“ туристи, които не обичат да се подчиняват на предписанията на Водно-спасителната служба и на правилата за къпане в море, които има по охраняемите плажове. По този начин се увеличава и рискът от неприятни и фатални инциденти по морето. Става въпрос за така нареченото мъртво вълнение, което се появява сега. То е в резултат на така наречените летни бури, които предизвикват вълнение по бреговата ивица, които от своя страна създават дънни ями. Те застрашават живота на туристите и особено на децата, оставени без надзор. Именно в тези дънни ями се образува така нареченото мъртво вълнение, което на практика увлича навътре към морето туриста“, каза д-р Еринозов. По думите му туристите не биха могли по никакъв начин да разберат в момента гледайки към морето дали вълнението е мъртво или нормално. Но при всички случаи флаговата сигнализация ще им подскаже, че има опасност в този момент. Когато флагът е червен, 100% една от причините е мъртвото вълнение в морето. Освен това по охраняемите морски плажове се поставят и табели, които предупреждават за дънни ями.\r\nЖулиета НИКОЛОВА", "date": "2017.08.17", "title": "Д-р Артюн Еринозов, БЧК - Добрич: Запознаваме всички туристи с темата за мъртвото вълнение с цел те да бъдат информирани добре и да съблюдават указанията за безопасност"}
{"url": "http://www.focus-news.net/news/2017/08/17/2426515/tass-i-ministerstvoto-na-otbranata-na-kitay-se-izkaza-za-mirno-razreshenie-na-konflikta-okolo-koreyskiya-poluostrov.html", "text": "Замесник-председателят на Централния военен съвет на Китай Фан Чанлун е заявил, по време на разговорите си с началник-щаба на Обединеното командване на въоръжените сили на САЩ генерал Джоузеф Дънфорд, че нормализацията на ситуацията на Корейския полуостров, трябва да бъде достигнато изключително чрез мирен диалог, предаде ТАСС.\r\n„Китай твърдо поддържа позицията, че диалогът и преговорите са единствения ефективен начин за решението на проблемите на Корейския полуостров“, подчерта той.\r\nПревод и редакция:", "date": "2017.08.17", "title": "ТАСС: И Министерството на отбраната на Китай се изказа за мирно разрешение на конфликта около Корейския полуостров"}
{"url": "http://www.focus-news.net/news/2017/08/17/2426516/vidin-osem-naseleni-mesta-v-oblastta-shte-badat-s-narusheno-vodopodavane-zaradi-avarii.html", "text": "Осем населени места във Видинска област ще бъдат с нарушено водоподаване заради аварии, сочи справка на електронната страница на водоснабдителното дружество. В село Градец водоподаването ще бъде спряно до 12.00 часа заради отстраняване на авария на уличен водопровод. Отново заради авария на уличен водопровод жителите на село Гара Орешец няма да имат питейна вода до 13 часа. В селата Полетковци, Раковица и Лагошевци водата ще бъде спряна до 14.00 часа, до тогава се очаква да приключат ремонтните дейности по аварии на водопроводи. До 15.00 часа в селата Водна, Коста Перчево и Плешивец ще продължи отстраняването на аварии по улични водопроводи и до тогава жителите на селото ще бъдат без питейна вода.", "date": "2017.08.17", "title": "Видин: Осем населени места в областта ще бъдат с нарушено водоподаване заради аварии"}
{"url": "http://www.focus-news.net/news/2017/08/17/2426517/okolo-20-ot-proverenite-v-targovskata-mrezha-slanchevi-ochila-ne-otgovaryat-na-iziskvaniyata.html", "text": "В разгара на летния сезон инспекторите на Държавната агенция за метрологичен и технически надзор (ДАМТН) извършиха масови проверки на предлаганите в търговската мрежа слънчеви очила. Това съобщиха от пресцентъра Държавната агенция за метрологичен и технически надзор. Те обхванаха 291 обекта на територията на цялата страна, в това число и в магазините в морските ни курорти. Целта на проверките е превенция и установяване спазването на изискванията за безопасност на едни от най-атрактивните лични предпазни средства за лятото – слънчевите очила. Инспекциите бяха съсредоточени извън специализираните оптики, за да се обхванат по-малките търговски обекти и складовите бази, където обикновено се регистрират най-много нарушения на законодателството. \r\nПроверени са 737 броя различни модели очила, от които при 266 броя различни модели са установени следните несъответствия:\r\n- липса на маркировка за съответствие - 53 броя;\r\n- липса на инструкция за употреба от производител и превода й на български език- 54 броя;\r\n- липса на инструкция за употреба само на български език- 99 броя.\r\nПри проверките е установено, че 152 различни марки и модели слънчеви очила се предлагат на пазара в нарушение на действащото законодателство и за тях са съставени актове. Други 53 модели продукти са спрени от разпространение със заповеди.\r\nПри проверката са закупени и образци, които са изпитани в лаборатория като резултатите показват, че 5 модела не съответстват на приложимите изисквания. Един модел от тези слънчеви очила представлява сериозен риск за потребителите, защото не покрива изискванията за UV защита и при употреба ще доведе до опасност от увреждане на зрението. За останалите 4 модела слънчеви очила изпитванията са констатирали, че не отговарят на показателя – „коефициента на пропускане на светлина“, тъй като са със значително по-тъмни филтри от нормите. Това отново представлява сериозен риск за потребителя, защото намаляват видимостта. Тези очила също ще бъдат изтеглени от пазара.", "date": "2017.08.17", "title": "Около 20% от проверените в търговската мрежа слънчеви очила не отговарят на изискванията"}
{"url": "http://www.focus-news.net/news/2017/08/17/2426518/komisar-nikolay-valchev-pozharite-v-rayonite-na-selata-sakartsi-prisadets-i-matochina-sa-prichineni-ot-pochistvane-na-pasishta.html", "text": "Големите пожари в района на Сакар планина, при селата Сакарци, Присадец и Маточина са причинени от почистване на пасища и работа с тежка селскостопанска техника. Това показват предварителните огледи на противопожарните екипи, каза директорът на РДПБЗН - Хасково комисар Николай Вълчев, съобщиха от пресцентъра на Областна администрация - Хасково. За това са свидетелствали и местни жители от поразените от огъня райони. Областният управител на Хасково Станислав Дечев призова за пореден път стопаните да проявят разум и да избягват работа в пожароопасния сезон с техника, която причинява искри и предизвиква запалвания. Въпреки превантивните мерки, работата с кметовете по места, предупрежденията, санкциите и молбите към стопаните, отново имаме запалвания, предизвикани от човешка небрежност, безотговорност и нарушаване на противопожарните норми, заяви Станислав Дечев. \r\nВ момента в района на Сакар духа силен, до бурен на моменти вятър, температурите са високи, сухо е и най-малката искра може да предизвика пожар. \r\nВ село Сакарци, където огънят вече изпепели над 800 декара площи, продължава обхода на засегнатите места. Екипи на пожарната ще останат на дежурство там през целия ден, за да не допуснат ново разпалване. \r\nКрай Маточина продължават усилията на пожарникари, военни, горски служители и доброволци за овладяване на пожара. Той се разгърна на фронт от 1200 декара и все още не е локализиран. Няма бедстващи хора, застрашени села и селскостопанска продукция. Горят лесонепригодни площи, суха трева и храсти. Пожарът се развива по посока р.Тунджа. На място са 7 противопожарни екипа, 30 военно служещи с техника, десетки горски служители и специализирана гасителна техника, които пряко участват в потушаването на пожара. На терен от вчера са и доброволните формирования от Тополовград и Свиленград. От Пожарната още веднъж призовават за изключително внимание и отговорност всички, които имат работа на открито. За Хасковска област е в сила екстремален риск от възникване на пожари. Кодът е червен. Това означава, че и най-незначителната небрежност, може да доведе до силни горски и полски пожари, които да се разгърнат на голяма площ и да доведат до сериозни икономически и селскостопански загуби. Щетите от горящите вече едно денонощия площи в района на засегнатите села Сакарци, Присадец, Филипово и Маточина все още не са изчислени.", "date": "2017.08.17", "title": "Комисар Николай Вълчев: Пожарите в районите на селата Сакарци, Присадец и Маточина са причинени от почистване на пасища"}
{"url": "http://www.focus-news.net/news/2017/08/17/2426519/afp-lideri-ot-dvizhenieto-s-chadarite-v-hong-kong-sa-zadarzhani-ot-politsiyata.html", "text": "Трима високопоставени лидери на „Движението с чадърите“ в Хонг Конг, което беше в основата на уличните протести в града през 2014 година, са задържани от китайската полиция, заради действията си по времето на тези събития, предаде AFP.\r\nДжошуа Уонг, Нейтън Лоу и Алекс Чоу са осъдени, съответно, на шест месеца, осем месеца и седем месеца затвор, след като съдът преразгледа предишните си, по-леки, присъди.\r\nАктивисти изразиха притеснението си, че Китай затяга хватката над полу-автономния град.\r\nПревод и редакция:", "date": "2017.08.17", "title": "AFP: Лидери от „Движението с чадърите“ в Хонг Конг са задържани от полицията"}
{"url": "http://www.focus-news.net/news/2017/08/17/2426520/razgrad-povdignati-sa-obvineniya-na-48-godishen-mazh-i-24-godishna-zhena-za-trafik-na-narkotitsi-v-osobeno-golemi-razmeri.html", "text": "Окръжната прокуратура в Разград ръководи досъдебно производство срещу две лица за трафик на високорискови наркотични вещества в особено големи размери. Това съобщиха от пресцентъра на на Апелативна прокуратура – Варна. Срещу 48-годишен мъж и 24-годишна жена са повдигнати обвинения за престъпление по член 354а, ал. 2 от Наказателния кодекс, извършено в съучастие. \r\nДвамата са задържани с постановление на наблюдаващ прокурор от Окръжната прокуратура в Разград за срок до 72 часа. Предстои да бъде внесено искане в Разградския окръжен съд за вземане на мярка за неотклонение „Задържане под стража“\r\nПо време на реализация на ОД на МВР в Разград, ръководена от Окръжната прокуратура в града, на 16 август 2017 г. е спряна за проверка автомобилна платформа, превозваща две коли. В тайник в една от тях са намерени и иззети близо 100 кг високорискови вещества. 70 кг от иззетите наркотици са амфетамини, а останалото количество марихуана.  Наркотичните вещества са придобити в страна от Европейския съюз. \r\nРазследването по случая продължава с процесуално-следствени действия.", "date": "2017.08.17", "title": "Разград: Повдигнати са обвинения на 48-годишен мъж и 24-годишна жена за трафик на наркотици в особено големи размери"}
{"url": "http://www.focus-news.net/news/2017/08/17/2426521/veliko-tarnovo-145-dushi-sa-se-izsledvali-v-lyatnata-anti-spin-kampaniya-na-rzi-initsiativata-shte-bade-udalzhena.html", "text": "145 души са се изследвали в лятната анти СПИН кампания на Регионалната здравна инспекция в града до днес. Положителни резултати няма. Инициативата трябваше да приключи вчера, но организаторите са решили тя да бъде удължена, обясни за Радио „Фокус“ – Велико Търново д-р Анастасия Анастасова, експерт в Дирекция „Надзор на заразните болести“. Следващият кабинет за изследвания за СПИН на открито ще е разположен в Горна Оряховица в идната сряда (23-ти август). „Кампанията протича при голям интерес. Много хора преминаха, двойно повече в сравнение с миналата година. Според мен това се дължи на факта, че кабинетите ни са разположени в градска среда, а не в плувни комплекси както до сега. Затова и променихме цялостната си концепция“, каза д-р Анастасова. Хората, които са се изследвали до момента са на възраст от 15 до 77 години. Всеки, който прояви интерес, получава и информационни материали за заболяването и за водене на здравословен начин на живот.\r\nЛуиза ТРАНЧЕВА", "date": "2017.08.17", "title": "Велико Търново: 145 души са се изследвали в лятната анти СПИН кампания на РЗИ, инициативата ще бъде удължена"}
{"url": "http://www.focus-news.net/news/2017/08/17/2426522/yambol-rayonnata-prokuratura-se-samosezira-po-povod-razprostranena-informatsiya-za-umreli-zhivotni-koito-bili-na-vodopoy-v-reka-tundzha.html", "text": "Районна прокуратура – Ямбол се самосезира и постанови проверка, по повод разпространена в медиите информация, в която се посочва, че на 13 август 2017 г., след водопой в река Тунджа, са умрели животни, собственост на мъж от село Кукорево, област Ямбол. Това съобщиха от пресцентъра на Районна прокуратура - Ямбол. Проверката, която има срок за извършване от 30 дни, е възложена за извършване на ОДМВР – Ямбол, РИОСВ – Стара Загора, Басейнова дирекция – Пловдив, Регионална ветеринарно-медицинска служба - Ямбол и Областна дирекция по безопасност на храните – Ямбол.\r\nГорепосочените институции трябва са съберат подробни сведения от страна на собственика на животните и други лица имащи отношения по случая и да установи има ли пострадали други животни, които са консумирали вода от р. Тунджа. Ще бъде изследвана водата и ще бъде установено представлява ли тя опасност за живота и здравето на хората или животните. Ако се установи замърсяване, то ще бъде установен и източника за него. Предстои да бъдат взети и проби, които да установят и точната причина за смъртта на животните.\r\nСлед извършване на горепосоченото и други действия в хода на проверката, наблюдаващият прокурор ще прецени има ли данни за извършено престъпление от общ характер.", "date": "2017.08.17", "title": "Ямбол: Районната прокуратура се самосезира по повод разпространена информация за умрели животни, които били на водопой в река Тунджа"}
{"url": "http://www.focus-news.net/news/2017/08/17/2426523/shumen-golyamo-kolichestvo-kulturno-istoricheski-tsennosti-e-izzeto-pri-proverki-na-teritoriyata-na-obshtina-veliki-preslav.html", "text": "Полицейски служители от Велики Преслав намериха и иззеха множество културно-исторически ценности от три жилища в града и на адрес в село Драгоево. Това съобщиха от ОДМВР - Шумен. Претърсванията в имотите били предприети след получени сигнали. Вчера полицейски служители предприели претърсване в дома на лице с инициали Д. Д. (на 67 г.) от Велики Преслав след като получили сигнал, че притежава незаконно оръжие. В обитавано от него жилище на ул. “Девети септември“ в село Драгоево била намерена ловна пушка 16 калибър “Тула“ успоредка с 1 боеприпас в цевта. По време на претърсването са намерени 278 предмети с културно-историческа ценност, които били иззети. Открити са и два метал детектора. Образувано е досъдебно производство. \r\nВ 6.30 часа вчера било предприето претърсване в дома на лице с инициали В. В. (на 63 г.) от Велики Преслав. В жилището му на ул. “Александър Стамболийски“ са намерени и иззети писало, пет пръстена от бял метал, един монетовиден предмет, масивен пръстен, два върха от стрели, два пръстена, част от пръстен, три предмета с вид на монети, апликация от колан. За държане на културно-исторически ценности, които не са регистрирани, е образувано досъдебно производство. По същото време  вчера при извършена проверка в имот на ул. “Илия Блъсков“, обитавам от лице с инициали Р. А. (на 64 г.) във Велики Преслав са намерени 16 старинни монети, медальон, пръстен, и предмети с цилиндрични форми. Образувано е досъдебно производство.", "date": "2017.08.17", "title": "Шумен: Голямо количество културно-исторически ценности е иззето при проверки на територията на община Велики Преслав"}
{"url": "http://www.focus-news.net/news/2017/08/17/2426524/plyus-infomakedoniya-zoran-zaev-poiska-ot-talat-dzhaferi-da-opredeli-srok-za-otgovor-na-deputatski-pitaniya-v-makedonskiya-parlament.html", "text": "Министър-председателят на Македония Зоран Заев изпрати писмо до председателят на парламента на Република Македония, Талат Джафери, с искане да определи срок, в който ще трябва да бъде отговаряно на депутатски питания, пише „Плюс инфо“.\r\n„В контекстът на цялостното спазване на „Планът 3-6-9“, бих искал да изразя недвусмислената готовност на парламента за провеждането на ежеседмични, тематични депутатски въпроси, в рамките на един час, във време и формат, които вие ще прецените за най-съответстващо на вашите вътрешни процедури. Допълнително, парламентът активно се застъпва за включването на народното събрание в реформата на разузнавателните служби и тези за сигурността, която моментално да влезе в сила. Парламентът, също така, се обвързва да приема задължително разработването, преди парламентарните органи, предложение за законите на експертно ниво. В частта на плана, който се спира на Събранието на Република Македония, правителството се ангажира с пълната подкрепа на серия от мерки, насочени към възстановяване на демократичната обстановка в тази ключова институция, чрез политически диалог и сътрудничество с всички парламентарни партии, включително и с опозицията. Правителството е готово да даде своя принос в осигуряването на условия за пълна имплементация на договорените препоръки след травмата от 24/12/2012, свързано със събитията от 27/04/2017.“\r\nВ тази насока правителството, т.е. коалиционните партньори и мнозинството в парламента, в отворено и лоялно сътрудничество с опозицията, ще се погрижи надзорна функция на парламента и парламентарните органи над работата на правителството и неговата сигурност и разузнаване, да бъде редовна и рутинна. Мнозинството ще се застъпва за по-голямо и подходящо участие на гражданското общество в обсъжданията в парламентарните органи.\r\nПарламента поздравява членовете на събранието, за изпълнението на насоките от „Планът 3-6-9“, като реактивирането на Клубът на пратениците на Постояннната анкетна комисия, както и започването на работата на двете комисии за надзор на службите. Радваме се на осъществената сработка между нас“, пише в писмото на Заев до Джафери.\r\nПремиерът покани Джафери съвместно да съобразят следващите реформи и, които ще засилят демократичната обстановка в страната и особено в събранието на Република Македония и отново ще отворят европейската перспектива на страната.\r\nВ писмото Заев поздравява Джафери за неговото председателстване на парламента през първите 100 дни на правителството, в посока на постигане на по-голяма прозрачност на законодателния орган и неговото приближаване до гражданите.\r\nПревод и редакция:", "date": "2017.08.17", "title": "„Плюс инфо“(Македония): Зоран Заев поиска от Талат Джафери да определи срок за отговор на депутатски питания в македонския парламент"}
{"url": "http://www.focus-news.net/news/2017/08/17/2426525/premierat-boyko-borisov-za-protestite-v-slanchev-bryag-zakonat-e-takav-che-ne-pozvolyava-da-ima-shum-sled-2300-chasa.html", "text": "Говорих с Валери Симеонов. За 2 от заведенията има жалби - за едното 10, за другото около 20. Законът е такъв, че не позволява да има шум след 23.00 часа. Това коментира пред журналисти в Пловдив министър-председателят Бойко Борисов за протестите в Слънчев бряг, провокирани от проверките на вицепремиера Валери Симеонов за високи нива на шум в заведенията в курорта, предаде репортер на Радио \"Фокус\"-Пловдив. „Той си действа в рамките на правомощията и в рамките на това, което пише в закона“, коментира Борисов. По думите му този дебат трябва да се пренесе в парламента, да се чуят \"за\" и \"против\" и да се реши дали да се смени, или да не се смени законът в зависимост от това, което народните представители кажат. „Законът е затова, да се изпълнява“, подчерта Бойко Борисов.\r\nОчаквайте подробности!", "date": "2017.08.17", "title": "Премиерът Бойко Борисов за протестите в Слънчев бряг: Законът е такъв, че не позволява да има шум след 23.00 часа"}
{"url": "http://www.focus-news.net/news/2017/08/17/2426526/blagoevgrad-v-grada-shte-se-provede-vtoriyat-mezhdunaroden-pohod-s-kayatsi-i-pesha-po-reki-i-gradove-v-balgariya-v-chest-na-140-tata-godishnina-ot-shipchenskata-epopeya.html", "text": "Благоевград посреща над 60 младежи от България и Русия, участници в II Международен поход с каяци и пеша по реки и градове в България в чест на 140-тата годишнина от Шипченската епопея. Това съобщиха от пресцентъра на Община Благоевград. В рамките на два дни - 18 и 19 август, младежи от 12 до 20 години ще се запознаят с културата и традициите на Благоевград. Те ще пристигнат на 18 август около обяд, ще разположат лагер в близост до езерото в парк „Бачиново“. Всички заедно, придружени от 12 ученици от паралелка с руски език към СУИЧЕ „Св. Климент Охридски“, ще обиколят културните обекти в Благоевград, а вечерта ФТА „Пиринче“ към Център за личностно и творческо развитие ще ги запознае с красотата на пиринския танц и песен. \r\nВтори младежки поход с каяци по реките на България е посветен на 140-годишнината от Шипченската епопея и включва четири водни прехода с каяци по язовир Искър, река Струма, язовирите в Западни Родопи, язовирите по р. Арда и наземни преходи. Идеята за похода е на Инициативен комитет, начело с кмета на Хасково Добри Беливанов. За организиране и провеждане на похода бе сформиран Организационен комитетет, от който е част и Община Благоевград през чиято територия преминава походът, Национално сдружение на малкия и среден бизнес, Асоциация на българските градове и региони и други НПО. \r\nОсновната цел на похода е възпитанието на младите хора, както и да се запълни дефицита от общуване „лице в лице” между младежите, да се укрепи патриотизма, взаимното уважение и признателността между българския и руския народи, да се развият морални ценности, основани на православието, да се изгради отборен дух и се тренира физическа издръжливост и твърдост на характера, да се възпита грижовно отношение към околната среда.\r\nКъм Организационния комитетет се присъединиха Министерството на отбраната, Руския културно-информационен център в София.\r\nПоходът бе включен в Националната програма за честване на 140- годишнината от Шипченската епопея под егидата на Президента. Той е подкрепен от Посланика на Република България в Руската федерация и от Губернатора на Санкт Петербург, както с официални писма за подкрепа, така и чрез практически действия.", "date": "2017.08.17", "title": "Благоевград: В града ще се проведе Вторият международен  поход с каяци и пеша по реки и градове в България в чест на 140-тата годишнина от Шипченската епопея"}
{"url": "http://www.focus-news.net/news/2017/08/17/2426527/d-r-artyun-erinozov-bchk-dobrich-kontsesionerite-i-stopanite-na-vodni-ploshti-sa-zadalzheni-da-osiguryat-ukazatelni-tabeli-za-opasnosti-prez-letniya-sezon.html", "text": "Концесионерите и стопаните на водни площи съгласно наредбата за водно-спасителната дейност са задължени в началото на летния сезон до последния му ден да осигурят указателни табели за опасности. Това каза д-р Артюн Еринозов, директор на Областния съвет на Български червен кръст (ОС на БЧК) в Добрич, предаде кореспондент на Радио „Фокус” – Варна. Според д-р Артюн Еринозов задължително по наредбата за водно-спасителната дейност, където плажовете са охраняеми, трябва да има указателни табели, които допълнително да информират туристите. Тези указателни табели се поставят в зависимост от съответния риск, който е по брега - дънна яма, забранени скокове във водата и наличие на подводни течения. Всичко това е указано в тези табели. И това лято ОС на БЧК в Добрич осигурява водно спасяване на няколко неохраняеми плажа в областта. До сега сезонът протича сравнително спокойно, отбеляза д-р Артюн Еринозов: „Малки инциденти има. Те са свързани най-вече с това, че отново се връщам към указанията и разпоредбите на водните спасители по плажовете. Често явление е да не се вслушват туристите в това, което водните спасители им казват. Или не се спазват правилата за плуване и ползване на плажовете. Става дума за спазване на флаговата сигнализация. Такъв един инцидент ще ви преведа като пример. При жълт флаг е забранено ползването на надуваеми предмети. Поголовно е, просто туристите пренебрегват тази забрана и ползвайки такива надуваеми предмети – дюшеци, пояси, топки или други такива неща, навлизайки във водата, би могло водно течение да ги отведе навътре в морето и това е предпоставка за фатален инцидент. Такива инциденти много често се срещат по нашите плажове. Друг пример мога приведа, който е свързан с къпането на децата. Малки деца на възраст между 5 и 8 години остават често без надзор на морския бряг. В такава ситуация могат да се изгубят и нашите водни спасители се превръщат в издирвачи на деца. Първият човек, на когото родителите могат да се оплачат, това са водните спасители. Такъв род инциденти имаме по морето. За щастие и стискаме палци и се молим да нямаме фатални инциденти, при които рискуваме да загубим човешки животи“. \r\nЖулиета НИКОЛОВА", "date": "2017.08.17", "title": "Д-р Артюн Еринозов, БЧК - Добрич: Концесионерите и стопаните на водни площи са задължени да осигурят указателни табели за опасности през летния сезон"}
{"url": "http://www.focus-news.net/news/2017/08/17/2426528/montana-48-godishen-mazh-e-stanal-zhertva-na-poboy-v-tsentara-na-selo-prevala.html", "text": "48-годишен мъж е станал жертва на побой в центъра на село Превала. Това съобщиха от b>ОД МВР - Монтана. На 16 август, около 9.00 часа, в центъра на с. Превала, община Чипровци, група неустановени лица нападат с юмруци и дървен кол 48-годишен жител, като му нанасят множество рани в областта на главата и му счупват 3 зъба, след което се оттеглят в неизвестна посока. Вследствие на получените увреждания пострадалият е транспортиран за преглед в МБАЛ - Монтана, без опасност за живота. По случая в РУ - Монтана е образувано досъдебно производство. Продължават оперативно-издирвателните мероприятия за установяване на извършителите на побоя.", "date": "2017.08.17", "title": "Монтана: 48-годишен мъж е станал жертва на побой в центъра на село Превала"}
{"url": "http://www.focus-news.net/news/2017/08/17/2426529/prague-daily-monitor-chehiya-e-porednata-strana-koyato-nadhvarlya-ochakvaniyata-za-ikonomicheski-rastezh.html", "text": "Икономиката на Чешката Република е порастнала с 2,3%  от Брутния вътрешен продукт, за последното тримесечие, изчислено по системата за паритет на покупателната способност, пише Prague Daily Monitor,  позовавайки се на данни от Чешката статистическа служба.\r\nСравнено с второто тримесечие на 2016 година, БВП е порстнал с 4,5%. През 2017 г., тримесечието е имало с четири работни дни по-малко от миналата година. Растежът на чешката икономика е един от най-големите в ЕС.\r\nДомашното потребление е основния фактор за икономическия растеж, според статистическата служба:\r\n„Растежът е поддържан от увеличената консумация на домакинствата и инвестиционната активност на предприемачите. Производството на повечето индустрии от националната икономика се увеличава. Не само индустриалното производство, но и по-голямата част от другите икономически отрасли, като услугите и др.“\r\nОсвен това, чешкия икономически растеж е съпровождан от увеличение на заетостта.\r\nПревод и редакция:", "date": "2017.08.17", "title": "Prague Daily Monitor: Чехия е поредната страна, която надхвърля очакванията за икономически растеж"}
{"url": "http://www.focus-news.net/news/2017/08/17/2426530/burgas-odmvr-provede-spetsializirani-proverki-na-taksimetrovi-avtomobili-za-ustanovyavane-na-narusheniya-pri-prevoza-na-patnitsi.html", "text": "ОДМВР проведе специализирани проверки на таксиметрови автомобили за установяване на нарушения при превоза на пътници. Това съобщиха от ОДМВР - Бургас. Общо 141 таксиметрови автомобила, работещи на територията на Община Несебър (приоритетно в курортен комплекс Слънчев бряг), са проверени от съвместни екипи на служители от сектор „Пътна полиция” при ОДМВР – Бургас, Държавната агенция по метрология и технически надзор и Изпълнителна агенция „Автомобилна администрация” – Бургас.\r\nСъставени са 17 акта и 21 фиша по линия на „Пътна полиция”, 5 акта за нарушаване на изискванията на Изпълнителна агенция „Автомобилна администрация” – Бургас и са съставени три констативни протокола от служители на Държавната агенция по метрология и технически надзор. Най-честите констатирани нарушения са: превоз на пътници без лиценз за упражняване на таксиметрова дейност (в единия от автомобилите, превозващи нелегално като такси потници са открити четирима руски туристи), непопълване на пътен лист, нередовни документи на водача и на автомобила, неосветени таксиметрови табели, некоректно пломбирани таксиметрови апарати и др.  \r\nПреди броени дни на територията на Община – Бургас бе проведена сходна специализирана операция с оглед установяване на нарушения и престъпления от водачи, извършващи таксиметров превоз на пътници, като от проверените 11 леки таксиметрови автомобили, в два от тях при разглобяване на арматурното табло, са открити монтирани устройства и приспособления – тип \"помпичка\", които дават възможност за записване и отчитане на неверни данни, т.е. манипулиране на електронните таксиметровите апарати с фискална памет, с което се ощетяват клиентите. При проверката на други четири леки таксиметрови автомобила бе установено, че водачите им извършват превози на пътници с електронни таксиметрови апарати с фискална памет, които са с нарушена контролна пломба. На два от таксиметровите водачи бяха отнети шофьорските книжки. \r\nПодобни специализирани проверки е предвидено да продължат да се провеждат на територията на цялото Южно Черноморие от служителите в сектор „Пътна полиция” при ОДМВР – Бургас, Държавната агенция по метрология и технически надзор и Изпълнителна агенция „Автомобилна администрация” – Бургас, като идеята е да се завиши контрола над таксиметровите превози и до минимум да сведат случаите на нерегламентиран превоз на пътници, по начин който застрашава здравето и живота им или ощетява финансово, както пътниците, така и държавния бюджет.", "date": "2017.08.17", "title": "Бургас: ОДМВР проведе специализирани проверки на таксиметрови автомобили за установяване на нарушения при превоза на пътници"}
{"url": "http://www.focus-news.net/news/2017/08/17/2426531/pregled-na-nyakoi-ot-osnovnite-temi-v-evropeyskiya-pechat-agentsiya-fokus.html", "text": "Пълната подкрепа за турското правителство в нощта на опита за преврат през юли 2016 година е сложила началото на нов тип двустранни отношения между Анкара и Техеран, които бяха опънати, заради различия по кризата в Сирия, заяви говорителят на Външното министерство на Иран Бахрам Касеми, цитиран от турското англоезично издание на Hurryiet.\r\n„Въпреки, че Турция и Иран имат старо приятелство и живеят в един квартал, двете държави имаха различни виждания по някои регионални въпроси“, заяви Касеми пред група турски журналисти, поканени от Министерството на културата на Иран.\r\n„Властите в Иран поддържаха постоянен контакт с турските си колега през цялата нощ до сутринта на 15 юли, по време на опита за преврат“, заяви Касеми и добави, че Министърът на външните работи на Иран Джавад Зариф е провел шест телефонни разговора с турския си колега Мевлют Чавушоглу в нощта, когато се развиваха събитията.\r\n„Ние им гарантирахме, че Иран е готов да се съобрази с всяко желание на Турция“, каза той.Русия „се е изненадала“ от сътрудничеството между Анкара и Техеран\r\nОсвен, че каза, че Турция и Иран работят, за да отстранят различията си по въпросите от „процеса в Астана“, който търси разрешение на сирийската криза, Касеми даде повече подробности относно разговорите по технически въпроси , проведени в Техеран през последната седмица.\r\n„Забелязва се подобряване на сътрудничеството между турската и иранската делегация. Дори руснаците се изненадаха от това“, сподели той.\r\n„Но въпреки положителният подход от страна на Турция и Иран, все още не сме достигнали до разрешение на ситуацията“, отбеляза Касеми, имайки предвид въпроса за зоните за деескалация, върху които Анкара, Техеран и Москва все още не са достигнали до консенсус.\r\nСтраните ще търсят сближение по въпросите, по които има несъгласие, на друга техническа среща, планирана за края на Август, добави персиецът.“Не е дошло времето“ за референдум в Северен Ирак \r\nВ допълнение, Касеми заяви, че не е дошло времето за референдум за независимост на иракските кюрди, които планират да го проведат през септември, тъй като това потенциално може да създаде допълнителни усложнения в региона.\r\n„Рефендумът може да има последици и за вас. Вие се сблъсквате с този проблем и в Турция, и в Сирия“, каза той, имайки предвид опозицията на турското правителство към кюрдския сепаратизъм.\r\nКасеми подчерта, че териториалния интегритет на Ирак е жизнено важен за сигурността в региона и добави, че Техеран отхвърля „всички видове сепаратизъм“ в Ирак, Сирия или другаде.\r\n„Регионът няма да толерира още войни“, каза той.Ръководителят на генералния щаб на Иран посети висшестоящи политици в Турция\r\nМеждувременно, ръководителят на Въоръжените сили на Иран проведе разговори с политическото ръководство на Турция, по време на втория ден от визитата си в Анкара, която беше първата подобна, след революцията в Иран през 1979 година.\r\nНачалникът на Генералния щат на Иран, генерал-майор Мохамед Хосеин Багери се видя с турския президент Реджеп Таийп Ердоган и Министъра на отбраната на страната Нуретин Чанъкли на 16 август.\r\nОсвен това, той се срещна и с турския си колега – генерал Хулуси Акар на 15 август. Двамата са обсъждали „съвместната борба с всички терористични организации, които представляват заплаха за региона, нуждата от сътрудничество, за да бъде осигурена сигурността на границите и възможния принос на двете страни, към регионалната сигурност и стабилност“, за което разбираме от изявление на Въоръжените сили на Турция.\r\n*** Икономиката на Чешката Република е порастнала с 2,3%  от Брутния вътрешен продукт, за последното тримесечие, изчислено по системата за паритет на покупателната способност, пише Prague Daily Monitor,  позовавайки се на данни от Чешката статистическа служба.\r\nСравнено с второто тримесечие на 2016 година, БВП е порстнал с 4,5%. През 2017 г., тримесечието е имало с четири работни дни по-малко от миналата година. Растежът на чешката икономика е един от най-големите в ЕС.\r\nДомашното потребление е основния фактор за икономическия растеж, според статистическата служба:\r\n„Растежът е поддържан от увеличената консумация на домакинствата и инвестиционната активност на предприемачите. Производството на повечето индустрии от националната икономика се увеличава. Не само индустриалното производство, но и по-голямата част от другите икономически отрасли, като услугите и др.“\r\nОсвен това, чешкия икономически растеж е съпровождан от увеличение на заетостта.\r\n*** Според организаторите на ежегодния фестивал в град Сегед, Унгария, проведен между 9-и и 15-и август е привлякъл около 450 хиляди посетители. Въпреки, че това е с 10% по-малко от миналогодишния рекорд от 496 хиляди, Тамаш Кадар, изпълнителен директор на компанията организираща събитието, сподели, че постъпленията са огромни и фирмата организатор е доволна, пише Hungarian Daily News.\r\nФестивалът привлече най-много посетители на 9-и август, когато на сцената беше известната американска певица Пинк. Другото събитие, привлякло сериозна публика, е било на 12 август, когато американските хип-хоп изпълнители Макълмор и Раян Люис са направили страхотно шоу.\r\nНа фестивала са провеждани и не-музикални събития, които са се радвали на голяма популярност от посетителите, като циркови изпълнения в полунощ и други. \r\nТази година събитието е преминало без сериозни неуредици, според Кадар. Поставена е нова система за контрол на входа, която е базирана на индивидуална идентификация. Това е дало резултат и е имало значително по-малко инциденти от минали години, както е намаляла и криминалната активност.\r\n***\r\nвтиният алкохол и непрестанната парти атмосфера, които привличат британската младеж към черноморските курорти в България, са заплашени от „войната срещу шума“, при която нощни клубове стават обект на полицейски акции, а водещи музикални фестивали биват отменяни, пише The Daily Telegraph.\r\nПрез последната седмица вицепремиерът на България Валери Симеонов поведе ударен екип от полицаи, данъчни и представители на здравните власти, които влязоха в два клуба в курорта „Слънчев бряг“, арестувайки един ДиДжей и изземвайки звуково оборудване, обвинявайки заведенията, че са нарушили правилата за шума. Публикувано по-късно в интернет видео показа как политикът и полицията биват освирквани от посетителите на единия от клубовете, ядосани, че щепселът на музиката е издърпан.\r\nМиналата година около 281 хил. британци са пътували за България, мнозина от които са се насочили към евтините удоволствия на черноморското крайбрежие. С половин-литър бира за по-малко от лира и с вечеря за двама с вино за 20 лири, България и особено „Слънчев бряг“ са станали пристан за младежите, които искат „да го ударят на живот“ за малко пари.\r\nНо „войната“ на Симеонов хвърля сянка на това. В сряда организаторите на музикалния фестивал „Солар Съмър 2017“, провеждан в „Слънчев бряг“, който привлича водещи изпълнители, отмениха събитието тази година заради страховете, че повелият кръстоносен поход министър може да им отнеме оборудването.\r\n„Никога не сме си представяли ситуация, при която водещите творци от света могат да бъдат спрени, а екипировката конфискуван“, заяви Иван Дончев, един от организаторите. „В епохата на социалните мрежи, новините ще се разпространят като мълния по света, а това ще има негативно влияние и върху образа на България, и върху нас като организатори“, добави той.\r\nВалери Симеонов остава твърд, въпреки дебатите, предизвикани от действията му. По време на пресконференция той пусна запис с оплаквания за звука, получени от него и заяви, че клубовете трябва да спазват закона. „Не е работа на вицепремиер да провежда инспекции, но безредиците продължават от няколко години насам и собствениците на клубовете са развили чувство за безнаказаност, така че трябваше да им дам пример“, посочи той.", "date": "2017.08.17", "title": "Преглед на някои от основните теми в европейския печат ( Агенция „Фокус“ )"}
{"url": "http://www.focus-news.net/news/2017/08/17/2426532/dha-ikonomicheskite-zagubi-zaradi-opita-za-prevrat-v-turtsiya-sa-okolo-17-mlrd-dolara.html", "text": "Зам.-генералният председател на управляващата Партия на справедливостта и развитието (ПСР) Джевдет Йълмаз, който отговаря за икономическата политика, заяви вчера пред журналисти, че опитът за преврат от 15 юли м. г. пряко и косвено е оказал огромно въздействие върху икономиката на Турция, предаде информационната агенция Догу хабер ажансъ (ДХА).  По думите му е трудно да се изчисли точната „фактура”, но е факт че през миналата година има забавяне на темповете за развитие на страната. „През първите шест месеца на миналата година темповете на прираст на икономиката бяха близо 5%. Ако не беше пуча, тази тенденция щеше да продължи и през второто полугодие, а Турция щеше за приключи 2016-та с прираст от близо 5%. Поради опита за преврат изчисляваме загуба от 2% прираст на годишна база. В стойностно изражение това се равнява на близо 17 млрд. долара, или около 60 млрд. турски лири.”, посочва още Джевдет Йълмаз, цитиран от ДХА.\r\nПревод и редакция: Георги Димов", "date": "2017.08.17", "title": "ДХА: Икономическите загуби заради опита за преврат в Турция са около 17 млрд. долара"}
{"url": "http://www.focus-news.net/news/2017/08/17/2426533/kurir-makedoniya-zoran-zaev-i-sdsm-sazhiviha-balgarskiya-natsionalizam-sled-95-godini-se-prepechatva-kniga-za-balgarskite-knizhovnitsi-ot-makedoniya.html", "text": "Македонският премиер Зоран Заев и правителството на СДСМ съживиха българския национализъм - след 95 години се препечатва книга за българските книжовници от Македония пише близкото до ВМРО-ДПМНЕ издание „Курир“. Като основание за това свое твърдение изданието съобщава, че българската Агенция „Фокус“ е започнала да публикува книгата на Антон П. Стоилов „Български книжовници от Македония“, отпечатана 1922 г. \r\nСпоред „Курир“ в книгата са събрани всички книжовници, които са родени и са творили в Македония от 1784 до 1888 г. – Неофит Рилски, Райко Жинзифов, Георги Динков, Димитър и Константин Миладинови  и др.  „Курир“ цитира предговора на втора Антон П. Стоилов, който казва „пред нас изпъкват такива светли личности, които трябва да бъдат най-близко до сърцето на всеки българин, особено на българина от Македония. Това не само от почит към тях, но и за поука на днешно поколение, чиято свещена длъжност е да изкара докрай почнатото от тях дело. Пръстта от гробовете им ще сипе проклятия върху нас, ако не продължим делото им.“. \r\nСпоред „Курир“ публикуването на книгата на Антон П. Стоилов е отговор на предупреждението, което отправи бившият министър на външните работи на Македония Антонио Милошовски, че предстои промяна на учебниците на Македония според българските искания. \r\nПревод и редакция: Мариела Русева", "date": "2017.08.17", "title": "„Курир“ (Македония): Зоран Заев и СДСМ съживиха българския национализъм - след 95 години се препечатва книга за българските книжовници от Македония"}
{"url": "http://www.focus-news.net/news/2017/08/17/2426534/vidin-povishilo-se-e-nivoto-na-reka-dunav-v-nachaloto-na-balgarskiya-uchastak-prez-izminaloto-denonoshtie.html", "text": "Покачва се нивото на Дунав в началото на българския участък на реката, съобщиха от Хидрометеорологичната станция при Ново село. Там нивото на реката се е покачило с 10 см за последното денонощие и водният стоеж е 157 см. Край Видин е измерено покачване със 7 см и водният стоеж е 197 см. При Лом нивото на Дунав е 222 см, покачването е 3 см. Отново се понижава нивото на Дунав край Оряхово с 5 см, водният стоеж е 103 см. Температурата на водата край Ново село е 25.8 градуса, а край Оряхово е 26.6 градуса.", "date": "2017.08.17", "title": "Видин: Повишило се е нивото на река Дунав в началото на българския участък през изминалото денонощие"}
{"url": "http://www.focus-news.net/news/2017/08/17/2426535/voa-podkrepyana-ot-sasht-siriyska-grupa-amnistira-96-chlena-na-islyamska-darzhava-v-raka.html", "text": "Сирийска група, подкрепяна от САЩ, известна като „Гражданския съвет на Рака“ гарантира амнистия на 96 члена на „Ислямска държава“, което, според тях, е опит да разубеди нископоставените членове на ИС от преданост към терористичната група, предаде радио The Voice of America.\r\nОт “Съветът“, който се очаква да вземе управлението в Рака, след като ИД бъде изтласкана от столицата си, заявиха, че амнистията се простира само върху местни членове на терористичната организация, които не са участвали в престъпления или военни действия.\r\n„Взехме решение да насърчим доверието сред нашата общност и да помогнем да се върне толерантността между различните групи“, заяви Ибрахим ал Иса, ръководител на Гражданския съвет на Рака, пред VOA.\r\nПревод и редакция:", "date": "2017.08.17", "title": "VOA: Подкрепяна от САЩ сирийска група амнистира 96 члена на Ислямска държава в Рака"}
{"url": "http://www.focus-news.net/news/2017/08/17/2426536/protothemagartsiya-ogranichen-e-pozharat-na-ostrov-kefaloniya.html", "text": "След борба, продължила през цялата нощ, огнеборците са успели да ограничат фронта на големия пожар, който избухна на остров Кефалония, предава електронното издание на гръцкия вестник „Protothema\".\r\nВ борбата с пожара участват два хеликоптера, пожарникари и доброволци. Евакуирани са били две села, а властите подозират умишлен палеж.\r\nПродължава гасенето в планинската част на острова.\r\nПревод и редакция: Мариела Русева", "date": "2017.08.17", "title": "„Protothema\"(Гърция) - Ограничен е пожарът на остров Кефалония"}
{"url": "http://www.focus-news.net/news/2017/08/17/2426537/afp-belgiyskiyat-sad-naznachi-delo-sreshtu-terorista-ot-parizh-salah-abdeslam.html", "text": "Белгийският съд ще проведе съдебно дело срещу заподозряния в тероризъм Салах Абдеслам, който е заподозрян и за терористичния акт в Париж миналата година, и още едно лице, заради престрелка с белгийската полиция миналата година, предаде AFP.\r\nДвамата мъже ще бъдат съдени за „опит за убийство на полицейски служители в терористичен контекст“ и „носене на нелегално оръжие в терористичен контекст“, заявиха от кабинета на Федералната прокуратура.\r\nПревод и редакция:", "date": "2017.08.17", "title": "AFP: Белгийският съд назначи дело срещу терориста от Париж Салах Абдеслам"}
{"url": "http://www.focus-news.net/news/2017/08/17/2426538/stara-zagora-obshtinata-shte-provede-publichno-obsazhdane-za-poemane-na-dalgosrochen-dalg-v-razmer-do-656-mln-lv.html", "text": "Община Стара Загора ще проведе публично обсъждане на намеренията за поемане на дългосрочен дълг в размер до 6.56 млн. лева за финансиране на текущи ремонти и мостово финансиране на проекти по ОП „Региони в растеж“ през 2017 година. Това съобщиха от пресцентъра на Община Стара Загора. Поканата от кмета Живко Тодоров е към всички жители на общината, представители на бизнеса, неправителствени организации и цялата старозагорска общественост да участват в публичното обсъждане, което ще се проведе на 24 август 2017 година, от 17.30 часа, в Общинската зала „П. Р. Славейков“.\r\nТо ще протече на основание чл. 15, ал. 1 от Закона за общинския дълг при следните параметри:\r\nПредназначение на дълга - за финансиране и рефинансиране на разходи за текущи ремонти на тротоари, асфалтиране на улици и благоустрояване на междублокови пространства на територията на община Стара Загора. Максималният размер на дълга е 6 млн. лева в български лева. Той е дългосрочен за предотвратяване и ликвидиране на последиците от форсмажорни обстоятелства, поет с договор за общински заем. Срокът за погасяване е до 60 месеца, считано от датата на подписване на договора за банков кредит, но не по-късно от 31 май 2023 г., с възможност за предсрочно погасяване изцяло или на части, без такса за предсрочно погасяване. Източници за погасяване на главницата са собствените бюджетни средства на Общината. Максималният годишен лихвен процент е плаващ, формиран от сбора на 3-месечен СОФИБОР плюс максимална надбавка до 2,5% годишно. Годишната комисиона за управление на кредит е платима при подписване на договора за кредит върху размера на разрешения кредит и в началото на всяка следваща година от срока на кредита върху остатъчния размер на главницата към съответната дата – максимум 0,5% годишно. Няма други предвидени такси и комисиони, в т.ч. без комисиона за ангажимент върху размера на неусвоената част от кредита и без такси и комисиони за предсрочно погасяване на кредита или част от него. Като начин на обезпечение на кредита е предвидено учредяване на особен залог по реда на ЗОЗ в размер на 125% от размера на кредита върху настоящи и бъдещи вземания на община Стара Загора на парични средства (собствени приходи) на Общината по чл. 45 от Закона за публичните финанси.\r\nПредназначение на дълга - Мостово финансиране на проекти по ОП „Региони в растеж“:\r\n- „Реконструкция, модернизация и въвеждане на мерки за енергийна ефективност за сградата на ПГВМ „Иван П. Павлов\", град Стара Загора\";\r\n- „Реконструкция, модернизация и въвеждане на мерки за енергийна ефективност за сградата на Търговска гимназия „Княз Симеон Търновски\".  \r\nМаксималният размер на дълга е до 560 000 в български лева. Дългът е дългосрочен за плащания по проекти, финансирани със средства от Европейския съюз, поет с договор за общински заем. Срокът за погасяване е не по-късно от 31 декември 2018 г., с възможност за предсрочно погасяване изцяло или на части, без такса за предсрочно погасяване. Източници за погасяване на главницата – чрез плащанията от Управляващия орган съгласно Договори за безвъзмездна финансова помощ. Максималният годишен лихвен процент е плаващ, формиран от сбора на 1-месечен СОФИБОР плюс максимална надбавка до 3 % годишно. Годишната комисиона за управление на кредита е платима при подписване на договора за кредит върху размера на разрешения кредит – максимум 0,5% годишно. Няма други такси, наказателни лихви, неустойки и разноски. Начин на обезпечение на кредита:\r\n – Учредяване на особен залог по реда на ЗОЗ върху настоящи и бъдещи вземания по Административни договори за предоставяне на безвъзмездна финансова помощ;\r\n – Учредяване на особен залог по реда на ЗОЗ върху настоящи и бъдещи вземания на Община Стара Загора на парични средства (собствени приходи) и на общината по чл. 45 от Закона за публичните финанси.\r\nПисмени предложения и становища ще се приемат в деловодството на Община Стара Загора и на електронен адрес - s.deneva@starazagora.bg.", "date": "2017.08.17", "title": "Стара Загора: Общината ще проведе публично обсъждане за поемане на дългосрочен дълг в размер до 6.56 млн. лв."}
{"url": "http://www.focus-news.net/news/2017/08/17/2426539/albanian-daily-news-ministarat-na-vatreshnite-raboti-na-albaniya-napusna-posta-si.html", "text": "Министърът-технократ на Вътрешните работи на Албания Дритан Демирай подаде оставката си и направи анализ на своята работа. Той заяви, че за него е било чест да служи на държавата като Министър на вътрешните работи и изрази благодарността си на лидера на Демократите, Лулзим Баша, който го назначи на позицията, предаде Albanian Daily News.\r\nОсвен това, Демирай направи анализ на работатата си и посочи постиженията си за трите месеца, в които беше на поста.\r\n„Конфискувахме 37 тона Канабис сатива, 40 хиляди насаждения с канабис са унищожени, 13 високоскоростни моторни лодки са блокирани и 75 души, свързани с отглеждането на наркотични вещества и пренасянето им през граница, са арестувани.“\r\n„Сътрудничеството между Прокуратурата, Информационната служба и други силови институции, беше на най-високо ниво“, заяви Демирай.\r\nОсвен това, той опроверга слуховете, че ще стане част от кабинета „Рама 2“.\r\n„Трябва да кажа, че всичките ми действия, като част от правителството, бяха функция на службата ми като министър-технократ, а не като подготовка за бъдещото ми включване в новото правителство“, подчерта Демирай.\r\nПревод и редакция:", "date": "2017.08.17", "title": "Albanian Daily News: Министърът на вътрешните работи на Албания напусна поста си"}
{"url": "http://www.focus-news.net/news/2017/08/17/2426540/vidin-vavezhdat-se-vremenni-promeni-v-dvizhenieto-na-vsichki-patnicheski-i-barzi-vlakove-koito-patuvat-ot-i-kam-vidin.html", "text": "В периода от 8.00 часа на 21 август до 10.00 часа на 27 август, ще има временни промени в движението на всички пътнически и бързи влакове, които пътуват от и към Видин. Това съобщиха от Националният железопътен превозвач „БДЖ ПП” ЕООД. Причина за изменението в графика на тези влакове са ремонтни дейности по железопътната инфраструктура в участъка между гарите Видбол и Видин.\r\nПрез посочения период, влаковете, които пътуват до гара Видин, ще се движат по съкратен маршрут само до гара Срацимир, а в обратното направление, влаковете, които обичайно тръгват от гара Видин, ще заминават от гара Срацимир по досегашното си разписание. В гара Срацимир в 21.32 часа ще спира и влакът (номер 7624) от София, който съгласно ГДВ 2016/2017 г. пристига в гара Видин в 22.02 часа.\r\nЗа удобство на пътниците, които ползват тези влакове, е направена организация на движението чрез осигурени автобуси за превоз в участъка между гарите Срацимир и Видин. Поради отдалеченост на пътната инфраструктура, автобусите няма да обслужват спирките Слана бара и Синаговци - Гурко. За информираност на пътуващите, на гарите и спирките има поставени обяви, с разписанието на автобусите.", "date": "2017.08.17", "title": "Видин: Въвеждат се временни промени в движението на всички пътнически и бързи влакове, които пътуват от и към Видин"}
{"url": "http://www.focus-news.net/news/2017/08/17/2426541/hina-harvatiya-prodalzhava-borbata-s-pozharite-v-rayona-na-shibenik.html", "text": "Продължава борбата с горските пожари в района на Шибеник, в централната част на хърватското Адриатическо крайбрежие, предава държавната информационна агенция HINA.\r\nВ акцията са ангажирани 83 пожарникари, много доброволци, полицаи и военни с хеликоптери. \r\nАгенцията съобщава, че борбата с пламъците е затруднена от силния вятър.", "date": "2017.08.17", "title": "HINA (Хърватия) - Продължава борбата с пожарите в района на Шибеник"}
{"url": "http://www.focus-news.net/news/2017/08/17/2426542/sasht-ucheniyata-v-yuzhna-koreya-ne-sa-na-masata-za-pregovori.html", "text": "Според началник-щаба на Обединеното командване на въоръжените сили на САЩ генерал Джоузеф Дънфорд, Вашингтон и Сеул ще проведат съвместните военни учения през следващата седмица, въпреки натиска от страна на Китай и Северна Корея те да не се състоят, предаде Reuters.\r\nКакто вече агенция „Фокус“ подробно информира, напрежението между Вашингтон и Пхенян сериозно се покачи в последно време, а Китай и Русия излязоха с план, предивждащ прекратяване на военната активност и от двете страни, за да се разреши ядрения спор по мирен път.\r\nЕжегодните военни учения включват десетки хиляди американски и южно-корейски войници и трябва да започнат в понеделник. \r\nДънфорд заяви, че ученията „в момента не са на масата за преговори“.\r\n„Моят съвет към нашето ръководство е да не отменят ученията. Те са много важни за поддържането на способността на съюза да се отбранява“, заяви той пред репортери в Пекин, след срещата си с китайските си колеги.\r\nПревод и редакция:", "date": "2017.08.17", "title": "САЩ: Ученията в Южна Корея не са на масата за преговори"}
{"url": "http://www.focus-news.net/news/2017/08/17/2426543/expressharvatiya-v-pakala-na-ubitiya-albanski-bos-ot-makedoniya-dilaver-boyku-sa-prostituirali-nay-malko-3-000-zheni.html", "text": "„В пъкъла на убития албански бос от Македония, Дилавер Бойку, са проституирали най-малко 3 000 жени\", пише в коментар за последните криминални събития в Македония, загребския „Express\".\r\nИзданието твърди, че Дилавер Бойку приживе е бил негласния балкански \"крал\" на проституцията и на търговията с бели робини, като в престъпната си дейност е успял да продаде най-малко 3000 млади жени на цена от 3-5 000 евро през Македония и Албания.\r\n\"Express\" цитира данни на хърватското МВР, според които търговците на хора заработват над 12 млрд. долара годишно и публикува разказите на жертви на трафика от Босна и Хърватия.", "date": "2017.08.17", "title": "„Express\"(Хърватия): В пъкъла на убития албански бос от Македония, Дилавер Бойку, са проституирали най-малко 3 000 жени"}
{"url": "http://www.focus-news.net/news/2017/08/17/2426544/burgas-pred-ekspo-tsentar-flora-shte-se-provede-bezplaten-kontsert-na-burgaskiya-duhov-orkestar.html", "text": "Бургаският духов оркестър продължава с безплатните концерти на открито в оставащите дни от август и през септември. Това съобщиха от пресцентъра на Община Бургас. Поредната изява на музикантите е днес, от 18.30 часа, пред Експо център „Флора Бургас“ в Морската градина. Всеки вторник и четвъртък на различни сцени в града музикантите ще изпълняват джаз, суинг и филмова музика. Съставът от музиканти ще изпълнят както български произведения, така и на известни чуждестранни автори. Дико Илиев, Ненчо Русев, Джордж Гершуин, Бени Гудман и Джо Бърк са само част от този списък.\r\nКонцертите са безплатни и подходящи за всички, решили да прекарат късния следобед някъде на прохладно, в компанията на близки или приятели, слушайки подбрания репертоар на оркестъра.\r\nКонцертите през месец август ще започват в 18.30 часа, а локациите са:\r\n17 август (четвъртък) – Флора;\r\n22 август (вторник) – Часовник;\r\n24 август (четвъртък) – Мостик;\r\n29 август (вторник) – сцена пред Летен театър;\r\n31 август (четвъртък) – сцена Охлюва.\r\nПрез септември концертите започват в 18.30 часа, а местата на провеждане са:\r\n5 септември (вторник) – Мостик;\r\n7 септември (четвъртък) – сцена пред Летен театър;\r\n12 септември (вторник) – сцена Охлюва.", "date": "2017.08.17", "title": "Бургас: Пред Експо център „Флора“ ще се проведе безплатен концерт на Бургаския духов оркестър"}
{"url": "http://www.focus-news.net/news/2017/08/17/2426545/ivan-peychev-uchilishten-psiholog-iskame-g-zha-yanka-takeva-da-razbere-rolyata-na-uchilishtniya-psiholog-v-balgarskoto-uchilishte.html", "text": "Училищни психолози поискаха председателят на Синдиката на българските учители Янка Такева да се извини публично за своето изявление, в което изразява негативно мнение за тяхната работа. Те са изпратили писмо до синдикалния лидер, което вече е подкрепено от над 200 души от цялата страна. Това каза за Радио „Фокус“ – Велико Търново Иван Пейчев, който е училищен психолог на НУ „Цани Гинчев“ в Лясковец и един от авторите на писмото. Той съобщи, че писмото е подкрепено както от психолози от цялата страна, така и от директори на училища, учители и други педагогически специалисти. Искането на училищните психолози е Такева да се извини публично или да подаде оставка. „Оставката обаче не е решение на проблема. Решение на проблема е просто да се научим да работим заедно, т.е. г-жа Такева да осъзнава и подкрепя нашето място в образователната система, което е свързано с добруването на децата в училище. Ние един вид сме посредници в решаването на конфликтните ситуации, посредници сме в това да приучаваме колегите учители как по различен начин могат да разнообразяват подхода си и да го индивидуализират спрямо всяко дете“, заяви Иван Пейчев. Той добави, че желанието им е Янка Такева да разбере ролята на училищния психолог в българското училище. „Ние нямаме нищо против нея. Искаме просто да разбере нашата роля в училището, защото всеки е с някаква роля в него. Например директорът води целия учебно-възпитателен процес. Психологът го подпомага точно в политиките за детето. Учителите по предмети се занимават с учебните програми, които са утвърдени от МОН и постигането на държавно-образователни стандарти. Истинското приобщаващо училище ще се случи в момента, в който всеки е намерил своето място в системата“, каза още Иван Пейчев. Той посочи, че заедно с колегите си изготвят указания за работата на училищните психолози и на педагогическите съветници, с цел ясно разграничаване и дефиниране на техните роли в училище.„Фокус“ припомня, че председателят на Синдиката на българските учители Янка Такева преди няколко дни заяви, че психолозите в училище приемат децата като пациенти и че те не са успели да се справят с агресията.\r\nНадежда КРЪСТЕВА", "date": "2017.08.17", "title": "Иван Пейчев, училищен психолог: Искаме г-жа Янка Такева да разбере ролята на училищния психолог в българското училище"}
{"url": "http://www.focus-news.net/news/2017/08/17/2426546/v-92sarbiya-avstriya-zasilva-kontrola-sreshtu-nelegalnite-migranti-armiyata-veche-e-na-granitsata.html", "text": "„Австрия засилва контрола срещу нелегалните мигранти, армията вече е на границата\", предава белградското радио \"В-92\", като посочва, че първите армейски части вече са разположени в Тирол на италианската граница.\r\nСпоред \"В-92\" в района на прохода Бренер в Алпите, който свързва Тирол с италианския Южен Тирол, някогашна австрийска територия, са разположени 70 военнослужещи, чиято главна задача ще бъде спирането на притока на бежанци, пътуващи с влакове.\r\nРадиото съобщава, че от началото на годината австрийската полиция е задържала 4 463 нелегални мигранти, докато за същия период на миналата година нелегалните преминавания са били 7 749.", "date": "2017.08.17", "title": "„В-92\"(Сърбия) - Австрия засилва контрола срещу нелегалните мигранти, армията вече е на границата"}
{"url": "http://www.focus-news.net/news/2017/08/17/2426547/tass-v-rusiya-startira-rusko-indiyski-proekt-za-proizvodstvo-na-helikopteri.html", "text": "Заместник министър-председателят на Русия посети авиозавода в Улан-Уде и заяви, че е взето решение да се освободят производствени цехове за стартиращият руско-индийски проект за производство на хеликоптери Ка-226Т, предаде ТАСС.\r\n„Искам да кажа, че ние сме решили въпроса свързан с освобождаването на необходимите производствени мощности за много перспективния руско-индийско проект. Договрихме се и с нашите индийски колеги: те са заинтересовани в това, проектът за хеликоптера Ка-226Т да се реализира. Тази машина е особено подходяща за индийския пазар, защото може да оперира във високопланински райони... в момента текат преговорите за доставката на 200 хеликоптера“, заяви той.\r\nВицепремиера е пояснил, че вече има договор за доставката в Индия на 60 машини, сглобени в завода в Улан-Уде, „а още 140 ще бъдат произведени на територията на Индия, но агрегатите за тях ще се произвеждат в авиозавода в Улан-Уде.“\r\nПревод и редакция:", "date": "2017.08.17", "title": "ТАСС: В Русия стартира руско-индийски проект за производство на хеликоптери"}
{"url": "http://www.focus-news.net/news/2017/08/17/2426548/razgrad-trima-tsigani-sa-zadarzhani-za-zakana-s-ubiystvo-na-gorski-strazhari-i-politseyski-sluzhiteli-i-za-prestaplenie-protiv-reda-na-upravlenieto.html", "text": "Районната прокуратура в Исперих задържа за срок до 72 часа 41-годишния Райко Г., 46-годишния Пенко П. и 32-годишния Алекси А. и внесе искания в Исперихския районен съд за вземане на постоянни мерки за неотклонение „Задържане под стража“ спрямо тримата, които вече са уважени от Исперихския районен съд. Това съобщиха от пресцентъра на Апелативна прокуратура- Варна. Срещу тримата обвиняеми са образувани три бързи производства, наблюдавани от Районната прокуратура в Исперих. Спрямо Райко Г. са повдигнати три обвинения – за закана с убийство на горски стражар, като подбудител на тълпа от роми да осуетят проверка за законност на транспортирани с три каруци дърва, както и за противозаконно пречене на органи на властта да изпълнят задълженията си.  46-годишният Пенко П. е привлечен като обвиняем също за закана с убийство на горски стражар  и заплашването му с цел на пропусне да извърши нещо по служба. 32-годишният Алекси А. е обвиняем за престъпления по член 144, ал. 2 и по член 270, ал. 1 от Наказателния кодекс. \r\nНа 13 август 2017 г. на спешния телефон 112 е получен сигнал за незаконна сеч на дървесина в землището на Исперих от група роми. Горски стражар и помощникът му от ДГС „Сеслав“ поискали съдействие от екип на полицията. На мястото на незаконната сеч служителите на реда установили три конски каруци, натоварени с дърва. При вида на служителите едната каруца била изоставена от ромите. Малко по-късно проверяващите били обградени от 30 – 40 роми, които искали да приберат каруцата с незаконните дърва за огрев. С подкрепа на жандармерията тримата извършители са задържани. Напрежението ескалирало, след като обвиняемият Райко Г. започнал да насърчава ромите да вземат каруците, натоварени с дърва, и да се заканва с убийство на полицейските служители и горския стражар. Райко Г., Пенко П. и Алекси А.  са осъждани многократно за умишлени престъпления, изтърпявали са ефективни присъди.", "date": "2017.08.17", "title": "Разград: Трима цигани са задържани за закана с убийство на горски стражари и полицейски служители и за престъпление против реда на управлението"}
{"url": "http://www.focus-news.net/news/2017/08/17/2426549/dha-binali-yaldaram-es-tryabva-da-polozhi-poveche-usiliya-za-razpredelenie-na-tezhestite-ot-bezhanskiya-potok.html", "text": "Премиерът на Турция Бинали Йълдъръм заяви, че е крайно време ЕС да има по-голям принос за справянето с бежанския проблем, предаде информационната агенция Догу хабер ажансъ (ДХА). Бинали Йълдъръм се срещна  с намиращия се на официално посещение в Анкара министър-председател на Естония Юри Ратас; неговата страна до края на годината е временен председател на ЕС.\r\n„Турция е приела на своя територия повече от 3 млн. бежанци. Това, което прави Турция по този въпрос, е разбираемо, показателно и добро, но не е достатъчно. Необходимо е да се положат повече усилия за правилно разпределение на тежестите. По този повод ние имаме започната програма с ЕС, но тя не се развива с очакваната от нас скорост. От общо 3 млрд. евро като помощ от ЕС, досега сме получили само една част – около 800 млн. евро. Въпреки че според споразумението трябваше да бъдат 1,6 млрд. евро; което е неразбираемо за нас. Казах това на уважавания г-н Юри Ратас, помолих го да ни подкрепи. Очакваме да бъдат направени конкретни стъпки за провеждане на среща на върха с Турция в името на повторното съживяване на връзките Турция-ЕС.”, подчертава още Бинали Йълдъръм, цитиран от ДХА.\r\nПревод и редакция:", "date": "2017.08.17", "title": "ДХА: Бинали Йълдъръм: ЕС трябва да положи повече усилия за разпределение на тежестите от бежанския поток"}
{"url": "http://www.focus-news.net/news/2017/08/17/2426550/boyko-borisov-patyat-plovdiv-asenovgrad-shte-bade-shestlentov-po-nego-shte-ima-oshte-edin-vazel-za-letishte-plovdiv.html", "text": "Пътят Пловдив – Асеновград ще бъде шестлентов, по него ще има още един възел за летище \"Пловдив\". Това каза в Пловдив министър-председателят Бойко Борисов, който е в града да инспектира строително-монтажните работи по разширяването на републиканския път, предаде репортер на Радио „Фокус” - Пловдив. „Това е най-натовареният път след Орлов мост“, каза Борисов. По думите му в проекта за пътя не са отбелязани локали, които да извеждат движението до земеделските земи и до компаниите, които се намират по този път. \"Накарах им се за това, че не са предвидени локалите, с които пътят ще стане шестлентов, а и транзита ще се отвежда по-бързо”, каза Борисов. Ще бъде направен и пети възел, който да отвежда за летището. \"Този възел трябва да се направи задължително, тъй като Пловдив се развива много бързо”, каза премиерът и припомни, че този път щеше да стане много по-бързо, но две години са загубени в обжалвания. „Разбира се проектът ще се оскъпи с допълнителните локали и възли, но каквото трябва ще се даде”, каза Борисов. Той каза още, че за този път в Пловдив се говори от 1986 година, но никой не го е направил досега. „Наричате го в репортажите си „пътят на смъртта”. Ето сега сме вложили всички усилия, накарах ги да сменят проекта, да се направи до септември и да се даде на хората в региона едно добро съоръжение”, добави Бойко Борисов. „Не съм доволен и от това, че две години загинаха толкова хора тук, заради безумното обжалване на обществени поръчки”, каза още премиерът. По думите му по същите причини на Кресна също продължават да загиват хора.\r\nЦветана ТОНЧЕВА", "date": "2017.08.17", "title": "Бойко Борисов: Пътят Пловдив – Асеновград ще бъде шестлентов, по него ще има още един възел за летище \"Пловдив\""}
{"url": "http://www.focus-news.net/news/2017/08/17/2426551/dha-turtsiya-i-iran-shte-si-obmenyat-razuznavatelna-informatsiya.html", "text": "Иран и Турция са взели решение взаимно да си разменят разузнавателна информация, предаде информационната агенция Догу хабер ажансъ (ДХА). Това заяви за ирански медии намиращият се посещение в Турция началник на Генералния щаб (ГЩ) на иранската армия дивизионен генерал Мохамед Бакъри. Конкретната договорка е оперативно сътрудничество и обмен на разузнавателна информация между двете страни в съвместната борба с тероризма. Генерал Мохамед Бакъри говори по иранската държавна телевизия и подчерта, че неговото посещение е първата визита в Турция на началник на ГЩ  на Иран след революцията в страната от 1979 година. Освен това, сегашното посещение в Анкара е одобрено лично от иранския върховен лидер Аятолах Хаменей.  \r\nВ делегацията на дивизионен генерал Мохамед Бакъри са включени командващият сухопътните войски на Революционните гвардейци бригаден генерал Мохамед Пакпур, командващият гранични войски бригаден генерал Касъм Ръзаи, както и зам.министърът на външните работи Ибрахим Рахимпур, посочва още ДХА.\r\nПревод и редакция:", "date": "2017.08.17", "title": "ДХА: Турция и Иран ще си обменят разузнавателна информация"}
{"url": "http://www.focus-news.net/news/2017/08/17/2426552/burgas-sopranoto-yoana-zhelezcheva-shte-debyutira-v-postanovkata-norma-na-stsenata-na-letniya-teatar.html", "text": "Сопраното Йоана Железчева, на която този сезон са поверени голяма част от главните роли в продукциите на Държавна опера – Бургас, ще дебютира в „Норма“ днес, съобщиха от пресцентъра на Община Бургас. Железчева ще се представи със състава на бургаската опера на тазгодишното издание на Бургаски музикални празници „Емил Чакъров“ на сцената на Летния театър. Освен нея в постановката ще видим Даниела Дякова като жрицата Адалджиза, Борис Луков като римския проконсул Северио Полионе, Делян Славов като върховния жрец Оровезо, Магдалена Георгиева като Клодилда и Вълю Тотев като Флавио. Постановката е на режисьора Дарина Главанакова, а диригент е маестро Иван Кожухаров. Бургаският спектакъл на „Норма“ ще се състои само два дни преди Йоана Железчева и компания да се появят със същата постановка на оперния фестивал „Сцена на вековете“ във Велико Търново, който Държавна опера – Бургас имаше честта да открие тази година.\r\nЙоана Железчева е завършила НАМТИ „Панчо Владигеров“ в класа на Христина Ангелакова. Лауреат на конкурса за млади оперни певци „Христо Бръмбаров“. Печели наградата на публиката на фестивала „Пълдин“ и други. Публиката я познава като Чочосан от „Мадам Бътерфлай“, Лиу от „Турандот“, Манон Леско от едноименната опера на Пучини, Лейди Макбет от „Макбет“ и др. Освен дебюта й в „Норма“ Йоана подготвя участието си през септември с „Аида“ на фестивала „Дионисия“ на остров Корфу. Само преди месец тя партнира като Аида на един от десетте световни топтенора Камен Чанев по време на Бургаски музикални празници „Емил Чакъров“.\r\nДаниела Дякова е завършила НАМТИ „Панчо Владигеров“ в класа на проф. Руско Русков и е специализирала в класа на оперната прима и бивш директор на Софийска национална опера Христина Ангелакова. Специализирала е в Италия в „Scuola civica di musica“ – Милано и „Accademia D’arte Lirica“ – Озимо. Лауреат е на конкурса „Георги Златев – Черкин“ и „Цветана Дякович“. Известна е като „най-добрата българска Кармен“. Едни от най-запомнящите се нейни роли са на Еболи от „Дон Карлос“, Амнерис от „Аида“, Азучена от „Трубадур“, Прециозила от „Силата на съдбата“ и др.\r\nБорис Луков е един от младите и изключително талантливи български тенори – солист в триото „Уникалните гласове“, известни като „Тримата български тенори“. Внук е на народната актриса Лиляна Анастасова, емблематична солистка на оперния театър във Варна. Луков е завършил НМА „Панчо Владигеров“ в класа на проф. Нико Исаков. Той не за пръв път ще партнира на Йоана Железчева на сцената – двамата са изпълнявали централните партии в „Мадам Бътерфлай“ на Пучини, където Железчева изгражда най-характерния си образ.\r\nДелян Славов след магистратура с оперно пеене в НМА „Проф. Панчо Владигеров“ специализира в Българската академия за изкуство и култура „Борис Христов“ в Рим при Мирела Паруто и Бруно Кали – президент на Римската музикална академия „Санта Чечилия“, и в майсторските класове на световноизвестното сопрано Рената Ското в същия музикален институт. Сред най-впечатляващите му изяви са празничния концерт на Кралската Академия в Брюксел по повод присъединяването на България към Европейския съюз, гастролите му на сцената на Македонската опера и балет в Скопие, участието на фестивала „Bell Canto“ в Монреал, Канада, заедно със световноизвестното сопрано Джун Андерсън под диригентството на Кент Нагано.\r\nНе по-малко интересна е биографията на диригента на постановката маестро Иван Кожухаров. Той е завършил Държавната консерватория „Н. Римски-Корсаков“ в Санкт Петербург, където учи оперно-симфонично дирижиране при професорите Шерман, Рабинович, Арвид и Марис Янсонс. Завършва с отличие като първенец на випуска, а дипломният му проект „Сватбата на Фигаро“ от Моцарт е заснет от съветската телевизия. В България работи последователно като диригент и главен диригент на Бургаската опера, главен диригент и главен художествен ръководител на Бургаската филхармония, музикален директор и главен диригент на Оперно-филхармонично дружество – Бургас, главен диригент на Държавна опера – Бургас. Успоредно работи като диригент на Държавната опера в Измир – Турция, постоянен гост-диригент на Филхармонията в Санкт-Петербург, Президентският симфоничен оркестър в Анкара и на оркестъра „Prima la musica“ в Аалст – Белгия. Полуфиналист на конкурса „Херберт фон Караян“, лауреат и носител на Голямата награда на името на Бела Барток от Третия международен конкурс за диригенти на Унгарската телевизия в Будапеща. Маестро Кожухаров е имал привилегията да дирижира Лондонския симфоничен оркестър по време на записи за саундтрака на италианския игрален филм „Ii Peccato e la Vergogna“ в звукозаписното студио „Abbey Road“, известно като студиото на „Бийтълс“.\r\nОперата „Норма“ е сред най-известните произведения на италианския композитор Винченцо Белини. Тя е известна с най-впечатляващата ария – „Каста дива“. Самата творба се определя като критерий за красиво пеене „белканто“ и съчетание на лирика и трагедия. Той създава произведението си по творбата на Александър Суме „Норма, или Детеубийството“. Белини е вдъхновен да напише „Норма“ от своя либретист Романи и от най-добрата певица на своето време – Джудита Паста. Въпреки че премиерата й се проваля, второто ѝ представление е истински фурор. Това е най-ценната творба на Белини. В либретото е заложена легентада за поробената от римляните Галия. Дъщерята на върховния жрец на друидите Оровезо, Норма, е нарушила свещения си обет на жрица в храма и тайно се е омъжила за римския проконсул Северио Полионе, поробил родината ѝ. Те имат две деца, но Полионе се е влюбил в младата жрица Адалджиза. Норма изказва пророчество, че Рим ще загине заради собствената си слабост и храбростта на галските воини. Скоро след това тя разбира, че нейният Полионе вече не я обича, но все още не знае коя е нейната съперница. В същото време Адалджиза идва при нея и й признава, че е влюбена в женен мъж и моли да бъде освободена от жреческия ѝ обет. В този момент влиза Полионе и от смущението му Норма разбира коя е нейната съперница. Гневът ѝ засрамва Адалджиза и тя дава дума, че ще се откаже от любовта си към Полионе. В отчаянието си Норма замисля да убие двете си деца и да сложи край на живота си. Все пак майчината любов надделява над желанието за мъст и тя моли приятелката си Клотилда, докато моли Адалджиза да се грижи за децата като за свои. Адалджиза обаче отново заявява, че се отрича от любовта си.\r\nГалите се бунтуват и настояват Оровезо да ги поведе срещу римляните, но главният жрец казва, че боговете не искат война. Норма призовава народа да се преструва на покорен, за да се подготви за решителната битка. Също така ще спечели време, за да разбере дали Адалджиза ще спази обещанието си, но бързо разбира, че двамата влюбени пак са се срещали. Норма е разгневена и обявява войната срещу римляните. В същото време в храма на друидите е заловен Полионе, който е смятал да отвлече Адалджиза. Норма го заплашва, че ще изпрати жрицата на клада заради нарушената ѝ клетва. Полионе моли за пощада, но съпругата му заповядва да подготвят кладата не само за опетнилата честта на Галия жрица, но и за собствения ѝ мъж. Трябва само да бъде изречено името на обречената. Всички очакват да чуят името на Адалджиза, но Норма изрича своето. Полионе е поразен. Едва сега разбира силата на любовта ѝ. Любовта на римлянина към жрицата на галите пламва отново и той смело застава на кладата до своята вярна съпруга.", "date": "2017.08.17", "title": "Бургас: Сопраното Йоана Железчева ще дебютира в постановката „Норма“ на сцената на Летния театър"}
{"url": "http://www.focus-news.net/news/2017/08/17/2426553/rtssarbiya-vatreshniyat-dialog-v-kosovo-e-osobeno-vazhen-za-kosovskite-sarbi-i-za-tehnite-svetini-spored-direktora-na-kantselariyata-za-kosovo-v-srabskoto-pravitelstvo.html", "text": "„Вътрешният диалог в Косово е особено важен за косовските сърби и за техните светини.\" Това смята директорът на канцеларията за Косово и Метохия към сръбското правителство Марко Джурич в интервю за държавната RTS (Радио-телевизия Сърбия).\r\nСпоред Джурич вътрешният диалог ще засили позицията на Сърбия в преговорите и ще окаже голямо значение за бъдещите сръбски поколения, тъй като „албанците от сто години знаят какво искат, а ние днес трябва да се", "date": "2017.08.17", "title": "„RTS\"(Сърбия): Вътрешният диалог в Косово е особено важен за косовските сърби и за техните светини, според директора на канцеларията за Косово в сръбското правителство"}
{"url": "http://www.focus-news.net/news/2017/08/17/2426554/reuters-v-kambodzha-sa-arestuvani-blizo-400-grazhdani-na-kitay-i-tayvan-za-telefonni-izmami.html", "text": "Властите в Камбоджа са арестували близо 400 китайски и тайвански граждани този месец, по подозрение за извършване на телефонни измами в Китай, предаде Reuters, позовавайки се на източници от полицията на страната.\r\nАкцията е част от усилията на региона да се пребори с телефонните и интернет измами, най-вече в Китай. Тези престъпления са причинили милиарди долари загуби, а измамниците се представят като служители на властите, за да заблудят хора от всякаква възраст и професия.\r\nСпоред информацията, дадена от полицията в Камбоджа, 225 китайци, 25 от тях жени, са арестувани в Пном Пен, столицата на страната. Имиграционните власти са споделили, че още 151 китайски и три тайвански граждани са арестувани по-рано този месец в две камбоджански провинции.\r\nПревод и редакция:", "date": "2017.08.17", "title": "Reuters: В Камбоджа са арестувани близо 400 граждани на Китай и Тайван за телефонни измами"}
{"url": "http://www.focus-news.net/news/2017/08/17/2426555/smolyan-za-treti-poreden-pat-v-selo-momchilovtsi-shte-se-provede-festival-na-kiseloto-mlyako.html", "text": "За трети пореден път в Момчиловци ще се проведе Фестивал на киселото мляко в дните от 8 до 10 септември. Това каза за Радио „Фокус“ – Смолян Сийка Суркова, кмет на населеното място. Официалното откриване ще бъде на 8 септември от 16.00 часа. Ще има Фолклорна програма от Родопите, демонстрация на тай-чи и кунгфу от китайски артисти, а в същия ден ще бъдат връчени сертификатите на първите участници в Програмата за изучаване на китайски език и култура в село Момчиловци и представление, изнесено от тях. Суркова обясни, че 30 души от селото са се включили в курса по изучаване на китайски език, започнал преди две седмици, сега тече третата, а часовете се провеждат в дните петък, събота и неделя. За фестивала се очакват много гости, ще има делегация от Китай, където произвеждат кисело мляко с марка „Момчиловци“, но още не е ясен техният брой. Според Суркова новият елемент в основната програма тази година ще е надпиване с айрян, надяждане с кисело мляко, ще има и състезание за най-бързо приготвеният таратор. Суркова каза още, че в Момчиловци има три специфични големи за селото празници. Първият е Тодоровден. Тогава в център на селото има кушия, представят се обичаи и се правят състезателни игри. Вторият е на 21 май, когато тържествено в селото се чества храмовият празник на църквата „Св. св. Константин и Елена“ и празника на село Момчиловци. Третият е Фестивалът на млякото, който се провежда през месец септември.\r\nДаниела БОЙКОВА", "date": "2017.08.17", "title": "Смолян: За трети пореден път в село Момчиловци ще се проведе Фестивал на киселото мляко"}
{"url": "http://www.focus-news.net/news/2017/08/17/2426556/burgas-papagali-ot-tri-kontinenta-sa-vklyucheni-v-izlozhba-za-ekzotichni-ptitsi-v-ekspotsentar-flora.html", "text": "Папагали от три континента са включени в изложба за екзотични птици в експоцентър „Флора“. Това съобщиха от пресцентъра на Община Бургас. Изложбата е една от най-големите в Източна Европа изложби на екзотични птици. Тя се намира в експоцентър „Флора“ и в нея са събрани 27 вида папагали от три континента. Впечатляващите птици могат да бъдат видени от 9.00 до 12.00 часа и от 16.00 до 22.00 часа. Организаторите от Macaw Garden Show разкриват, че посетителите имат възможността да видят на живо хиацинтовия ара – най-големият папагал в света. За екзотичността на изложбата допринася и фактът, че много от птиците не са в клетки, а са пуснати свободно. Изложбата ще остане в експоцентър „Флора“ до 15 септември.", "date": "2017.08.17", "title": "Бургас: Папагали от три континента са включени в изложба за екзотични птици в експоцентър „Флора“"}
{"url": "http://www.focus-news.net/news/2017/08/17/2426557/the-lawyer-schoenherr-savetva-balgarski-orel-za-pridobivaneto-na-letatelen-sertifikat.html", "text": "Известната Централноевропейска юридическа кантора Schoenherr е наета от авиокомпания „Български орел“, която планира да разшири дейността си в България. От юридическата кантора са помогнали на авиокомпанията да получи официален сертификат за въздушни операции (АОС) от българските власти, който позволява на компанията да използва самолети за търговски цели. След като всички лицензи бяха получени и беше проведен тестов полет, българските авиационни власти са лицензирали авиопревозвача за провеждането на полети, пише специализираното юридическо издание The Lawyer.\r\nЕкипът на Schoenherr, който е съветвал „Български орел“ е включвал Стефана Цветкова и Ивелина Василева.\r\nПревод и редакция:", "date": "2017.08.17", "title": "The Lawyer: Schoenherr съветва „Български орел“ за придобиването на летателен сертификат"}
{"url": "http://www.focus-news.net/news/2017/08/17/2426558/premierat-boyko-borisov-po-15-mlrd-leva-shte-se-sabirat-ot-tir-ove-v-balgariya-s-tol-sistemata-ot-dogodina.html", "text": "По 1,5 млрд. лева ще се събират от ТИР-ове в България с тол-системата за товарните автомобили от догодина. Това каза в Пловдив министър-председателят Бойко Борисов, предаде репортер на Радио „Фокус” Пловдив. „За 10 км броя, че около 100 тира са минали, смятайте какво ще носи това на АПИ”, коментира премиерът. Според него трябва да се вложат усилия, да се проектира и да се строи.\r\nНа 12 август Бойко Борисов заяви, че ТОЛ системата ще бъде изградена с държавни средства, ако обжалванията на обществените поръчки за избор на изпълнител продължат. Вчера бяха отворени офертите в поредния търг за изпълнител на ТОЛ системата. Кандидатите са шест.\r\nЦветана ТОНЧЕВА", "date": "2017.08.17", "title": "Премиерът Бойко Борисов: По 1,5 млрд. лева ще се събират от ТИР-ове в България с ТОЛ системата от догодина"}
{"url": "http://www.focus-news.net/news/2017/08/17/2426559/obshtina-kavarna-realniyat-broy-na-zasegnatite-imoti-ot-prirodno-mestoobitanie-62c0-e-2501.html", "text": "Реалният брой на засегнатите имоти от природно местообитание 62C0* е 2501. ова съобщиха от пресцентъра на Община Каварна.\r\nОбщина Каварна уведомява всички заинтересовани страни, че предоставения на сайта на Общината файл, включващ таблици със засегнатите от природно местообитание 62C0* – „Понто-сарматски степи“ имоти, е неправилно разчетен, вследствие на което в медиите се тиражира информация, че засегнатите имоти са 117. Реалният брой на засегнатите имоти е 2501. Това са само имотите урбанизирана територия.", "date": "2017.08.17", "title": "Община Каварна: Реалният брой на засегнатите имоти от природно местообитание 62C0* е 2501"}
{"url": "http://www.focus-news.net/news/2017/08/17/2426560/inzh-mihail-mihaylov-pchelar-golyama-chast-ot-balgarskite-pchelari-nyamat-dostap-do-evropeyski-pari.html", "text": "Голяма част от българските пчелари нямат достъп до европейски пари. Това каза в интервю за Агенция „Фокус“ председателят на Обединен български пчеларски съюз инж. Михаил Михайлов.\r\n„Затрудненията на българските пчелари са големи, защото пчеларството е много специфична дейност, която изисква огромни познания. А също така и материална база. Трябва да има дългосрочни инвестиции за кошери, пчелни семейства и др. Пчеларите се нуждаят от подпомагане. Има една програма, която обаче е само за пчеларите земеделски производители. А всички останали пчелари, които не са такива, не могат да кандидатстват“, обясни той.\r\nМихайлов посочи като пример Полша, където по програма за подпомагане може да кандидатства всеки пчелар с до 80 кошера, като не е задължително да бъде регистриран като земеделски производител. „А в България, за да кандидатствате, можете да имате само един кошер или 1000+ кошера, но трябва задължително да бъдете земеделски производител. Такъв е парадоксът. И тъй като е предоставена възможност всяка страна самата да решава как да финансира, ето – поляците са решили адекватно“, коментира той.\r\nМихайлов обясни още, че през последните три години се опитва да издейства системата за държавно подпомагане. „Тази година от името на Съюза на пчеларите в България, Обединението на българските пчелари и пчеларските организации подадох докладна записка до служебния министър на земеделието и отговорът беше, че трябва да предоставим в Министерството документи от ветеринарните лекари, в които да са написани причините за смъртността на пчелите, тъй като ние декларираме, че през тази зима много пчелни семейства загинаха. Но тук идва проблемът, че когато става дума за един отделен случай, такива документи лесно могат да бъдат представени, но за цялата страна всички 8-9 хиляди пчелари, регистрирани по документи като земеделски производители, няма как да направят това. Това е абсурдно. Това е пълна бюрокрация, която ще ни лиши от подпомагане. Веднага мога да дам и контра пример със земеделците - те си издействаха над 7 млн. лева. Ето това е отношението на държавата към отделните звена - пчеларите, както винаги, са оставени едва ли не на произвола на съдбата“, каза Михайлов.\r\nЦветилена СИМЕОНОВА", "date": "2017.08.17", "title": "Инж. Михаил Михайлов, пчелар: Голяма част от българските пчелари нямат достъп до европейски пари"}
{"url": "http://www.focus-news.net/news/2017/08/17/2426561/pp-gerb-shte-dade-izvanredna-preskonferentsiya-v-tsentralata-na-partiyata.html", "text": "ПП ГЕРБ ще даде извънредна пресконференция. Това съобщиха от пресцентъра на ПП ГЕРБ. Събитието ще се проведе днес от 15.00 часа. Брифингът ще се състои в централата на партията (пл. \"България\" 1, НДК, Административна сграда, ет. 17).", "date": "2017.08.17", "title": "ПП ГЕРБ ще даде извънредна пресконференция в централата на партията"}
{"url": "http://www.focus-news.net/news/2017/08/17/2426562/plovdiv-nad-6-000-kasa-tsigari-bez-banderol-sa-izzeti-pri-proverka-na-magazin-v-grada.html", "text": "Над 6 000 къса цигари без бандерол са иззети при проверка на частен имот в града. Това съобщиха от ОДМВР - Пловдив. Вчера, около 11.00 часа, служителите на реда извършили проверка в магазин и жилище на ул. \"Чая\" в Пловдив и иззели 6 340 къса цигари без акцизен бандерол от различни марки. Установено е, че жената с инициали Е. К. (на 63 г.) съхранява тютюневите изделия. Срещу нея е започнато бързо производство по чл.234 от НК. Работата по случая продължава разследващи от Шесто РУ.", "date": "2017.08.17", "title": "Пловдив: Над 6 000 къса цигари без бандерол са иззети при проверка на магазин в града"}
{"url": "http://www.focus-news.net/news/2017/08/17/2426563/politicoeu-balgarskiyat-ministar-na-otbranata-zayavi-che-es-tryabva-da-ohranyava-granitsite-si-sas-sila.html", "text": "Българският Министър на отбраната Красимир Каракачанов е заявил, че ЕС трябва да защитава външните си граници със сила, за да спре нелегалните мигранти, които искат да влезнат в Европа, предаде Politico.eu, позовавайки се на интервю на Каракачанов за Die Welt.\r\n„ Не можем да позволим на нелегалните мигранти да идват в Европа, като цяло“, заяви Каракачанов, който е член на крайно-дясната формация „Обединени патриоти“, младши партньор в управляващата коалиция на умерено-десния премиер Бойко Борисов. \r\n„Трябва да разположим военни части на НАТО или ЕС в Италия и Гърция и да защитаваме външните граници на Европейския съюз, ако трябва и със сила“, подчерта той.\r\nОсвен това военният министър е казал, че иска да утрои броя на войниците, разположени на границата на България с Турция. В момента те са 140 души, а Каракачанов иска те да станат 600, като според него това ще намали, още повече, имиграцията.\r\n„Не сме решили въпроса с миграцията“, подчерта той. “Големи, добре организирани контрабандни мрежи, все още се опитват да вкарват хора в сртаната.“\r\nПревод и редакция:", "date": "2017.08.17", "title": "Politico.eu: Българският министър на отбраната заяви, че ЕС трябва да охранява границите си със сила"}
{"url": "http://www.focus-news.net/news/2017/08/17/2426564/radio-i-televiziya-cherna-gora-chernogorskata-politsiya-zadarzha-zhitel-na-mariza-obesil-kuche.html", "text": "Черногорската полиция е задържала 45-годишен жител на Мариза, в района на Подгорица, обвинен за мъчение и убийство на куче, предава Радио-телевизия Черна гора, като се позова на официално съобщение на Министерството на вътрешните работи. В съобщението се казва, че заподозреният е идентифициран и задържан. Според полиция предстои повдигането на обвинения за проявена жестокост, измъчване на животно и неговото убийство. \r\nВ знак на протест срещу убийството на кучето местни природозащитници организираха масова демонстрация, с която поискаха прилагане на пълната тежест на закона, придвижващ лишаване от свобода до 1 година. \r\nПревод и редакция: Мариела Русева", "date": "2017.08.17", "title": "Радио и телевизия Черна гора: Черногорската полиция задържа жител на Мариза, обесил куче"}
{"url": "http://www.focus-news.net/news/2017/08/17/2426565/premierat-boyko-borisov-ryazaneto-na-glavi-e-trudna-rabota-az-moyata-nyama-da-ya-dam-lesno.html", "text": "Премиерът Бойко Борисов обяви в Пловдив, че темата, свързана с Васил Коцев, който бе извикан за разпит в ГДБОП заради заплахи в социалната мрежа срещу министър-председателя, вече не съществува, предаде репортер на Радио „Фокус” - Пловдив. Борисов се е чул по телефона със столичанина сутринта и са си поговорили приятелски. „Исках първо да чуя кой иска да ми отреже главата. И се оказа, че нито той ме мрази, нито аз него. Нито знам за тази работа”, коментира Борисов. \r\nПремиерът определи като нелепо това да се привиква човек в ГДБОП заради един статус, и заяви, че понякога полицаите се престарават и правят мечешки услуги. „Това е демокрацията, всеки може да си пише каквото си иска”, каза още премиерът. \"Разбира се не е приятно за близките, които ще ги четат – деца, внуци. Иначе това с рязането на глави е трудна работа. Аз моята няма да я дам лесно“, каза още премиерът.\r\nЦветана ТОНЧЕВА", "date": "2017.08.17", "title": "Премиерът Бойко Борисов : Рязането на глави е трудна работа, аз моята няма да я дам лесно"}
{"url": "http://www.focus-news.net/news/2017/08/17/2426566/plovdiv-pochinalo-e-15-godishnoto-momche-koeto-postrada-tezhko-pri-katastrofata-na-patya-asenovgrad-lenovo.html", "text": "Починало е 15-годишното момче, което пострада тежко при катастрофата на пътя Асеновград-Леново. Това съобщи за Радио „Фокус“ – Пловдив говорителят на Университетската болница „Св. Георги“. Младежът е бил откаран в лечебното заведение в мозъчна смърт и е бил настанен в Клиниката по анестезиология и интензивно лечение. Момчето е починало около 11.00 часа, заради множеството травми по главата и тялото, които са били несъвместими с живота.„Фокус“ припомня: На 16 август лек автомобил, управляван от 21-годишен, се обърна по таван в крайпътна канавка на пътя Асеновград-Леново. Водачът беше прегледан в болница и освободен за домашно лечение. Друго 23-годишно момче, пътувало в колата, също беше освободено за домашно лечение.\r\nТони МИХАЙЛОВ", "date": "2017.08.17", "title": "Пловдив: Починало е 15-годишното момче, което пострада тежко при катастрофата на пътя Асеновград-Леново"}
{"url": "http://www.focus-news.net/news/2017/08/17/2426567/dobrich-obshtinata-podkrepya-initsiativata-sazday-svoe-myasto-v-dobrich.html", "text": "Общината подкрепя инициативата „Създай свое място в Добрич“, предаде кореспондентът на Радио „Фокус” – Варна. Инициативата е част от новия проект „The Spot“ (Мястото). На определеното в Добрич място инициаторите предвиждат да създадат разнообразни мини-пространства за интелектуална и физическа активност. „Мястото“ се намира между православния храм „Св. Климент Охридски“ и двете училища - „Леонардо да Винчи“ и „Св. Климент Охридски“. За добруджанския град инициатори са Черноморски център за развитие, сдружение „Доброжънци“ и организацията „БГ Бъди Активен“. Теренът е общински, за осъществяване на дейностите Община град Добрич осигурява захранване с електричество и вода. Останалото е личен труд на участниците и средства, осигурени по проекта. Подкрепата на Общината е заявена по време на среща на кмета на града Йордан Йорданов, неговия заместник арх. Боян Коларов и представители на инициативата. На срещата младежите са запознали кмета със свършеното по проекта до момента и с предстоящите стъпки. „Кметският екип се радва на факта, че има възможност да съдейства за облагородяване на една територия, изпълнена със смисъл от гражданите, които практически я моделират по собствен проект и с личен труд. Това предполага и ефективна бъдеща грижа за мястото с усещане за принадлежност, каза по време на срещата кметът Йордан Йорданов“, е посочено на сайта на Община град Добрич. Преобразяването на 10 пространства в различни градове в България и превръщането им в предпочитано от младите хора място за дейности на открито е целта на проекта „The Spot“ (Мястото). Идеята се реализира за първи път в страната, провокирайки гражданска активност за един по-добър живот. \r\nЖулиета НИКОЛОВА", "date": "2017.08.17", "title": "Добрич: Общината подкрепя инициативата „Създай свое място в Добрич“"}
{"url": "http://www.focus-news.net/news/2017/08/17/2426568/burgas-izlozhba-na-zhivi-peperudi-e-predstavena-v-ekspozitsionen-tsentar-flora.html", "text": "Изложба на живи пеперуди е представена в Експозиционен център „Флора“. Изложбата се радва на изключително голям интерес, съобщи за Радио „Фокус“ - Бургас Светла Далакчиева, уредник на Природонаучния музей. Изложбата може да бъде видяна всеки ден в Експозиционен център „Флора“ до края на месец август от 9.00 до 20.00 часа. Тя се организира от Регионалния исторически музей и от Община Бургас за четвърта поредна година. Акцент в тазгодишното издание са нощните пеперуди. „Всяка седмица получаваме какавиди на различен вид пеперуди, които се излюпват в музея. Те живеят много кратко време - 3 - 4 дни“, каза още Далакчиева. На страницата на Регионалния исторически музей във фейсбук е публикувана загадка. Снимани са какавидите на нощни пеперуди и ако някой познае кой вид ще се излюпи, ще получи научнопопулярна книжка.\r\nМария РУСЕВА", "date": "2017.08.17", "title": "Бургас: Изложба на живи пеперуди е представена в Експозиционен център „Флора“"}
{"url": "http://www.focus-news.net/news/2017/08/17/2426569/sofiya-v-nedelya-shte-bade-pusnato-dvizhenieto-po-severnoto-patno-platno-na-bul-tsarigradsko-shose-pri-orlov-most.html", "text": "В неделя, 20 август, ще бъде пуснато движението по северното платно на бул. „Цариградско шосе“ при Орлов мост (от страната на сграда „Царевецъ“), което в момента се ремонтира, съобщиха от пресцентъра на Столична община. Движението ще се извършва двупосочно по две ленти в участъка. С това се ангажираха от фирмата изпълнител на обекта при проверка на място днес от кмета на София Йорданка Фандъкова и заместник-кмета Евгени Крусев. \r\nКъм момента е приключило полагането на основния пласт асфалтова настилка в северния участък. Той е изпълнен след цялостното фрезоване и поставяне на стоманена мрежа, с цел допълнително заздравяване на основното асфалтово покритие. \r\nДнес започва полагане на последния износващ пласт асфалт на бул. „Цариградско шосе“ по централното пътно платно за директно движение в северната част на булеварда. Утре, 18 август, ще се полага последният пласт асфалт по допълнителната лента за десен завой на булеварда към бул. „Евлоги и Христо Георгиеви“. Технологията на работа изисква горещото асфалтово покритие да изстине 48 часа, за да се стегне и заздрави. След което ще бъде възстановено движението. \r\nРемонтните работи ще продължат в южното пътно платно на бул. „Цариградско шосе“ (от страната на езерото Ариана), което ще се затвори за движение. Едновременно с ремонта на южното пътно платно на бул. „Цариградско шосе“ ще се извърши и текущ ремонт на участък от бул. „Евлоги и Христо Георгиеви“ между Орлов мост и бул. „Гурко“. При благоприятни метеорологични условия работата по двата булеварда се очаква да приключи за седем дни и да бъде възстановено движението.", "date": "2017.08.17", "title": "София: В неделя ще бъде пуснато движението по северното пътно платно на бул. „Цариградско шосе“ при Орлов мост"}
{"url": "http://www.focus-news.net/news/2017/08/17/2426570/inzh-mihail-mihaylov-pchelar-ako-pchelite-izcheznat-shte-se-namali-kachestvoto-na-golyama-chast-ot-hranitelnite-produkti.html", "text": "Ако пчелите изчезнат, ще се намали качеството на голяма част от хранителните продукти. Това каза в интервю за Агенция „Фокус“ председателят на Обединен български пчеларски съюз инж. Михаил Михайлов.\r\n„Пчелите опрашват от 86% до 90% от медоносните културни и диворастящи растения. И ако тези основни опрашители изчезнат, планетата и човечеството ще изгубят много – както огромно биоразнообразие, така и хранителни продукти, защото е известно, че голям процент от храната на хората се дължи на опрашителната дейност на пчелите. И ако ги няма, това ще се отрази не само на количеството, но и на качеството на продуктите – това се отнася до плодове, зеленчуци, ядки и т.н.“, коментира Михайлов.\r\nКато причини за изчезването на пчелите той посочи болестите, липсата на разнородна паша и използването на пестициди и инсектициди по време на растително-защитни мероприятия. „Опасни и смъртоносни за тях са неоникотиноидите – това са пестициди от нов клас, от нова категория, които в малки количества водят до излюпване на недоразвити пчели. Те са причина и пчелите, отишли да събират нектар на полето, да не се връщат в кошера. И всъщност точно това е начинът, по който протича това явление – пчелите не изчезват контактно, както е при роене, а по единично“, каза още той.\r\nМихайлов обясни още, че в търговско отношение пчеларството е много доходоносна дейност и то не само за отделните пчелари, но и за държавата. „Българският мед е с много добри физико-химични показатели и затова се търси на световния пазар“, уточни той.\r\nЦветилена СИМЕОНОВА", "date": "2017.08.17", "title": "Инж. Михаил Михайлов, пчелар: Ако пчелите изчезнат, ще се намали качеството на голяма част от хранителните продукти"}
{"url": "http://www.focus-news.net/news/2017/08/17/2426571/plovdiv-trima-dushi-sa-stanali-zhertvi-na-telefonni-izmamnitsi-v-grada.html", "text": "Трима души са станали жертви на телефонни измамници в града. Това съобщиха от ОДМВР - Пловдив. Измамите се разследват от криминалисти към Второ и Пето РУ. Според предварителната информация вчера 72-годишна жена била заблудена по схемата за искане на пари във връзка с полицейско разследване. Изпълнявайки указанията на мним служител на реда оставила около 3 000 лева в градинка до автобусна спирка. По същата схема били измамени и 93-годишен мъж, който дал на \"ало измамниците\" 5 000 лева, а друга възрастна пловдивчанка - 2 000 лева, златни и сребърни накити. Работата по образуваните досъдебни производства продължават разследващи.", "date": "2017.08.17", "title": "Пловдив: Трима души са станали жертви на телефонни измамници в града"}
{"url": "http://www.focus-news.net/news/2017/08/17/2426572/dnevnik-sarbiya-bakir-izetbegovich-obyavi-che-shte-sadi-milorad-dodik-za-obvineniya-vav-fashistko-minalo-kam-aliya-izetbegovich.html", "text": "Членът на председателството на Босна и Херцеговина Бакир Изетбегович заяви в Какан, че смята да съди президента на Република Сръбска, Милорад Додик, заради твърденията му, че покойният лидер на страната Алия Изетбегович е служил в СС дивизията „Ханджар\", пише белградският „Дневник\".\r\nСпоред Бакир Изетбегович, по време на Втората световна война (1939-1945) неговият баща е бил в партизански отряд в Босна, а не в нацистките паравоенни формации.„Агенция Фокус\" припомня:\r\nАлия Изетбегович е виден босненски писател, политик и философ. От 1996 до 2000 г. е първият президент на Босна и Херцеговина. Неговият син Бакир Изетбегович е член на председателството на федерацията и лидер на партията за демократично действие.\r\nСС дивизията „Ханджар\" е създадена през март 1943 г. със заповед на хитлеристкото главно командване. В състава й влизат германски офицери и подофицери и войници, набирани между мюсюлманите в Босна и албанците от Косово. \r\nДо края на войната дивизията участва в бойни действия срещу партизаните на Тито и на Драгиша Михайлович в Източна и Североизточна Босна.", "date": "2017.08.17", "title": "„Дневник\" (Сърбия): Бакир Изетбегович обяви, че ще съди Милорад Додик за обвинения във фашистко минало към Алия Изетбегович"}
{"url": "http://www.focus-news.net/news/2017/08/17/2426573/american-prospect-savetnik-na-donald-tramp-zayavi-che-sasht-vodi-ikonomicheska-voyna-s-kitay.html", "text": "Главният съветник по политическите въпроси на президента на САЩ Стив Бенън заяви, че Съединените щати водят икономическа война с Китай, в свое пространно интервю за американското издание American Prospect. \r\n„Намираме се в състояние на икономическа война с Китай. Те не се притесняват да говорят за това какво правят. Едната от двете държави ще стане хегемон в близките 25-30 години. И ако ние се загубим по пътя, то това ще бъдат те“, заяви той.\r\n„Ако продължаваме да губим войната, то след пет или десет години ще достигнем до точката, когато вече не можем да се възстановим“, отбеляза Бенън.\r\nОсвен това, той коментира, че е възможно Китай да достигне до договрка със Северна Корея за спирането на ядрената ѝ програма, в замяна  на изтеглянето на американските войски от Корейския полуостров, но според него, това е възможно само в далечна перспектива.\r\nПревод и редакция:", "date": "2017.08.17", "title": "American Prospect: Съветник на Доналд Тръмп заяви, че САЩ води икономическа война с Китай"}
{"url": "http://www.focus-news.net/news/2017/08/17/2426574/pazardzhik-avariya-na-magistralen-vodoprovod-narushi-vodopodavaneto-v-tsentralnata-chast-na-peshtera.html", "text": "Авария на магистрален водопровод остави без вода централната градска част на Пещера. Това съобщи за Радио „Фокус“ – Пазарджик дежурният във водоснабдителното дружество в Пещера. Екипите на водоснабдителното дружество работят максимално бързо за нейното отстраняване, като целта е водата да бъде пусната до 17.00 часа. \r\nАлбена ЖИЛЕКОВА", "date": "2017.08.17", "title": "Пазарджик: Авария на магистрален водопровод наруши водоподаването в централната част на Пещера"}
{"url": "http://www.focus-news.net/news/2017/08/17/2426575/ministar-predsedatelyat-boyko-borisov-obyavi-che-e-gotov-za-debat-za-promyana-na-zakona-za-obshtestvenite-porachki.html", "text": "Министър-председателят Бойко Борисов е готов за дебат за промяна на Закона за обществените поръчки. Това обяви премиерът пред журналисти в Пловдив, предаде репортер на Радио „Фокус” - Пловдив. Според Борисов заради обжалване вече две години не може да се направят обходите за Поморие и Ахелой, пътя Пловдив – Асеновград и тол система. „Ето сега искаме нови влакове и мотриси да купим, но те ще обжалват още две години. Нека да направим един обществен дебат”, призова министър-председателят.\r\nМинистър Николай Ненков каза, че освен Закона за обществените поръчки, трябва да се промени и Закона за устройство на територията и правилниците за приложения.\r\nЦветана ТОНЧЕВА", "date": "2017.08.17", "title": "Министър-председателят Бойко Борисов обяви, че е готов за дебат за промяна на Закона за обществените поръчки"}
{"url": "http://www.focus-news.net/news/2017/08/17/2426576/dha-kam-kraya-na-parvoto-polugodie-turtsiya-ima-defitsit-po-dispozitsiyata-na-netnite-mezhdunarodni-investitsii-za-blizo-425-mlrd-dolara.html", "text": "През първите шест месеца на тази година общите нетни външни задължения и тежести на Турция са се увеличили с 66,9 млрд. долара и вече са 424,2 млрд. долара, предаде информационната агенция Догу хабер ажансъ (ДХА). Това е външният дефицит – разликата между външните активи и изискуеми вземания – от една страна, а от друга - външните задължения и поети отговорности. \r\nПо данни на Централната банка, в края на юни активите на Турция зад граница са се увеличили с 3,8% и са на стойност 223,7 млрд. долара. Задълженията обаче са скочили с 13,1% и вече възлизат общо на 647,8 млрд. долара.\r\nПо този начин, като се сравнят активите и задълженията зад граница на Турция, се получава т.нар. „дефицит по диспозицията на нетните международни инвестиции”. В края на 2016-та той е бил 357,3 млрд. долара, сега – в края на юни, този показател е набъбнал на 434,2 млрд. долара (около 1,5 трилиона турски лири при сегашните валутни курсове), посочва още ДХА.\r\nПревод и редакция: Георги Димов", "date": "2017.08.17", "title": "ДХА: Към края на първото полугодие Турция има дефицит по диспозицията на нетните международни инвестиции за близо 425 млрд. долара"}
{"url": "http://www.focus-news.net/news/2017/08/17/2426577/pazardzhik-zachestyavat-sluchaite-na-bezrazborno-palene-na-suhi-trevi-starnishta-i-otpadatsi-v-oblastta.html", "text": "Все повече зачестяват случаите на безразборно палене на сухи треви, стърнища и отпадъци през летните месеци. Това съобщи за Радио „Фокус“ – Пазарджик Мирослав Стоянов, говорител на ОДМВР - Пазарджик. Най-често те са резултат от желанието на земеделските стопани да се справят с плевелите в новите си. „Неразумното поведение на стопани на имоти, пастири и случайни граждани може да доведе до разрастването на пожарите в големи мащаби, застрашаването на горския и полския фонд. Освен това се изразходва неимоверно много човешкия и материален ресурс на структурите на РДПБЗН - Пазарджик за гасене на сухи треви, стърнища и отпадъци, докато в същото време граждани могат да имат изключителна нужда от помощта на огнеборци и спасители при ликвидиране на пожари в жилища, обществени сгради или реагиране при пътнотранспортни произшествия“, уточни Стоянов.\r\nАлбена ЖИЛЕКОВА", "date": "2017.08.17", "title": "Пазарджик: Зачестяват случаите на безразборно палене на сухи треви, стърнища и отпадъци в областта"}
{"url": "http://www.focus-news.net/news/2017/08/17/2426578/oblastniyat-upravitel-na-haskovo-stanislav-dechev-gori-gorska-teritoriya-mezhdu-topolovgradskite-sela-srem-i-knyazhevo.html", "text": "Гори горска територия между тополовградските села Срем и Княжево. Това съобщи за Агенция „Фокус“ областният управител на Хасково Станислав Дечев. Той допълни, че все още няма точна яснота колко е периметърът и обхватът на пожара. На място са екипи на Пожарната и горски служители. Дечев поясни, че в гасенето са се сключили и коли на ПБЗН от други области.\r\nПожар е горял край тополовградското село Младиново, огънят е засегнал дворна къща, няма пострадали. Областният управител на Хасково уточни, че пожарът в селото е възникнал в 11.00 ч. и е потушен в 13.00 ч. \r\nДеница КИТАНОВА", "date": "2017.08.17", "title": "Областният управител на Хасково Станислав Дечев: Гори горска територия между тополовградските села Срем и Княжево"}
{"url": "http://www.focus-news.net/news/2017/08/17/2426579/afp-katar-privetstva-reshenieto-na-sauditska-arabiya-da-otvori-granitsata-za-poklonnitsite.html", "text": "Министърът на външните работи на Катар Мохамед бин Абдулрахман ал Тани приветства решението на Саудитска Арабия да отвори границата между двете страни за мюсюлмански поклонници, отиващи да направят „хадж“ в Мека, но разкритикува „политизацията“ от страна на Рияд на религиозните свободи, предаде AFP.\r\n„Независимо от начина, по който гражданите на Катар бяха възпрепятствани от поклонничеството в Мека, което беше политизирано и начина, по който те отново бяха допуснати да го правят, който също е политизиран... правителството на Катар приветства решението и ще реагира позитивно“, заяви той по време на пресконференция в Стокхолм.\r\nПревод и редакция:", "date": "2017.08.17", "title": "AFP: Катар приветства решението на Саудитска Арабия да отвори границата за поклонниците"}
{"url": "http://www.focus-news.net/news/2017/08/17/2426581/prezidentat-rumen-radev-shte-uchastva-v-otbelyazvaneto-na-114-godini-ot-ilindensko-preobrazhenskoto-vastanie.html", "text": "На 19 август държавният глава Румен Радев ще участва в тържественото отбелязване на 114-годишнината от Илинденско-Преображенското въстание в историческата местност „Петрова нива“, което се провежда под негов патронаж. Това съобщиха от прессекретариата на държавния глава. \r\nВ храм-костница „Света Петка“ ще бъде отслужена заупокойна молитва в памет на загиналите въстаници. По-късно президентът и върховен главнокомандващ Въоръжените сили Румен Радев ще приеме почетния строй на представителните части на Българската армия, след което ще произнесе слово. След това ще започне празничен концерт с изпълнението на народни песни от Странджански регион.", "date": "2017.08.17", "title": "Президентът Румен Радев ще участва в отбелязването на 114 години от Илинденско-Преображенското въстание"}
{"url": "http://www.focus-news.net/news/2017/08/17/2426582/oblastniyat-upravitel-na-haskovo-stanislav-dechev-prodalzhava-gaseneto-na-pozhara-mezhdu-prisadets-i-filipovtsi-potushen-e-tozi-mezhdu-sakartsi-i-hlyabovo.html", "text": "Продължава гасенето на пожара между Присадец и Филиповци, потушен е този между Сакарци и Хлябово. Това съобщи за Агенция „Фокус“ областният управител на Хасково Станислав Дечев. Той уточни, че огънят между Сакарци и Хлябово е потушен още снощи след 19.00 часа и тази сутрин, от мястото си е тръгнал дежурният пожарен екип.  „Фокус“ припомня: Двата пожара възникнаха през вчерашния ден. В района на селата Присадец – Филиповци огънят обхвана около 1000 дка сухи треви и лесонепригодни площи, като най-вероятната причина за възникването му  е техниката, която е почиствала пасищата. Освен противопожарни екипи от РДПБЗН Хасково и техника от Държавното горско стопанство, в борбата с огнената стихия се включиха доброволни формирования и военнослужещи. При второто огнище между  Сакарци и Хлябово огънят изпепели 800 дка сухи треви и храсти. Стана ясно, че този пожар е  тръгнал от землището на село Хлябово. В борбата с огъня се включиха 7 пожарни автомобила, два високопроходими автомобила на Горско стопанство – Тополовград , както и екип от доброволци от Общината Тополовград. \r\nДеница КИТАНОВА", "date": "2017.08.17", "title": "Областният управител на Хасково Станислав Дечев: Продължава гасенето на пожара между Присадец и Филиповци, потушен е този между Сакарци и Хлябово"}
{"url": "http://www.focus-news.net/news/2017/08/17/2426583/ministar-nikolay-nankov-kmetovete-na-trite-obshtini-prez-koito-minava-patyat-plovdiv-asenovgrad-shte-predostavyat-bezvazmezdno-proektite-za-izgrazhdaneto-na-oshte-dve-lokalni-platna.html", "text": "Кметовете на трите общини, през които минава пътят Пловдив – Асеновград, готвят геодезическите основи и ще предоставят безвъзмездно проектите за изграждането на още две локални платна по пътя. Това съобщи пред журналисти министърът на регионалното развитие и благоустройството Николай Нанков, който направи инспекция на строително-монтажните работи, предаде репортер на Радио „Фокус” - Пловдив. „Ще решим и другия проблем, който не е зададен в настоящия проект – това е кръговото на Околовръстния път”, каза министър Нанков. Той подчерта, че това са нещата, които в технически план трябва да бъдат решени в следващите два месеца. \"През другата година, когато са готови дейностите по новото трасе, трябва да започне изграждането и на локалните отсечки от двете страни на четирилентовия път\", добави министър Нанков. Ще бъде изграден и пътен възел на Крумово, който да осъществява връзката с летище „Пловдив“. Всичко това ще оскъпи проекта, като финансирането ще се осигури от държавата и с европейски пари. Ремонтираният път трябва да бъде открит за първия учебен ден догодина, обещаха изпълнителите.\r\nСтарт на проекта, който е на стойност 25 млн. лева, без пропуснатите локали, беше  даден миналата седмица.\r\nЦветана ТОНЧЕВА", "date": "2017.08.17", "title": "Министър Николай Нанков: Кметовете на трите общини, през които минава пътят Пловдив – Асеновград, ще предоставят безвъзмездно проектите за изграждането на още две локални платна"}
{"url": "http://www.focus-news.net/news/2017/08/17/2426584/chetiri-novi-ognishta-na-pozhari-izbuhnaha-v-oblast-haskovo.html", "text": "Четири нови огнища на пожари бяха регистрирани през последния час на територията на Хасковска област, съобщиха от Областна администрация - Хасково. До село Младиново, община Свиленград, е пламнала и изгоряла плевня в частен двор, както и суха трева в околностите на стопанската постройка. Пожарът е овладян и няма опасност от разпространението му.\r\nКрай село Орешец, община Харманли, има запалване на сухи треви и храсти. Там огнището също е било погасено, като няма опасност за селото.\r\nНов пожар е регистриран в гориста местност между селата Княжево и Срем в община Тополовград. Натам са насочени 4 противопожарни екипа. Засега обхваната площ и причините за избухването на стихията не могат да бъдат определени. Има обаче съмнения, че пожарът може да е умишлен, тъй като запалванията са тръгнали едновременно от 3 различни места. Натам са насочени и доброволци.\r\nВ община Ивайловград, землището на село Черничино, горят пасища и широколистна гора. \r\nПродължават усилията за овладяване на огнището до село Маточина. Там ситуацията се усложнява от бурния вятър и високите температури. За нея е информиран областния управител Станислав Дечев.\r\nВъзможно е заради обстановката в областта да бъде свикан Областния кризисен щаб.", "date": "2017.08.17", "title": "Четири нови огнища на пожари избухнаха в област Хасково"}
{"url": "http://www.focus-news.net/news/2017/08/17/2426585/ria-novosti-kray-bregovete-na-ispaniya-sa-spaseni-blizo-600-nelegalni-migranti-za-edin-den.html", "text": "Близо 600 мигранти са спасени край южния бряг на Испания само за последния ден, предаде РИА Новости.\r\n“593 души пътуващи на петнадесет лодки в Гибралтарския пролив (424) и в море Алборан (169)“, съобщиха от спасителната служба. Те съобщават, че сред тях 27 са били жени и 12 деца.\r\nВ последно време рязко се увеличи броят на мигрантите, които предприемат опити да достигнат до Испания по море. От началото на годината в страната са пристигнали 8183 души, а за цялата минала година броя им е 13 246, съгласно данните на Международната организация по миграциите.\r\nОбщо броят на мигрантите и бежанците, пристигнали в Европа от началото на годината, е 118 227, което е два пъти по-малко от аналогичния период на миналата година. Тогава в Европа пристигнаха 265 640 души. Най-много мигранти са пристигнали в Италия (97 293 души), на второ място е Гърция, която е приела 12 191 човека.\r\nПревод и редакция:", "date": "2017.08.17", "title": "РИА Новости: Край бреговете на Испания са спасени близо 600 нелегални мигранти за един ден"}
{"url": "http://www.focus-news.net/news/2017/08/17/2426586/darzhavniyat-glava-rumen-radev-shte-uchastva-v-natsionalnoto-chestvane-na-1100-godini-ot-bitkata-pri-aheloy.html", "text": "На 20 август президентът Румен Радев ще посети град Ахелой по повод националното честване на 1100 години от битката при Ахелой. Това съобщиха от прессекретариата на държавния глава.\r\nДържавният глава ще проведе среща с кмета на община Поморие Иван Алексиев и кмета на град Ахелой Иван Георгиев в сградата на Народно читалище „Светлина – 1934“. \r\nПо-късно президентът ще наблюдава възстановка на битката при Ахелой с участието на сдружение „Авитохол“ и доброволци от цялата страна, след което Румен Радев ще се включи в празничното шествие до паметника на цар Симеон I. \r\nПанихида за падналите воини в битката при Ахелой ще бъде отслужена от Сливенския митрополит Йоаникий, а държавният глава ще произнесе слово, след което ще бъдат поднесени венци и цветя пред паметника на цар Симеон I.", "date": "2017.08.17", "title": "Държавният глава Румен Радев ще участва в националното честване на 1100 години от битката при Ахелой"}
{"url": "http://www.focus-news.net/news/2017/08/17/2426587/gd-granichna-politsiya-intenziven-e-trafikat-na-granichnite-punktove-na-stranata.html", "text": "Към 13.30 часа трафикът на граничните пунктове на страната е интензивен. Това съобщиха от пресцентъра на ГД \"Гранична полиция\". На българо-сръбската граница на ГКПП \"Калотина\" трафикът е интензивен на изход за товарни автомобили.\r\nНа българо-македонската граница на ГКПП \"Станке Лесичково\" трафикът е интензивен на вход. \r\nНа българо-гръцката граница на ГКПП \"Маказа\" трафикът е интензивен, има образувани по 1 км колони от леки автомобили на вход и изход. На ГКПП \"Капитан Петко войвода\" трафикът е интензивен на вход.\r\nНа българо-румънската граница на ГКПП \"Дунав мост-Видин\" на изход трафикът е интензивен. \r\nНа българо-турската граница трафикът е нормален на всички гранични пунктове. \r\nФериботът Оряхово - Бекет работи само в светлата част от деня поради ниско ниво на река Дунав.", "date": "2017.08.17", "title": "ГД \"Гранична полиция\": Интензивен е трафикът на граничните пунктове на страната"}
{"url": "http://www.focus-news.net/news/2017/08/17/2426588/aktsenti-v-predavaneto-sas-slavnata-2-ra-trakiyska-diviziya-za-chestta-na-balgariya-po-radio-fokus-plovdiv.html", "text": "Предаването „Със славната 2-ра Тракийска дивизия – За честта на България“ по Радио „Фокус” -\r\n Пловдив днес е посветено на гарнизон Асеновград и на създаването на Трети планински артилерийски полк. Наш събеседник е кап. Емил Григоров. Полкът е формиран на 18 февруари 1899 г. в Пловдив, под името Трето планинско артилерийско отделение и влиза в състава на Планински артилерийски полк. На 1 януари 1911 г. е реорганизирано в полк и преименуванo на Трети планински артилерийски полк. Изпратен е на гарнизон в Станимака. Полкът се състои от щаб три батареи и парков взвод. Взима участие в Балканската (1912 – 1913), Междусъюзническата (1913) и Първата световна война (1915 – 1918).\r\nПредаването „Със славната 2-ра Тракийска дивизия – За честта на България“ се излъчва всеки четвъртък, от 15.00 до 16.00 часа. Телефонът за връзка с нас е 032/65 25 65. Водещ на предаването е Цветана Тончева.", "date": "2017.08.17", "title": "Акценти в предаването „Със славната 2-ра Тракийска дивизия – За честта на България“ по Радио „Фокус” - Пловдив"}
{"url": "http://www.focus-news.net/news/2017/08/17/2426589/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "В днешното издание на предаването „Дупница – Ключът към Рила“ по Радио „Фокус“ – Пирин ще ви разкажем за 21 смели мъже, които са част от Планинския спасителен отряд №9 – Дупница. Тяхното призвание е да бдят 24 часа в денонощието и да са готови да се притекат на помощ, като спасят най-важното – човешкия живот. Наричат ги още „Ангелите от планината“. Гост в предаването ще бъде ръководителят на отряда Кирил Чолаков.\r\nВъв втората част на предаването ще разговаряме с Владимир Димитров, председател на Автомобилен ретро клуб „Авангард“. Поводът е, че тази събота Дупница ще посрещне за първи път парад на ретро автомобили. Над 100 уникални машини, ще бъдат паркирани на пл. “Свобода“ и всеки ще може да се докосне до тях.\r\nВсичко това и още, придружено с хубава музика за добро настроение и позитивен ден, Ви очаква в „Дупница – Ключът към Рила“ от 16.00 до 17.00 часа с водещ Лора Калчева.", "date": "2017.08.17", "title": "Акценти в предаването „Дупница – Ключът към Рила“ по Радио „Фокус“ – Пирин"}
{"url": "http://www.focus-news.net/news/2017/08/17/2426590/premierat-boyko-borisov-okolo-16-mlrd-kub-m-gaz-shte-mogat-da-idvat-ot-turtsiya-dogodina-po-tova-vreme-shte-imame-gazov-hab-v-dvete-posoki.html", "text": "15,7- 16 млрд. куб. м. газ ще могат да идват и от Турция и за Турция. Това каза премиерът Бойко Борисов при проверка на изграждането на Транзитен газопровод за Турция в участъка „Лозенец“-„Недялско“, предаде репортер на Агенция „Фокус“. „Доволен съм от това, че догодина по това време вече ще имаме газовият хъб в двете посоки“, заяви той. „На много хора не им се вярваше, но интерконекторите в България се строят“, коментира премиерът и посочи, че по газопровода с Турция се работи с пълен обем. „Сменихме компресорите с най-добрите американски, така че има разлика между заварката по „Южен поток“, която си спомняте и това, което се строи в момента“, обясни Бойко Борисов. „Със Сърбия подписахме за 10 млрд. куб. м., така че започваме интерконектора и от другата страна. Ако е казал Господ, по същия начин и с Гърция в края на годината да се изтъргува поръчката и да започне същинско строителство“, поясни премиерът и уточни, че правителството работи активно по това 15,4 млрд. куб. м. руски газ да идва директно в газовия хъб. „Руският газ може да дойде по тръбата, която правим в момента, ако не договорим между ЕК и „Газпром“ директна тръба в газовия хъб. Подготвяме се и за двата варианта“, обясни премиерът и уточни, че е оптимист за срещата на високо равнище, която ще се състои много скоро. „С прозрачност, ясно изразени намерения и мотивирано сме стигнали до това, което се вижда тук днес“, каза още Бойко Борисов.", "date": "2017.08.17", "title": "Премиерът Бойко Борисов: Около 16 млрд. куб. м. газ ще могат да идват от Турция, догодина по това време ще имаме газов хъб в двете посоки"}
{"url": "http://www.focus-news.net/news/2017/08/17/2426591/ministar-temenuzhka-petkova-diversifikatsiyata-e-izklyuchitelno-vazhen-nash-prioritet-i-vizhdate-che-s-vsichki-sili-i-sredstva-go-izpalnyavame.html", "text": "Диверсификацията е изключително важен наш приоритет и виждате, че със всички сили и средства го изпълняваме. Това каза министърът на енергетиката Теменужка Петкова при проверка на изграждането на Транзитен газопровод за Турция в участъка „Лозенец” - „Недялско”, предаде репортер на Агенция „Фокус“. „Ако някои правиха първи заварки на тръби, които не знам дали са били такива, може би а били някакви бутафорни, ние работим само с реални действия, реални тръби и диверсификация.  Това, което се случва тук е в изпълнение на един от основните ни приоритети, залегнали в управленската ни програма, свързан със сигурността на доставките и с възможността за диверсификация“, обясни Петкова и допълни, че диверсификацията ще ни даде възможност да имаме природен газ от различни източници, съответно цената, която ще постигнем да бъде конкурентоспособна, което от своя страна ще даде възможност и на българската икономика за същото. „Това е една от основните суровини за българската индустрия и българските битови потребители. Диверсификацията е изключително важен наш приоритет и виждате, че с всички сили и средства го изпълняваме, работим целенасочено, надграждаме на това, което успяхме да постигнем при управлението на предишния кабинет „Борисов“. Това, което сега се случва пред очите на всички е видимо и никой не може да го оспори“, каза още Теменужка Петкова.", "date": "2017.08.17", "title": "Министър Теменужка Петкова: Диверсификацията е изключително важен наш приоритет и виждате, че с всички сили и средства го изпълняваме"}
{"url": "http://www.focus-news.net/news/2017/08/17/2426592/stara-zagora-sas-sedmitsa-se-udalzhava-srokat-za-rekonstruktsiya-na-kragovoto-krastovishte-pod-stadion-beroe.html", "text": "Ремонтните работи по реконструкцията на кръговото кръстовище под стадион „Берое“ в Стара Загора продължават до 25 август, съобщиха от пресцентъра на Община Стара Загора.\r\nС оглед осигуряване на безопасното им организиране и извършване се спира движението на личен транспорт и МПС, извършващи транспорт за собствена сметка, в участъка от кръстовището на ул. „Августа Траяна“, ул. „Свещеник Георги Клисаров“, ул. „Охрид“ и ул. „Бончо Бонев“.\r\nЩе се движат само колите на обществения транспорт, които ще бъдат пропускани с повишено внимание. От 8.00 до 17.00 часа ще бъде извършвана рехабилитация на асфалтовата настилка.\r\nДомоуправителите са уведомени за ремонтните дейности.\r\nДвижението на МПС ще се нормализира незабавно след приключване на мероприятието,  по преценка на служителите пряко ангажирани с охраната.", "date": "2017.08.17", "title": "Стара Загора: Със седмица се удължава срокът за реконструкция на кръговото кръстовище под стадион „Берое“"}
{"url": "http://www.focus-news.net/news/2017/08/17/2426593/veliko-tarnovo-do-2100-chasa-shte-bade-spryano-vodopodavaneto-v-nyakolko-rayona-na-grada-zaradi-avarien-remont.html", "text": "До 21.00 часа ще бъде спряно водоподаването за бул. „България“ и още 11 улици във Велико Търново. Това съобщиха за Радио „Фокус“ – Велико Търново от водоснабдителното дружество. Без вода ще са абонатите на ул. „Ниш“, „Възрожденска“, ул. “Цветарска“, ул. „Любен Каравелов“, ул. „Мир“, ул. „Вела Благоева“, ул. „Хан Крум“, ул. „Тодор Балина“, ул. „Захари Стоянов“ и части от ул. „Филип Тотю“ и ул. „Цанко Церковски“. Спирането на водоподаването се налага във връзка с авариен ремонт на водопроводната мрежа. От дружеството добавиха, че при възможност водоподаването ще бъде възстановено по-рано.\r\nНадежда КРЪСТЕВА", "date": "2017.08.17", "title": "Велико Търново: До 21.00 часа ще бъде спряно водоподаването в няколко района на града заради авариен ремонт"}
{"url": "http://www.focus-news.net/news/2017/08/17/2426594/afp-dve-hilyadi-dushi-sa-blokirani-i-izolirani-v-portugalsko-selo-zaradi-gorskite-pozhari.html", "text": "Горските пожари блокираха село с население от две хиляди души в Португалия, предава AFP.\r\n„Невъзможно е да се напусне или влезе в Макао, заради пожарите и пушека“, заяви кметът на селото Васко Естрела.  Пожарът, който избухна във вторник се засили през сряда. В късните часове на нощта цялото село Макао бе обградено от огнената стихия.\r\n„Пожарът продължава нестихващ“, заяви кметът на Макао.\r\nВластите са евакуирали 130 души от съседните села, заяви Патриция Гаспар от португалската Агенция за гражданска защита.  Пожарникарите продължават да се борят с огнената стихия, надявайки се, че ще успеят да я потушат с помощта на самолет. Симеон Миланов", "date": "2017.08.17", "title": "AFP: Две хиляди души са блокирани и изолирани в португалско село, заради горските пожари"}
{"url": "http://www.focus-news.net/news/2017/08/17/2426595/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването „Асеновград – Богоизбран пред портите на Родопите“ по Радио „Фокус“ – Пловдив тази седмица ще насочим вниманието си към образователния процес на територията на община Асеновград и по-конкретно към подготовката за началото на новата учебна 2017/2018 година. Ще разговаряме с Величка Стойчева, директор на Дирекция „Хуманитарни дейности” в Общината, която ще ни каже извършват ли се ремонтни дейности по училищата и детските градини и в какво се състоят те. От нея ще научим също колко са първокласниците, които ще прекрачат училищния праг на 15 септември, осигурен ли е транспорт за учениците от селата без учебно заведение към града и какви мерки се предприемат по отношение на децата, останали извън образователната система по различни причини.\r\nВ рамките на предаването днес говорим за асеновградското село Орешец. То се намира в централната част на северните Родопи и отстои на 40 км от Пловдив и на 23 км от Асеновград. Първите документални исторически данни за съществуването на селото датират от 1576 година. Село Орешец е споменато в документите на Конушенската околия. В района на населеното място се помнят 10 параклиса и църкви, като към момента отворена за богомолците е църквата „Св. Никола”. Село Орешец е водоснабдено, има изградена канализационна и телекомуникационна мрежа. Със своята красива природа, със своя богат дивечов парк, селото е подходящо както за екологичен и селски, така и за ловен туризъм. В близост до населеното място е и местността Царичин връх. По този път е минал цар Борис ІІІ, когато е носил на Кръстова гора кръста, подарен в знак на благодарност за изцеряването на неговата сестра. Още любопитна информация за миналото и съвременния образ на село Орешец ще ни предостави кметът Илия Славов.\r\nВъв втората част на предаването днес ще направим ретроспективен поглед върху кметския пост в Асеновград. Кои са най-емблематичните кметове през годините? Подробности и интересни факти ще научим от Росица Бикова, уредник в Исторически музей – Асеновград.\r\nПредаването „Асеновград – Богоизбран пред портите на Родопите“ се излъчва всеки четвъртък, от 16.00 до 17.00 часа. Телефонът за връзка със студиото е 032/65 25 65. Водещ на предаването е Тони Михайлов.", "date": "2017.08.17", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2017/08/17/2426596/ministar-temenuzhka-petkova-izvarshva-se-izvanplanov-remont-na-skasanata-geomembrana-na-tsankov-kamak-nared-s-planoviya-remont-na-koritoto-na-r-gashnya.html", "text": "Искам ясно да заявя още веднъж – в момента се извършва извънпланов ремонт на геомембраната на яз. \"Цанков камък\", който е за сметка на НЕК. Стойността на този ремонт е 80 хил. лева. Това каза в Ямбол пред журналисти министърът на енергетиката Теменужка Петкова, която, заедно с премиера Бойко Борисов, инспектира изграждането на газопроводната отсечка Лозенец – Недялско, съобщиха от пресцентъра на Министерството на енергетиката.  \r\nПланово се ремонтира коритото на река Гашня, припомни още Петкова. Тя изрази надежда ремонтните дейности да приключат бързо и призова опозицията от БСП да не спекулира повече с тази информация. \r\nПреди дни ГЕРБ внесе в прокуратурата сигнал за нарушения при изграждането на яз. \"Цанков камък\". По данни от проверки на АДФИ, около 200 млн. лв. са изразходвани, без да бъдат обявявани обществени поръчки за това. Стойността на цялото съоръжение е 1 млрд.лв.", "date": "2017.08.17", "title": "Министър Теменужка Петкова: Извършва се извънпланов ремонт на скъсаната геомембрана на \"Цанков камък\", наред с плановия ремонт на коритото на р. Гашня"}
{"url": "http://www.focus-news.net/news/2017/08/17/2426597/burgas-stroitelen-rabotnik-e-zaginal-sled-padane-ot-skele-na-blok-v-k-s-slaveykov.html", "text": "Строителен работник е загинал, след като е паднал от скеле на бл. 38 в к-с „Славейков“, съобщи за Радио „Фокус“-Бургас Павлин Васков, директор на Инспекцията по труда в града. В момента районът на местопроизшествието е отцепен от полиция и се прави оглед на мястото.\r\nМария РУСЕВА", "date": "2017.08.17", "title": "Бургас: Строителен работник е загинал след падане от скеле на блок в к-с „Славейков“"}
{"url": "http://www.focus-news.net/news/2017/08/17/2426598/tass-ruskiyat-premier-dmitriy-medvedev-shte-poseti-alzhir-prez-oktomvri.html", "text": "Руският премиер Дмитрий Медведев поздрави новия алжирски министър-председател Ахмед Уяхия, предава ТАСС. В поздравителната си телеграма, Медведев съобщи, че възнамерява да посети Алжир през октомври 2017 година. \r\n„Ще се радвам на възможността да обсъдя с Вас, перспективите пред реализирането на нови взаимноизгодни съвместни проекти, в хода на визитата ми в Алжир през октомври 2017 година“, се казва в телеграмата на Медведев. Симеон Миланов", "date": "2017.08.17", "title": "ТАСС: Руският премиер Дмитрий Медведев ще посети Алжир през октомври"}
{"url": "http://www.focus-news.net/news/2017/08/17/2426599/sofiya-tramvay-5-e-bil-zadarzhan-za-kratko-pri-pl-makedoniya-zaradi-svada-mezhdu-vatmankata-i-patnichka.html", "text": "Трамвай №5 е бил задържан за 15 минути при пл. „Македония“ заради свада между ватманката и пътничка. Това съобщиха за Агенция „Фокус“ от Центъра за градска мобилност (ЦГМ). Свадата между двете жени не е прераснала в побой, но на място е пристигнала полиция. Служителите на МВР са направили проба за алкохол на водача на трамвая. Пробата е била отрицателна, вследствие на което трамвай № 5 е пуснат  да продължи по направление. Не е ясна причината за възникналия между двете жени спор. \r\nДеница КИТАНОВА", "date": "2017.08.17", "title": "София: Трамвай № 5 е бил задържан за кратко при пл. „Македония“ заради свада между ватманката и пътничка"}
{"url": "http://www.focus-news.net/news/2017/08/17/2426600/georgi-svilenski-bsp-nay-skapite-proekti-na-gerb-sa-neefektivni.html", "text": "Искаме да коментираме ефективността на проектите. Точно ефективността е основното обвинение към проекта „Цанков камък“, в който бяхме намесени. Това заяви зам.-председателят на НС на БСП Деница Златева пред медиите в централата на партията, съобщиха от пресцентъра на БСП. Тя цитира премиера Борисов от стенограмата на Министерски съвет вчера: „Нашето даване на „Цанков камък” на прокуратурата сега е, защото не работи. Това е все едно да си направил завод за битови отпадъци и той да не работи. Естествено, че ще търсят виновника за загубите, затова сме дали сега Цанков камък на прокурор”.\r\n„Не работим с фалшиви новини. Нека всеки, който излезе да ни опровергава, да декларира същото. Относно ефективността на завода за боклук, голямата гордост на Борисов, той трябваше да постигне конкретни резултати – след преработването на отпадъци в завода, под 10% да отива на депо. Фактите сочат обаче, че само 2 години след откриването му, той не може да достигне тези проценти”, заяви депутатът от левицата Георги Свиленски. По думите му този голям проект за над 350 млн. в момента не работи ефективно. „За да се доближи до желаната ефективност, Столична община е принудена да пристъпи към сепарираща лента, около която работят 50 работника в бели престилки и маски и разделят боклука”, заяви той. Депутатът коментира, че за това общината е обявила през март обществена поръчка за 6 млн. лв., а август за 2 млн. лв. - меки мерки, които да обучат тези 50 човека да правят разлика между кутийка за безалкохолна напитка и парче винкел или стъклена от пластмасова бутилка. Той допълни, че втората задача е да се осигури приемственост или достъпност на служителите до правителството. „Голямата гордост и ефективност на Борисов е сведена до едни наши съграждани да сепарират ръчно боклука, след като той вече е излязъл от завода. Предлагаме вместо тези 6 млн. да се дават за това, във всеки един квартал на тези хора, които така или иначе обикалят по улиците и сепарират на място боклука, да им се дават пари да вършат това, без да ходят до завода”, предложи социалистът.\r\nСвиленски даде и друг пример - качеството на ремонтите в София. Той припомни, че 2007г. първият ремонт, който е направил Борисов, е този на „Орлов мост”. „Къде е ефективността? Г-жа Фандъкова вчера каза, че утре ще приключи ремонтът и всичко ще бъде забравено. Не, няма да бъде забравено”, категоричен бе той. Депутатът от БСП обясни, че „Орлов мост” е емблемата на ГЕРБ за всеки един ремонт – строителство, контрол, отговорност на фирмите и ощетяване на гражданите. Той припомни, че на 12.08.2007г. завършва ремонтът, като 700 000 лв. са дадени само за „Орлов мост”, а 1,2 млн. лв. за отсечката от него до „Ропотамо”. По думите му само 10 дни след това „Цариградско шосе” става „Цариградско море”, а „Орлов мост” е нагънат на коловози. Г-н Борисов няколко дни след това твърди, че фирмата, която е извършила ремонта, поема гаранцията от 5 год. „Вчера на Министерски съвет той казва: „Какво искате, 11 години тежкотоварни автомобили, камиони, таксита, автобуси, кой път ще издържи 11 години? Г-н Борисов, не 11 години, 11 дни не ви издържа ремонтът”, каза той. Свиленски подчерта, че днес е Орлов мост, миналата седмица е бил „Черни връх”, който само няколко месеца след големия ремонт и пускането на метростанцията, при един по-голям дъжд настилката се е напукала. „Фандъкова каза, че ще бъде ремонтирано за сметка на изпълнителя. Кой е изпълнителят, г-жо Фандъкова, и за чия сметка ще бъде направен поредният ремонт – изпълнителят е Метрополитен - 100% общинско дружество и отново 100% столичани ще платят за втори път некачествения ремонт”, обясни той. Свиленски заяви, че автомагистралите Марица и Тракия също са били  ремонтирани повторно на 3 месеца и малко преди да навърши година втората.\r\nГеорги Свиленски подчерта, че докато през тези няколко дни ни занимаваха с  „Цанков камък”,  вчера МС е дал на концесия интермодалния терминал в Пловдив. „Само преди 6 месеца искахме тази процедура да бъде спряна. Това е поредният грабеж на българското общество – дават се под наем 71 декара, с изградената инфраструктура, за 5 хил. лева на месец за 27 години. Съоръжението е построено за 12 млн. евро, а го даваме под наем за цената на будка в центъра на София”, обясни той. Според него тази фирма ще стане монополист и ще контролира отношенията на всички транспортни фирми с този терминал. „Казахме, че фирмата ще е пловдивска с 4 букви. Сега вече може да я кажем ПИМК. Да видим дали те няма да са концесионер на летище „Пловдив”, каза още той.\r\nВ заключение Свиленски се обърна към управляващите с думите: „Когато някой иска да се сигнализира прокуратурата във връзка с ефективността на проекти, предлагам на колегите от ГЕРБ, които това лято не почиваха и даваха пресконференции от морето, ако намират нещо притеснително в това, което казваме, още днес да направят това”.  \r\n„Искам да запозная обществото с ефективността на Бойко Борисов като кмет на столицата. Вчера бе блокирано движението на бул. „България” и бул. „Петко Ю. Тодоров”, заради имот, който по общия устройствен план от 2009 г. трябва да бъде парк, зелена площ и има дървета. С подписа на Борисов като кмет, през 2006 г., тази  публично-общинска собственост става частна и е дадена на частна фирма, която е заградила пространството и е нарушила нормалния ритъм на живот на кв. „Стрелбище”, в София.” Това заяви общинският съветник от БСП в СОС Николай Николов. „Понеже фирмата не зачита нито районната, нито столичната власт, прави каквото си поиска и както си поиска, моят призив е г-н Борисов да вземе отношение по казуса, тъй като цялото това ходене по мъките е започнало с неговия подпис”, призова Николов.", "date": "2017.08.17", "title": "Георги Свиленски, БСП: Най-скъпите проекти на ГЕРБ са неефективни"}
{"url": "http://www.focus-news.net/news/2017/08/17/2426601/premierat-boyko-borisov-na-opozitsiyata-e-mnogo-trudno-da-prieme-faktite-no-neshtata-v-balgariya-se-sluchvat-i-to-po-nay-dobriya-nachin.html", "text": "На колегите от опозицията им е много трудно да приемат фактите, но нещата в България се случват и то по най-добрия начин. Това каза премиерът Бойко Борисов при проверка на изграждането на Транзитен газопровод за Турция в участъка „Лозенец“ - „Недялско“, предаде репортер на Агенция „Фокус“. „Трудно им е на опозицията, много им се иска да се разклати държавата. Само за последните 2 месеца приходните агенции стопиха тези 100 млн. лв., които бяха събрали по-малко. Само от морето имаме 100 млн. лв. повече приходи от данъци“, заяви той. „Безработицата слезе на на 6%, БВП расте най-бързо в Европа, на 3,6-3,8%. Бюджетът ни е на излишък, нямаме дефицит, имаме най-нисък външен дълг. 0 инфлация, 15 млрд. лева в оборот потребление“, обясни Бойко Борисов. „Правителства, премиери, президенти ходеха в Азербайджан, 2-3 млрд. газ договориха, но той не върви по въздуха, този газ трябва да дойде по тръбата, разбирате колко е било бутафорно всичко. Договорихме толкова млрд. газ, но по какво ще дойде, това ще видим по-късно“, припомни премиерът.", "date": "2017.08.17", "title": "Премиерът Бойко Борисов: На опозицията ѝ е много трудно да приеме фактите, но нещата в България се случват и то по най-добрия начин"}
{"url": "http://www.focus-news.net/news/2017/08/17/2426602/veliko-tarnovo-zapochna-osnovniyat-remont-na-osvetlenieto-na-stadion-ivaylo.html", "text": "Днес стартира основният и дългоочакван ремонт на осветлението на стадион „Ивайло“ във Велико Търново, съобщиха от пресцентъра на Община Велико Търново. Реконструкцията е финансирана от Министерството на младежта и спорта и е резултат от конструктивни разговори, проведени между кмета на старопрестолния град Даниел Панов и спортния министър Красен Кралев. Още през пролетта министър Кралев пое ангажимент за осигуряването на средствата, а спазеното обещание е поредната добра новина за великотърновци, както и още едно обещание, поето и изпълнено от кмета Даниел Панов и екипа му.\r\nИзпълнител на дейностите е фирма „ХИТ“ ООД, която спечели обявената от Министерството на младежта и спорта обществена поръчка за основен ремонт на осветлението на стадион „Ивайло“. По-рано днес представители на държавната институция, на изпълнителя и на Община Велико Търново подписаха протокол за разкриване на строителна площадка.\r\nПроектът предвижда използване на съществуващи кабелни трасета, като компрометираните захранващи кабели ще бъдат шунтирани. Всички останали ел-елементи и разпределителни табла по съществуващите мачти  ще бъдат демонтирани. Новите мачтови прожектори ще бъдат захранвани само с нови кабели от дроселните табла.\r\nПредвижда се цялостно почистване на корозирало покритие на мачтите и нанасяне на два слоя нова боя. Състоянието на стълбовете е добро, няма констатирани дефекти по метала и по връзките между отделните конструктивни елементи.\r\nНовите 168 прожектора ще осигурят изискваните 1200 lux вертикална осветеност от Наредбата за национално клубно лицензиране на БФС. На всяка мачта ще има по 42 прожектора, които ще бъдат захранени симетрично от две различни трафо-машини.\r\nОчакванията са, че прожекторите ще заработят до края на септември.", "date": "2017.08.17", "title": "Велико Търново: Започна основният ремонт на осветлението на стадион „Ивайло“"}
{"url": "http://www.focus-news.net/news/2017/08/17/2426603/politicoeu-saksonski-deputati-iskat-da-bade-otnet-imunitetat-na-predsedatelya-na-alternativa-za-germaniya-frauke-petri.html", "text": "Комисия в парламента на Саксония препоръча да бъде премахнат политическия имунитет на председателя на „Алтернатива за Германия“ Фрауке Петри, предава Politico.eu.\r\nФрауке Петри, която е депутатка в областта Саксония е обвинена, че е излъгала пред електоралната комисия на парламента, докато е била под клетва, при прослушването за депутатската листа на партията й през 2014-та година.\r\nОт прокуратурата в Дрезден поискаха още през юни, имунитетът на Фрауке Петри, да бъде вдигнат. \r\nОт парламентарната комисия заявиха, че решението им е било анонимно. Ако парламентът на Саксония одобри предложението на комисията, председателят на „Алтернатива за Германия“, ще изгуби имунитета си, и може да бъде осъдена на до една година затвор.\r\nАгенция „Фокус“ припомня, че Фракуе Петри и „Алтернатива за Германия“ набраха голяма популярност в последните години, заради опозицията си срещу политиката за прием на имигранти, която се прокарва от канцлера Ангела Меркел.  Социологическите проучвания показват, че заклеймената като крайнодясна „Алтернатива за Германия“ събира около 8 % от вота на германските избиратели, което би й дало шанс да влезе в Бундестага. Искането за вдигането на имунитета на Петри идва няколко седмици преди парламентарните избори в Германия. Симеон Миланов", "date": "2017.08.17", "title": "Politico.eu: Саксонски депутати искат да бъде отнет имунитетът на председателя на „Алтернатива за Германия“ Фрауке Петри"}
{"url": "http://www.focus-news.net/news/2017/08/17/2426604/nikolay-stoynev-sos-posledniyat-remont-na-uchastaka-ot-bul-tsarigradsko-shose-ot-orlov-most-do-aleya-yavorov-e-bil-predi-11-godini.html", "text": "Последният ремонт на участъка от бул. \"Цариградско шосе\" от Орлов мост до алея „Яворов“ е бил преди 11 години. Това каза на извънредна пресконференция зам.-председателят на Столичния общински съвет (СОС) Николай Стойнев, предаде репортер на Агенция „Фокус“. „Фабриката за фалшиви новини работи на пълни обороти“, посочи той. Стойнев обясни, че твърденията на БСП за ремонта на Орлов мост са неверни. „Орлов мост е най-натовареното кръстовище в цяла България. Последният му ремонт е бил преди 11 години. Вероятно малко от вас си спомнят, че тогава кмет беше Бойко Борисов и той констатира неизпълнение на дейностите и наложи санкция в размер на 300 000 лв., които не са платени за свършена дейност. Толкова струва и ремонтът на бул. „Цариградско шосе“. Много често се спекулира с ремонтите на булеварда. „Цариградско шосе“ се ремонтира на различни участъци през различни периоди. Ромонът на участъка от Орлов мост до алея „Яворов“ е бил ремонтиран преди 11 години“, допълни Стойнев.\r\nЗа завода за отпадъци в София той обясни, че 2009 г. там са се брали макове, а сега функционира един от най-модерните заводи за преработка на отпадъци в Европа. „Целите, които бяха поставени с изграждането на завода, бяха да се намали количеството за депониране. В онзи период нямаше депо. В момента там функционира и модерно, и съвременно такова. Използват се всички ценни материали“, каза още зам.-председателят на Столичния общински съвет.\r\nЛюба АЛЕКСИЕВА", "date": "2017.08.17", "title": "Николай Стойнев, СОС: Последният ремонт на участъка от бул. \"Цариградско шосе\" от Орлов мост до алея „Яворов“ е бил преди 11 години"}
{"url": "http://www.focus-news.net/news/2017/08/17/2426605/modernizatsiyata-na-tranzitniya-gazoprovod-za-turtsiya-se-izvarshva-v-srok.html", "text": "Дейностите за изграждане на транзитен газопровод за Турция (лупинг) в участъка  Лозенец - Недялско се извършват в срок. Днес министър-председателят Бойко Борисов и министърът на енергетиката Теменужка Петкова инспектираха обекта в района на Ямбол. Това съобщиха от пресцентъра на Министерството на енергетиката.\r\nИзграждането на двадесеткилометровата газопроводна отсечка от компресорна станция Лозенец до Недялско се реализира с цел повишаване на сигурността и капацитетните възможности на съществуващата транзитна газопреносна мрежа на „Булгартрансгаз” ЕАД. Дейностите са част  от проект за рехабилитация, модернизация и разширение на съществуващата газопреносна система, определен за проект от общ интерес от Европейската комисия. Строежът е свързан с разширяване на транзитния газопровод за Турция и е ключов за развитието на съществуващата междусистемна свързаност на България с южната ни съседка. С реализирането му ще повиши сигурността на преносната система на „Булгартрансгаз” ЕАД и ще се осигури възможност за пренос на допълнителни количества газ по транзитния газопровод в участъка между компресорна станция „Лозенец” и българо-турската граница. \r\nПо думите на премиера Бойко Борисов, с изграждането на реверсивни газови връзки европейският газоразпределителен център Балкан ще се захранва от различни източници на природен газ. Спазваме европейското законодателството и изискванията на Третия либерализационен пакет при реализация на проектите, всеки може да заплаща транзитни такси и да тразнитира през България, каза още Борисов. Ние работим с реални действия и изпълняваме един от основните си приоритети в областта на енергетиката, а именно - диверсификация на източниците и маршрутите за доставка на природен газ, подчерта Петкова. \r\nВъвеждането на обекта в експлоатация се очаква през 2018 г. С изграждането на лупинга ще се увеличи възможността за транзитиране на природен газ от България към Турция от 14 млрд. куб. м. до 15.7 млрд. куб. м. годишно. Наред с това ще може да се транзитира природен газ и в реверсивна посока - от Турция към България.", "date": "2017.08.17", "title": "Модернизацията на транзитния газопровод за Турция се извършва в срок"}
{"url": "http://www.focus-news.net/news/2017/08/17/2426606/sofiyska-voda-prodalzhava-izgrazhdaneto-na-kanalizatsiya-v-kvartal-gorublyane.html", "text": "„Софийска вода“ АД започна нов етап в израждането на канализацията на квартал „Горубляне“, съобщиха от пресцентъра на дружеството. Строителните дейности ще се реализират по ул. „Искър“, от ул. „Деян Попов“ до ул. „Хан Аспарух“, включително ул. „Хан Аспарух“ от ул. „Искър“ до ул. „Крайречна“. Проектът е на стойност 1 050 000 лева и се очаква да бъде завършен към средата на януари 2018 г.\r\nТогава ще завърши и започналият по-рано тази година етап на стойност 1 980 000 лева, който обхваща следните улици: ул. „Висока ела“, ул. „Георги Зоев“, в участъка от ул. „Искър“ до бул. „Самоковско шосе“, ул. „Боте Бърборков“, в участъка от ул. „Георги Зоев“ до ул. „Деян Попов“, ул. „Деян Попов“, ул. „Манол Велев“ и ул. „Шамако“.\r\nВ квартала, през последните години, „Софийска вода“ АД, част от „Веолия“, инвестира в изграждането на нови канали и подмяна на старите и амортизирани етернитови водопроводи.\r\nПрез изминалата 2016 г. бе изграден отливен канал на стойност 1 400 000 лева. Той е с дължина  375 метра, изграден е от стоманобетон и  отвежда към река Искър прелелите при дъжд водни количества. Реализацията на отливния канал облекчи значително работата на канализационната система на кв. „Горубляне“, в това число и на съществуващата помпена станция, намали риска от наводняване на имотите, разположени на изток от бул. „Самоковско шосе“. Доказателство за това е, че въпреки обилните дъждове през последната седмица, от живущите в квартал „Горубляне“ не е постъпвал сигнал за наводнен имот или проблеми с канализацията, което в минали години се случваше многократно, съобщават от компанията.", "date": "2017.08.17", "title": "„Софийска вода“ продължава изграждането на канализация в квартал „Горубляне“"}
{"url": "http://www.focus-news.net/news/2017/08/17/2426607/the-zimbabwean-zimbabviyskiyat-prezident-pristigna-v-yuar-za-regionalna-sreshta-dokato-na-saprugata-mu-y-predstoi-da-bade-sadena-ot-yuzhnoafrikanski-sad.html", "text": "Президентът на Зимбабве Робърт Мугабе пристигна в Южна Африка много по-рано, отколкото бе очаквано, че ще дойде за 37-та среща на Южноафриканската общност за развитие, предава The Zimbabwean.  \r\nБлизки до президента заявиха, че 94-годишният Робърт Мугабе, който властва над Зимбабве от 1980-та година, е пристигнал по-рано, за да повлияе на скандала около съпругата си. Първата дама на Зимбабве Грейс Мугабе е заплашена от съд, защото е нападнала 20-годишна южноафриканка, опитвайки се да я убие с кабел. По-рано тази седмица тя поиска дипломатически имунитет, за да избегне съдебния процес срещу себе си.\r\nПрезидентът Робърт Мугабе бе посрещнат от южноафриканска делегация, водена от министъра на телекомуникациите и пощенската служба Сиянбонга Квеле. Симеон Миланов", "date": "2017.08.17", "title": "The Zimbabwean: Зимбабвийският президент пристигна в ЮАР за регионална среща, докато на съпругата му й предстои да бъде съдена от южноафрикански съд"}
{"url": "http://www.focus-news.net/news/2017/08/17/2426608/arif-mehmed-kmet-na-s-milanovo-malinoproizvoditelite-ot-seloto-sa-nedovolni-ot-niskite-izkupni-tseni.html", "text": "Малинопроизводителите от селото са недоволни от ниските изкупни цени. Това каза пред Радио „Фокус“- Шумен Ариф Мехмед, кмет на преславското село Миланово. Реколтата от ранните сортове е реализирана на цени от 2,50-3,00 лв. за килограм, докато през миналата година търговците са давали по 6-7 лв./кг. За килограм продукция от средните сортове малини фирмите дават 1,50-2,00 лв., докато през 2016 година минималните нива са били 3,25-3,40 лв., а максималните са достигали до 6 лв. Ариф Мехмед посочи, че при настоящите изкупни цени производителите продават малините на загуба. „Търговецът ти дава 1,50 лв. за килограм плод, ти плащаш на берач по 1 лв. за кило и в тези 50 ст. трябва да събереш разходите си – култивиране, напояване, пръскане, бране и т.н.“, каза Ариф Мехмед. По думите му заради невъзможността да бъдат покривани разходите по културата ще има стопани, които ще се откажат от малинопроизводството. „Вероятно част от тях ще се преориентират към други култури, но мнозина ще са тези, които ще предпочетат да търсят работа в чужбина“, каза Ариф Мехмед. Той каза още, че вчера малинопроизводители от селото са протестирали срещу ниските изкупни цени. Тази година при ранните сортове малини е имало измръзване и средно от декар са получени по 300 килограма плод, срещу 500-800 кг/дка през миналата година. Добър е добивът от средните сортове, макар че е имало изгаряне от силните горещини.\r\nИвелина ИВАНОВА", "date": "2017.08.17", "title": "Ариф Мехмед, кмет на с. Миланово: Малинопроизводителите от селото са недоволни от ниските изкупни цени"}
{"url": "http://www.focus-news.net/news/2017/08/17/2426609/plovdiv-zhitelite-na-klisura-protestirat-sreshtu-64-no-uvelichenie-na-tsenata-na-vodata-v-naselenoto-myasto.html", "text": "Жителите на Клисура протестират срещу 64 %-но увеличение на цената на водата в населеното място. Това каза за Радио „Фокус“ – Пловдив Генка Тодорова, кмет на населеното място. По думите й днес жителите са изразили недоволството си за втори път. „Първият ни протест беше след публикувано интервю с директора на ВиК-Пловдив във вестник „Дума“ на 17-ти май. Тогава разбрахме, че комисия е заседавала при закрити врата и е взела решение да бъде увеличена цената на водата с между 18% и 55 % в 18-те общини на област Пловдив. Тогава отреагирахме и направихме протестен митинг пред кметството. Единият от въпросите, които поставихме беше за цената на водата и той беше сведен до знанието на директора на ВиК-Пловдив. Въпреки това се оказа, че цената на водата е увеличена, а заповедта за това увеличение дойде с голямо закъснение при нас“, обясни Генка Тодорова. Тя посочи, че хората са почувствали по-високата цена на водата, плащайки сметките си за юли. „Всеки ден идваха хора и казваха да предприема мерки срещу случващото се. Жителите искат въведената цена да се преразгледа, защото няма видими причини за нейното увеличаване“, коментира кметът на Клисура и уточни, че преди 1 юли цената на водата е била 0,91 лв. за кубичен метър, като след първи юли е станала 1,43 лв. „За един пенсионер, каквото е масово населението на Клисура, това е непосилно. Над 60 % от старите хора взимат пенсия до 200 лева“, подчерта Генка Тодорова.\r\nТони МИХАЙЛОВ", "date": "2017.08.17", "title": "Пловдив: Жителите на Клисура протестират срещу 64 %-но увеличение на цената на водата в населеното място"}
{"url": "http://www.focus-news.net/news/2017/08/17/2426610/veliko-tarnovo-dvudnevni-praznenstva-zapochvat-na-18-avgust-v-selo-balvan.html", "text": "Двудневни празненства започват от утре в с. Балван, съобщиха от пресцентъра на Община Велико Търново. По традиция, на 18 август местните жители почитат Св. Иван Рилски, считан за небесен покровител на селото. Отпразнувани ще бъдат три годишнини – 20 години от основаването на Дарителско сдружение „Св. Иван Рилски“, 10 години от създаването на дома за възрастни хора, също носещ името на светеца, както и 10 години от откриването на центъра за работа с деца и младежи „Отвори очи“. \r\nОбщото юбилейно тържество започва в 10,30 часа в петък (18 август), а сред гостите ще бъде председателят на Комисията за енергийно и водно регулиране и дългогодишен приятел на с. Балван доц. Иван Иванов.\r\nВ събота (19 юни) селото ще е домакин на втория голям празник на балванската баница, организиран от кметството, читалище „Нива-1898“ и местния пенсионерски клуб. Кулинарният форум, съчетан с пъстра фолклорна програма, започва в 9,30 часа.", "date": "2017.08.17", "title": "Велико Търново: Двудневни празненства започват на 18 август в село Балван"}
{"url": "http://www.focus-news.net/news/2017/08/17/2426611/reuters-oon-se-nadyava-na-mirni-pregovori-za-siriya-prez-oktomvri-ili-noemvri.html", "text": "ООН се надява на „сериозни преговори“ между сирийското правителство и една обединена опозиция през октомври или ноември, заяви специалният пратеник Стефан де Мистура, цитиран от Reuters.\r\n„Относно правителството, разчитаме много на Русия и Иран, както и на всеки, който има голямо влияние. Разчитаме сирийското правителство да бъде готово, да започне истински, директни преговори с каквато опозиционна платформа излезе, когато бъдат поканени“, заяви де Мистура.\r\nТой добави, че благодарение на писмо от руския министър на отбраната Сергей Шойгу, конвоят на ООН и Червен Кръст, който стигна до Източна Гута през Дамаск в четвъртък, е бил охраняван от руска военна полиция. Симеон Миланов", "date": "2017.08.17", "title": "Reuters: ООН се надява на мирни преговори за Сирия през октомври или ноември"}
{"url": "http://www.focus-news.net/news/2017/08/17/2426612/genka-todorova-kmet-na-klisura-zhitelite-na-grada-shte-blokirat-podbalkanskiya-pat-ako-iskaniyata-im-za-po-realna-tsena-na-vodata-ne-badat-izpalneni.html", "text": "Жителите на град Клисура ще блокират Подбалканския път, ако исканията им за по-реална цена на водата не бъдат изпълнени. Това каза за Радио „Фокус“ – Пловдив Генка Тодорова, кмет на населеното място. По думите й до момента няма никакъв отзвук и не се обръща внимание на исканията на живущите в Клисура. „Хората взеха решение да се изпрати писмо най-вероятно до КЕВР, с копие до областния управител, с молба да бъде преразгледана цената на водата и тя да бъде приведена в някакви нормални стойности. Ако това не се случи, ще има друг протест, който ще бъде с характера на гражданско неподчинение. Тогава ще блокираме Подбалканския път. Ще протестираме, докато бъдем чути. Ние, клисурци, сме борбени хора и не отстъпваме ни една крачка назад“, заяви Генка Тодорова. Тя добави, че жителите на Клисура са склонни да проявят търпение още месец, след което, ако няма адекватна реакция, ще продължават с гражданското си неподчинение.\r\n„Водата в Клисура е изворна и слиза от върха на Стара планина по гравитачен път. Няма никакви съоръжения и почти никакви разходи за ВиК. Водата се събира във водопровод, който е строен със шест каптажни шахти в труднопроходими места в планината. Този водопровод е строен през 20-те години на миналия век изцяло с доброволен труд и дарения на клисурци. Тази вода по водопровода от шестте каптажни шахти се събира от най-различни притоци и се влива в северната част на града в градския водоем, а оттам се разпределя по градската мрежа. Мрежата е изцяло от канцерогенните етернитови тръби. От 40 години съм в Клисура и досега водоснабдителното дружество не е инвестирало нито един лев. Единствените му разходи са поддръжката на мрежата от един водопроводчик и хлорирането на водоема, който за мен е минимален“, обясни Генка Тодорова. По думите й жителите са вбесени от факта, че никой не е изразил готовност да направи икономическа обосновка и да обясни на хората кое е довело до драстичното увеличение на цената на водата. „На протестните си действия днес бяхме поканили икономист, който да калкулира разходите пред хората, да каже кое е наложило и кои са причините за случващото се. Такъв не се появи“, добави кметът на Клисура.\r\nТони МИХАЙЛОВ", "date": "2017.08.17", "title": "Генка Тодорова, кмет на Клисура: Жителите на града ще блокират Подбалканския път, ако исканията им за по-реална цена на водата не бъдат изпълнени"}
{"url": "http://www.focus-news.net/news/2017/08/17/2426613/afp-belgiya-shte-nasrochi-sadeben-protses-za-salah-abdeslam.html", "text": "Белгия заповяда атентаторът от Париж Салах Абдеслам да бъде съден за престрелката с френски и белгийски полицаи в Брюксел през миналата година, предава AFP .\r\nСалах Абдеслам е последният оцелял нападател от атентата в Париж през ноември 2015-та година. Той бе арестуван три дена след престрелката в Брюксел, която се случи на 15 март 2016-та. \r\nСъдиите наредиха Абдеслам да бъде съден от брюкселски криминален съд. Той и един от съучастниците му, ще бъдат съдени за „опит за убийство срещу няколко полицаи в терористичен контекст“, заявиха от федералната прокуратура на Белгия.\r\nДатата за съдебния процес ще бъде определена в следващите седмици. Симеон Миланов", "date": "2017.08.17", "title": "AFP: Белгия ще насрочи съдебен процес за Салах Абдеслам"}
{"url": "http://www.focus-news.net/news/2017/08/17/2426614/kap-emil-grigorov-garnizon-asenovgrad-34-sa-novoprietite-voennosluzheshti-v-garnizona-za-poslednata-godina.html", "text": "34-ма са новоприетите военнослужещи в гарнизон Асеновград за последната година. Това съобщи за Радио „Фокус“ Пловдив капитан Емил Григоров, старши специалист в командването на Четвърти артилерийски полк в Асеновград. По думите му в конкурса са участвали над 60 кандидати, от които след подбор са избрани 34 войници. „Имаме нужда поне от още толкова военнослужещи. Нуждаем се също и от поне 20 офицери“, каза капитан Григоров. Той отбеляза, че само преди дни към голямото семейството на Четвърти артилерийски полк в Асеновград са се присъединили 3-ма лейтенанти, завършили Факултет „Артилерия, ПВО и КИС“ в Шумен. „Нашата дейност е сбор от изключително много специалности и дейности, затова артилерията е като голям симфоничен оркестър, ако един от инструментите свири фалшиво - нищо няма да се получи“, добави още капитан Григоров. По думите му въпреки липсата на достатъчно военнослужещи, съставът на Четвърти артилерийски полк в Асеновград се справя със задачите, поставени от ръководството на БА.\r\nКристиян ГАРОВ", "date": "2017.08.17", "title": "Кап. Емил Григоров, гарнизон Асеновград: 34 са новоприетите военнослужещи в гарнизона за последната година"}
{"url": "http://www.focus-news.net/news/2017/08/17/2426615/pozharnikari-ot-targovishte-spasiha-kon-padnal-v-kladenets.html", "text": "Пожарникари от Търговище спасиха кон, паднал в кладенец. Това съобщиха от пресцентъра на МВР. Сигнал за бедствената за животното ситуация е получен днес към 09.00 часа в регионалната дирекция на пожарната в областния град. Кметът на търговищкото село Ралица се обадил да потърси помощ за паднал кон в открит кладенец, дълбок към 10 м и на около една трета пълен с вода. \r\nНа мястото на инцидента своевременно пристигнали служители на РДПБЗН-Търговище със специализирана техника – автомобил за аварийно-спасителни дейности и автокран. Пожарникарите спуснали в кладенеца въжета с привързан към тях специален широк колан, който успели да преметнат през тялото на коня. С умение и професионализъм, с помощта на автокрана, животното било изтеглено от кладенеца в добро състояние. След спасителната операция, пожарникарите върнаха обратно животното невредимо на многолюдната фамилия от селото.", "date": "2017.08.17", "title": "Пожарникари от Търговище спасиха кон, паднал в кладенец"}
{"url": "http://www.focus-news.net/news/2017/08/17/2426616/afp-svlachishte-ubi-40-dushi-v-demokratichna-republika-kongo.html", "text": "Свлачище помете рибарско село на бреговете на езеро в североизточната част на ДР Конго, убивайки 40 души, предава AFP.\r\nЧаст от планина „погълна рибарски лагер след проливни дъждове, които предизвикаха свлачище“, заяви заместник-губернаторът на провинция Итури Пасифик Кета.\r\nТой каза, че 40 души, са загинали при инцидента в село Тора на брега на езерото Алберт.\r\n„Вчера погребахме 28 трупа, а днес ще погребем още 12“, каза заместник-губернаторът. Той добави, че в сряда още двама местни са загинали, заради наводнение в нелегална мина. Симеон Миланов", "date": "2017.08.17", "title": "AFP: Свлачище уби 40 души в Демократична република Конго"}
{"url": "http://www.focus-news.net/news/2017/08/17/2426617/burgas-dvizhenieto-po-patya-burgas-primorsko-v-rayona-na-reka-ropotamo-se-izvarshva-v-edna-lenta-poradi-ptp-i-razliv-na-maslo.html", "text": "Движението по път II-99 Бургас-Приморско, в района на река Ропотамо при км 39 - 40, се извършва в една лента, поради ПТП и разлив на масло. Това съобщиха от пресцентъра на Агенция „Пътна инфраструктура“. Водачите да шофират с повишено внимание и съобразена скорост.", "date": "2017.08.17", "title": "Бургас: Движението по пътя Бургас-Приморско, в района на река Ропотамо, се извършва в една лента, поради ПТП и разлив на масло"}
{"url": "http://www.focus-news.net/news/2017/08/17/2426618/pazardzhik-po-traditsiya-bogomoltsi-noshtuvat-v-paraklisa-sv-sv-flor-i-lavar-nad-selo-debrashtitsa-predi-hramoviya-mu-praznik-na-18-avgust.html", "text": "В навечерието на празника, посветен на светците Флор и Лавър, който се отбелязва на 18 август, започват да се посрещат богомолци от цялата страна в едноименния параклис над село Дебращица, община Пазарджик. Това каза за Радио „Фокус“ – Пазарджик отец Стефан Йорданов от Архиерейското наместничество и свещеник в параклиса. Той уточни, че още по обяд хората започват да пристигат в параклиса, а вечерта се отслужват богослужения. „В полунощ отново има служба, а на другия ден архимандрит Яков ще отслужи божествена света литургия. Параклисът „Св. св Флор и Лавър“ е единственият с това име в целия Балкански полуостров. Тук са се случвали много чудеса – деца, които имат проблеми с говора, проговарят, жени се сдобиват с деца“, каза също отец Стефан. Той обясни, че през миналата година параклисът е изцяло обновен, а той е възникнал на мястото на мъжки манастир, съществувал там преди турското нашествие. Всяка година на 18 август се отбелязва празникът на двамата светци, които са известни каменоделци, спасили от ослепяване дете, чрез молитвите си.\r\nАлбена ЖИЛЕКОВА", "date": "2017.08.17", "title": "Пазарджик: По традиция богомолци нощуват в параклиса „Св. св. Флор и Лавър” над село Дебращица преди храмовия му празник на 18 август"}
{"url": "http://www.focus-news.net/news/2017/08/17/2426619/the-times-of-israel-amerikanski-general-zayavi-che-voynata-sas-severna-koreya-bi-bila-uzhasna-no-po-losho-shte-e-ako-phenyan-razvie-kapatsitet-za-yadren-udar.html", "text": "Военното решение на севернокорейската криза би било „ужасно“, но да се допусне Пхенян да развие капацитета за ядрена атака срещу САЩ ще бъде „невъобразимо“, заяви високопоставен американски военен, цитиран от The Times of Israel.\r\nНачалник-щабът на американските въоръжени сили генерал Джоузеф Дънфорд каза, че президентът Доналд Тръмп директно е казал „да разработим надеждни и изпълними военни опции“.\r\nГенерал Дънфорд направи това изказване в отговор на изявление от страна на главния политически стратег на Доналд Тръмп Стив Банън, който заяви, че няма военно решение на севернокорейската криза. \r\n„Няма военно решение, забравете го. Докато някой не разреши уравнението и не ми покаже, че 10 милиона граждани в Сеул няма да загинат в първите 30 минути от конвенционални оръжия, не знам за какво говорите. Няма военно решение тук“, заяви по-рано Стив Банън. \r\n„Абсолютно ужасно е да има военно решение на този проблем, няма спор. Но още по-невъобразимо е, да позволим на Ким Чен Ун, да разработи балистични ракети с ядрени глави, с които да заплашва САЩ и региона“, казва в отговор на Банън генерал Джоузеф Дънфорд. Симеон Миланов", "date": "2017.08.17", "title": "The Times of Israel: Американски генерал заяви, че войната със Северна Корея би била „ужасна“, но по-лошо ще е, ако Пхенян развие капацитет за ядрен удар"}
{"url": "http://www.focus-news.net/news/2017/08/17/2426620/ot-25-avgust-2017-g-zapochva-dostavkata-na-uchebnitsi-v-uchilishtata.html", "text": "От 25 август 2017 г. започва разпространението на одобрените за ползване учебници и учебни комплекти за II и VI клас в училищата в страната. Това съобщиха от пресцентъра на Министерство на образованието и науката. Очаква се в първия учебен ден всички ученици да имат необходимите пособия за учене. При забавяне на доставката, то няма да е значително и учебниците ще бъдат осигурени преди децата да са преговорили материала от миналата година.  \r\nДнес вносителите на проекти на учебници и учебни комплекти получиха заповедите на министъра на образованието и науката за одобрение или отказ от одобрение. Общо подписаните заповеди са 260, от които 256 са на одобрени учебници и учебни комплекти. От двата етапа на оценяване стана ясно, че те отговарят на държавния образователен стандарт за познавателните книжки, учебниците и учебните помагала и са получили над 50% положителни оценки от учителите по съответните учебни предмети в страната. Списък на утвърдените учебници ще бъде публикуван утре на сайта на Министерството на образованието и науката (МОН). До 21 август 2017 г. (понеделник) учителите трябва да изберат по кои от тях ще преподават в клас и да подадат заявка до директорите. До 24 август 2017 г. (четвъртък) трябва да бъдат сключени договорите с издателствата за закупуване и доставка. \r\nУчебниците и учебните комплекти за учениците от I до IV клас и учебниците за учениците от V до VII клас са безплатни и се предоставят безвъзмездно от МОН. На децата в I клас се дават нови учебни комплекти всяка учебна година. Останалите пособия могат да се използват до 3 г., след което се подменят.", "date": "2017.08.17", "title": "От 25 август 2017 г. започва доставката на учебници в училищата"}
{"url": "http://www.focus-news.net/news/2017/08/17/2426621/gerb-yavno-nervite-na-bsp-ne-izdarzhat-veche-i-ot-tyahna-strana-izlizat-porednite-manipulativni-i-lazhlivi-poslaniya.html", "text": "Явно нервите на БСП не издържат вече и от тяхна страна излизат поредните манипулативни и лъжливи послания. Това заявиха представители на ПП ГЕРБ по време на извънреден брифинг в централата на партията, предаде репортер на Агенция „Фокус“. „Явно нервите на БСП не издържат вече, дори и в това време, в което въпреки летния сезон, и правителството продължава да работи активно по големите инфраструктурни проекти за развитието на страната“, заяви областният координато на ГЕРБ за София Цветомир Паунов. „Всички сме свидетели на това какво правителството на Бойко Борисов прави всекидневно и с какви темпове работи. Нека да не забравяме и да бъдем критични постоянно да си спомняме как опозицията действа и какви подходи използва. Г-жа Нинова постоянно заявява от парламентарната трибуна, че БСП ще бъде конструктивна опозиция, а в същото време с подобни пресконференции ежедневно трябва да отговаряме на поднасяне на лъжлива информация. Нека да не забравяме какво се случи в недалечно време на изборите в ж.к. „Младост“, когато именно чрез подобна манипулативна техника тогава спечели един кандидат, след което човекът, който я беше подкрепил в лицето на Георги Кадиев публично се отрече от нея, защото явно го е хванало срам от действията ѝ и некомпетентността на кметицата на „Младост“, каза още Паунов. \r\nТранспортният министър Ивайло Московски коментира концесията на интермодалния терминал „Пловдив“, като разясни, че процедурата е абсолютно открита, честна, прозрачна, минала е през нотификация на ЕК за наличие или неналичие на държавна помощ при нейното изграждане. „Направих справка в мандат на БСП дали е имало концесии, където са участвали само по 1 кандидат специално в транспортната инфраструктура, се натъкнах на 3 броя такива концесии. Не се сещам тогава г-н Свиленски да е упреквал тогава правителството. Терминалът е извън Пловдив, а не както твърди той. В случая само 1 участник е проявил интерес. Отправям предложение към Георги Свиленски, ако може днес да ми отговори – готов съм да направя всичко възможно този концесионен договор да не се случи. Ще поискам нотифициране на създаване на държавно дружество. Ще поканя лично Свиленски да му стане изпълнителен директор. Ако Свиленски постигне по-добри параметри и за първите 2 години докара повече инвестиции в развитието на терминала от 3 млн. лв., ако за периода на концесия договори инвестиция над 15 млн. и ако успее да договори по-висок доход от наем на терен, аз съм готов да си понеса политическата отговорност и ще се оттегля. Напълно сериозен съм, не се шегувам. Ще настоявам за същото и от негова страна. Направиха думата концесии мръсна дума, това не е така“, подчерта Московски. Той допълни, че нееднократно е повтарял, че само в управлението на БСП има сключени 14 концесионни договора за транспортна инфраструктура. „Да не говорим за трите приватизации на най-големите транспортни компании в държавата – „Български речен флот“, „Български морски флот“ и „България ер“. В най-смелите си мечти не съм предполагал, че БСП ще реализират толкова радикална дясна политика. Чудно ми е как не са успели да заблудят и десните избиратели да ги подкрепят, защото толкова дясна политика никога не е правила“, каза още Ивайло Московски. Той отбеляза и че БСП са оставили БДЖ фалирало с 850 млн. лв. дългове, заради което не виждат аргумент да номинират дружеството да оперира новоизграден терминал. „Явно г-н Свиленски има по-голям капацитет, отколкото пазарът в нашата държава може да предложи. Това означава, че е изключително силен мениджър и заслужава много повече от това, което е“, добави Московски.\r\nЗа намеренията на инвеститор да застрои имот на кръстовището на бул. „България“ и „Петко Тодоров“ Силвия Христова, председател на Комисията по устройство на територията към Столичния общински съвет, коментира, че отново се спекулира. По думите ѝ този терен преди много години е бил отреден за застрояване и е придобит от фирмата инвеститор чрез замяна, която е одобрена от СОС през 2006 г., когато ГЕРБ дори не е била учредена като политически субект. „Впоследствие през 2009 г. се предприема промяна в Общия устройствен план на столицата. Именно по наша инициатива този терен е отреден за озеленяване. Към настоящия момент няма влязъл в сила подробен устройствен план, който да разрешава строителство в този терен. Категоричното ни мнение е, че тази площ трябва да остане зелена и паркова градинка в квартала“, подчерта Христова. По думите ѝ решението на ВАС не касае разрешително за строеж, а е свързано с подробния устройствен план. „Действително то е в полза на инвеститора и както знаете, главният архитект беше санкциониран неколкократно за това, че не одобрява този устройствен план. Той е за повторно обявяване. Моето мнение е, че няма как да се случи строителство в този терен. Не би трябвало този подробен устройствен план да бъде одобрен. Това е нашата категорична позиция – там да не се строи“, каза още Силвия Христова.\r\nЛюба АЛЕКСИЕВА", "date": "2017.08.17", "title": "ГЕРБ: Явно нервите на БСП не издържат вече и от тяхна страна излизат поредните манипулативни и лъжливи послания"}
{"url": "http://www.focus-news.net/news/2017/08/17/2426622/afp-donald-tramp-razkritikuva-premahvaneto-i-unishtozhavaneto-na-istoricheski-statui-i-pametnitsi.html", "text": "Президентът на САЩ Доналд Тръмп заяви, че историята и културата на САЩ биват „разкъсани“ с премахването на статуи и войнишки паметници, свързани с Конфедерацията, предава AFP .\r\n„Тъжно е да се види, че историята и културата на нашата велика страна биват разкъсвани чрез премахването на красивите ни статуи и монументи“, написа президентът в социалните мрежи.\r\n„Не можете да промените историята, но може да се поучите от нея. Робърт Лий, Стоуноул Джаксън – кой е следващият? Вашингтон, Джеферсън? Толкова глупаво“, написа Тръмп. Американският президент намекна, че премахването на  статуите на спорни, но уважавани личности като „Стоунуол“ Джаксън, генерал Робърт Лий и други, може да бъде последвано от унищожаването на паметниците на първия президент Джордж Вашингтон, който също е бил робовладелец. \r\nАгенция „Фокус“ припомня, че след събитията от Шарлотсвил, в редица градове на САЩ местните власти и крайнолеви активисти, започнаха да премахват статуите, монументите и войнишките паметници на Конфедерацията. Аргументът им е, че съществувалата в периода 1861-1865-та година Конфедерация, е обявила независимост от САЩ, за да защити робския статут на цветнокожите. Противниците на това твърдят, че Американската гражданска война не се е водила, заради робството, а за правата на щатите спрямо федералното правителство във Вашингтон.  Симеон Миланов", "date": "2017.08.17", "title": "AFP: Доналд Тръмп разкритикува премахването и унищожаването на исторически статуи и паметници"}
{"url": "http://www.focus-news.net/news/2017/08/17/2426623/kap-emil-grigorov-garnizon-asenovgrad-40-oradiya-se-pomeshtavat-v-muzeya-na-chetvarti-artileriyski-polk.html", "text": "40 оръдия се помещават в музея на Четвърти артилерийски полк в Асеновград. Това каза за Радио „Фокус“ Пловдив капитан Емил Григоров, старши специалист в командването на гарнизона. По думите му най-старият експонат в колекцията е 100-годишна „Гаубица“. „155-милиметровото артилерийско оръдие е произведено през далечната 1917 година“, уточни капитан Григоров. Той посочи, че сред музейните експонати има и много руско въоръжение, като 122-милиметрово оръдие А-19, което е използвано през Втората световна война. Друго уникално по рода си оръдие 122-милиметровa „Гаубица“ МЛ- 20, произведена през 1937 г. и все още е на въоръжение през 21 век в някои страни. Капитан Григоров отбеляза също, че във второто помещение на музея може да се разгледат повече от 120 единици стрелкови въоръжения. „24 са оръжията предоставени от Историческия музей в Асеновград, които обогатяват колекцията на музея на Четвърти артилерийски полк“, съобщи капитан Емил Григоров. Сред най-ценните са пушки кремъклийки на повече от 250 години, както и въоръжение от Първата и Втората световна война.\r\nКристиян ГАРОВ", "date": "2017.08.17", "title": "Кап. Емил Григоров, гарнизон Асеновград: 40 оръдия се помещават в музея на Четвърти артилерийски полк"}
{"url": "http://www.focus-news.net/news/2017/08/17/2426624/97-ot-izravnitelnite-smetki-za-parno-i-topla-voda-na-stolichani-sa-predadeni-v-toplofikatsiya-sofiya-ead.html", "text": "Около 97% от изравнителните сметки за парно и топла вода на столичани за периода 1.05.2016г. – 30.04.2017г. са подадени от топлинните счетоводители към информационните масиви на „Топлофикация София” ЕАД и от днес са достъпни на Интернет страницата и в Центровете за обслужване на клиенти на дружеството, както и в информационните системи за безкасово разплащане. Това съобщиха от пресцентъра на \"Топлофикация София\" ЕАД.\r\nКлиентите на компанията, които имат суми за получаване могат да изберат един от следните начини за възстановяване на сумата – по банков път, да получат парите си в някой от центровете за обслужване на клиенти на „Топлофикация София” или да оставят парите за покриване на следваща сметка. \r\nНапомняме, че сумите се изплащат само на онези клиенти, които нямат просрочени неплатени задължения. Абонатите, които пожелаят да получат парите си в брой от Центровете за обслужване на клиентите, трябва да представят документ за самоличност и да бъдат титуляр на партидата или да имат пълномощно от титуляра за конкретния случай. За улеснение предоставяме информация (снимката в \"Галерия\") за адресите и работното време на Центровете за обслужване на клиенти. За да бъде обслужването на гишетата по-бързо и безпроблемно, дружеството е осигурило допълнителен персонал.\r\nАко клиентите предпочитат да получат парите си по банков път, трябва да депозират Заявление за връщане на сума от изравнителна сметка по банков път, като изтеглят съответната бланка от сайта на „Топлофикация София“ ЕАД www.toplo.bg в раздел „Битови клиенти“  или „Корпоративни клиенти“ -  рубрика „Дялово разпределение“. След като попълнят бланката, абонатите трябва или да изпратят заявлението на и-мейл адрес:inf_r@toplo.bg, или да го регистрират в някой от центровете за обслужване на клиенти. \r\nАко клиентите пожелаят, имат възможност да оставят сумата за връщане от изравнение за покриване на следващи сметки. Няма краен срок за връщане на сумите от изравнение.\r\nСумите за доплащане, заедно с месечните сметки за топла вода могат да бъдат внесени по безкасов път, онлайн чрез Еpay, чрез банкомати, електронно банкиране или открита разплащателна сметка, както и в Центровете за обслужване на клиенти на дружеството или касите на Easy Pay и Fast Pay.\r\n Клиентите, които по някаква причина все още не са осигурили достъп на топлинните счетоводители до имотите си, следва да се свържат с тях и да си резервират допълнителна дата за отчет и проверка на уредите не по-късно от 1 октомври. След тази дата те няма да имат повече възможност да поискат преизчисление на сметките си. Дори в имота да не се ползва топлинна енергия или да е имало занулена консумация на отопление или топла вода за изминалия сезон, той трябва да бъде посетен за проверка от представител на фирмата за дялово разпределение. В случай на неосигурен достъп на основание Наредбата за топлоснабдяването и Методиката за дялово разпределение ще бъдат начислени сметки на максимална мощност на отоплителните тела. При неотчетен или неизправен водомер за топла вода се начислява количество от 140 литра вода на човек на денонощие. Напомняме, че при преизчисление на една изравнителна сметка, сметките на останалите живущи в сградата ще претърпят корекции.", "date": "2017.08.17", "title": "97% от изравнителните сметки за парно и топла вода на столичани са предадени в „Топлофикация София” ЕАД"}
{"url": "http://www.focus-news.net/news/2017/08/17/2426625/reuters-britanskoto-pravitelstvo-e-ubedeno-che-pregovorite-za-brekzit-shte-preminat-v-nova-faza-do-oktomvri.html", "text": "Британското правителство е „убедено“, че преговорите с ЕС ще преминат към обсъждане на бъдещите отношения през октомври, предава Reuters.\r\nПравителството на Тереза Мей иска дискусията да продължи третирайки не само въпросите около излизането на Британия от ЕС, но и бъдещите отношения с Брюксел.  Великобритания иска да даде гаранции на британските и европейски компании относно това, което могат да очакват след излизането от ЕС през март 2019-та година.\r\nОт ЕС заявиха, че докато няма „достатъчен напредък“ в първата фаза на преговорите, касаещи правата на европейските и британските граждани от двете страни на Ла Манш, границата с Ирландия, както и финансовото уреждане на Брекзит.\r\nГоворител на Европейската комисия заяви, че следващият кръг от преговорите ще бъде на 28 август. Симеон Миланов", "date": "2017.08.17", "title": "Reuters: Британското правителство е убедено, че преговорите за Брекзит ще преминат в нова фаза до октомври"}
{"url": "http://www.focus-news.net/news/2017/08/17/2426626/anadolu-agency-sauditska-arabiya-poe-angazhiment-da-ne-provezhda-voenni-aktivnosti-okolo-grupa-ostrovi-v-cherveno-more.html", "text": "Саудитска Арабия пое ангажимент да не провежда военни активности на или близо до островите Тиран и Санафир в Червено море, които неотдавна Египет предаде на Риад, предава Anadolu Agency.\r\nВъв вторник Египет публикува президентски декрет, с който се ратифицира новата морска граница, потвърждавайки суверенитета на Риад върху двата острова.\r\nДекретът върви с писмо, подписано от коронования принц на Саудитска Арабия Мохамед бин Салман, в което се гарантира, че страната ще „се съобрази с международното право и особено конвенцията на ООН за Закона на морето от 1982“.\r\nПротокът между двата острова е наречен „отворен международен морски път“, а в писмото пише, че Саудитска Арабия се ангажира да не разполага войски на Тиран и Санафир. Симеон Миланов", "date": "2017.08.17", "title": "Anadolu Agency: Саудитска Арабия пое ангажимент да не провежда военни активности около група острови в Червено море"}
{"url": "http://www.focus-news.net/news/2017/08/17/2426627/vratsa-politsiyata-e-predotvratila-porachkovo-ubiystvo.html", "text": "Полицията е предотвратила поръчково убийство, съобщиха от пресцентъра на ОДМВР - Враца. На 16 август е проведена специализирана полицейска операция от служители на Главната дирекция „Национална полиция“. Операцията е реализирана под ръководството и надзора на Районната прокуратура във Враца. Извършени са действия по разследването – претърсване  и изземване на територията на град Мездра. В хода на разследването е установено, че в периода от 21 юли до 15 август, срещу обещана сума пари, М. А. (на 29 г.) е склонявал 27-годишен криминално проявен мъж от Враца да извърши убийство на друг негов съгражданин. \r\nСлед 24-часовото задържане на М.А., с постановление на прокуратурата, мярката му за задържане е удължена за срок до 72 часа, а с определение на Районния съд от днес мярката за неотклонение е изменена в „домашен арест“. Работата по случая продължава.", "date": "2017.08.17", "title": "Враца: Полицията е предотвратила поръчково убийство"}
{"url": "http://www.focus-news.net/news/2017/08/17/2426628/smolyan-silno-e-namalyala-vodata-v-selo-strazha-vsledstvie-na-zasushavaneto-mestnite-ya-polzvat-samo-za-bitovi-nuzhdi.html", "text": "В село Стража няма общ водоизточник, местните си имат собствени резервоари, но вследствие на сушата водата силно е намаляла и я пестят. Това каза за Радио „Фокус“ – Смолян Добрин Адемов – кмет на населеното място. Адемов обясни, че в селата, където не са си хващали сами водата и имат общ водоизточник, при засушаване се въвеждат водни режими и кметовете издават заповеди питейната вода да се ползва само за битови нужди, а при тях всеки собственик си знае, че ако я разхищава и източи резервоара, няма откъде да вземе вода. По думите му в селото няма река, има едно дере, което се пълни само когато вали дъжд, през останалото време е сухо. В селото няма крупни земеделски производители. Хората си засаждат картофи и фасул за собствена консумация. За да пестят водата не поливат насажденията си и се надяват само на дъжд. „Ние сме зависими от природата. Благодарни сме и на това, което изкараме, малко или много – наша продукция си е“, каза Адемов.\r\nКметът обясни, че около 100 души живеят в смолянското село Стража, преобладава възрастното население. По неговите думи в селото от много години няма училище и детска градина и затова доста семейства са се изнесли да живеят и да работят в градовете и там да отглеждат децата си. Адемов обясни, че населението в селото застарява и намалява, както се случва в повечето родопски села, но подчерта, че няма да се стигне до пълно обезлюдяване и заличаване, тъй като е близо до областния град и работещите в него семейства се връщат на село през почивните дни. Адемов каза още, че в Стража има и няколко млади семейства. Всеки ден пътуват на работа и водят децата си на училище в града,  със собствен превоз. „Пет  са децата, които живеят в селото, а учат в града“, уточни Адемов. Кметът каза още, че в селото животът е изключително спокоен, всички се познават, няма кражби и насилие. За спокойствието и реда разчита много и поддържат връзка с полицейските инспектори от квартал „Устово“, когато в селото отидат непознати хора и чужденци. По думите му обаче  няма проявен интерес за закупуване на имоти от чужденци в селото, но и никой от местните не иска да продава.\r\nДаниела БОЙКОВА", "date": "2017.08.17", "title": "Смолян: Силно е намаляла водата в село Стража вследствие на засушаването, местните я ползват само за битови нужди"}
{"url": "http://www.focus-news.net/news/2017/08/17/2426629/daily-mail-balgariya-obyavyava-voynana-alkoholnite-turisti-ot-velikobritaniya.html", "text": "Британските алкохолни туристи, които тръгват към България ще се окажат неприятно изненадани, тъй като страната започна „война срещу шума“, предава Daily Mail.\r\nВицепремиерът Валери Симеонов обеща да премахне пиянството на публични места и силната музика. Той поведе два полицейски „удара“ срещу нощни клубове в популярния сред британците Слънчев бряг.\r\n„У нас - беззаконие и вакханалия, терор на тарикатите над нормалните туристи и граждани - ще го променим!“, написа вицепремиерът Симеонов във „Фейсбук“.\r\nТой обеща, че ще привлече по-платежоспособни туристи. \r\nЕдин от музикалните фестивали на Слънчев бряг, бе отменен вече. Организаторите са притеснени, заради мерките на властите срещу силната музика и алкохола. България, която бе посетена от 281 хиляди жители на Обединеното кралство миналата година, не е единствената страна, която е уморена от летуващи британци. През юни на испанския остров Майорка местния общински съвет нареди на яхтените компании да не приемат пияни туристи на борда.  Симеон Миланов", "date": "2017.08.17", "title": "Daily Mail: България обявява „война“на алкохолните туристи от Великобритания"}
{"url": "http://www.focus-news.net/news/2017/08/17/2426630/veliko-tarnovo-70-hilyadi-leva-sa-nuzhni-za-vazstanovyavaneto-na-podpornata-stena-na-uchilishteto-v-selo-samovodene.html", "text": "70 хиляди лева са нужни за възстановяването на подпорната стена на училището в село Самоводене. Съоръжението започна да пропада още преди две години, но през тази пролет обилните дъждове засилиха свлачищния процес. Това каза за Радио „Фокус“ – Велико Търново кметът на населеното място Николай Милаковски. Той уточни, че пропадналата стена се явява и ограда на училището и това създава опасност за децата. „Подадохме сигнал към Община Велико Търново, те реагираха по най-бързия възможен начин. Разчистихме уличното платно, където стана срутището. По идеята на зам.-кмета проф. Георги Камарашев решихме средствата за изграждането да се търсят от Междуведомствената комисия по бедствия и аварии към Министерски съвет.  Преди около две години фирма изпълнител изготви проект за цялостното изграждане на стената. Стойността му е 70 хиляди лева. Сега кандидатствахме с този проект и чакаме решение“, обясни Николай Милаковски. По думите му, ремонтът вероятно ще стартира преди началото на новата учебна година.„Фокус“ припомня, че училището в село Самоводене е средищно и там се обучават деца и от Русаля и Хотница.\r\nЛуиза ТРАНЧЕВА", "date": "2017.08.17", "title": "Велико Търново: 70 хиляди лева са нужни за възстановяването на подпорната стена на училището в село Самоводене"}
{"url": "http://www.focus-news.net/news/2017/08/17/2426631/24-vesti-dzhelal-bayrami-mozhe-da-nasledi-marko-zvarlevski-kato-glaven-prokuror-na-makedoniya.html", "text": "Марко Звърлевски напуска поста си като главен прокурор на Македония, предава „24 Вести“. Има голяма вероятност до местните избори мястото му да бъде заето от бившият министър на труда и социалната политика и заместник-министър на МВР Джелал Байрами.  Според информация от средите на правителството, избор на нов главен прокурор до изборите няма да има. Вместо това Министерски съвет ще реши кой от осемте заместници на Звърлевски ще бъде временен началник на обвинителите. Властите не потвърдиха, но и не отхвърлиха опцията за Джелал Байрами.Симеон Миланов", "date": "2017.08.17", "title": "„24 Вести“: Джелал Байрами може да наследи Марко Звърлевски като главен прокурор на Македония"}
{"url": "http://www.focus-news.net/news/2017/08/17/2426632/borislav-inchev-kmet-na-rayon-yuzhen-v-plovdiv-spechelihme-bitkata-sreshtu-nezakonnite-garazhni-kletki-broyat-im-se-svede-do-minimum.html", "text": "Администрацията на район „Южен“ спечели битката срещу нерегламентирано поставените гаражни клетки и неизрядните собственици. Това каза за Радио „Фокус“ – Пловдив районният кмет Борислав Инчев. По думите му към края на 2015-та и началото на 2016 година на територията на район „Южен“ е имало над 150 незаконни гаражи. „Ние предприехме необходимите действия по премахването на тези гаражи. Над 40 от тях са премахнати от администрацията, около 40 бяха доброволно отстранени от собствениците им. При около 40 от гаражите пък хора изявиха желание да използват местата, пуснаха заявления и вече са им издадени необходимите разрешителни. Тоест, този период на установяване на незаконни гаражи и премахването им приключи миналата година. Тази година, правейки периодични обходи на местата, на които има гаражни клетки, установихме наличието на 9 незаконни. Те вече са премахнати след изтичането на определените срокове, през които се издава заповед и собственикът има време за реакция“, обясни Борислав Инчев. Той посочи, че не е икономически целесъобразно да бъдат премахнати само един или два метални гаража. „Очакваме да се натрупат минимум шест, като горната граница за премахване наведнъж е 8-9 гаражни клетки. Едва тогава преминаваме към акция, за да може разходите за премахване на един гараж да бъдат сведени до минимум. Това е скъпо начинание. Трябва да се има предвид, че премахването на бетонен гараж изисква много повече усилия и средства. Необходим е по-голям кран, специална платформа, която да го вземе, след това отново кран за свалянето му на площадка за съхранение. При металните гаражи в недобро състояние може да се прережат носещите колони и да се направи на панели. Когато е видимо здрав, гаражът се премахва цял. Ние имаме ангажимент да го оставим за съхранение на терен общинска собственост. Ако дойде собственикът му, докаже с документи, че гаражът е негов и заплати всички такси, то клетката се освобождава. Тогава собственикът може да разполага отново с гаража и да прави каквото си прецени с него“, посочи Борислав Инчев.\r\nТони МИХАЙЛОВ", "date": "2017.08.17", "title": "Борислав Инчев, кмет на район „Южен“ в Пловдив: Спечелихме битката срещу незаконните гаражни клетки, броят им се сведе до минимум"}
{"url": "http://www.focus-news.net/news/2017/08/17/2426634/reuters-dvama-zaginali-pri-sblasak-mezhdu-hamasi-radikalna-salafitska-grupa.html", "text": "Ислямистки боец уби представител на „Хамас“ по границата между Ивицата Газа и Египет, предава Reuters. Това бе първият самоубийствен атентат срещу „Хамас“.\r\nПалестинската организация се опитва да попречи на салафитски джихадисти, които се опитват да нарушат примирието с Израел от 2014-та година.\r\n„Силите за сигурност спряха двама души на границата. Един от тях се взриви и бе убит. Другият е ранен“, заяви Министерството на вътрешните работи на Палестинската автономия, което се ръководи от „Хамас“.\r\nНяколко представители на „Хамас“, са ранени,. Нападателите са се опитвали да стигнат до полуостров Синай, от където е трябвало да атакуват Израел. Симеон Миланов", "date": "2017.08.17", "title": "Reuters: Двама загинали при сблъсък между „Хамас“и радикална салафитска група"}
{"url": "http://www.focus-news.net/news/2017/08/17/2426635/pazardzhik-zapochva-lyatnata-nadprevara-za-kupa-velingrad-sliven.html", "text": "Във Велинград ще се проведе 21-то издание на традиционната надпревара Ролкови ски Купа „Велинград - Сливен”, организирана от Община Велинград, Българска федерация по ски, ВСК „Белмекен“, „Биатлон и ски бягане-Славия 1913” и „Белмекен Мастърс” ООД. Това съобщи за Радио „Фокус“ – Пазарджик Бояна Кирилова, експерт в Община Велинград. „Стартът за Купа „Велинград - Сливен” ще бъде даден на 20 август в 10.00 часа в центъра на курорта Юндола. Мъжете ще пробягат 19 километра до Белмекен, юношите и жените ще се състезават на дистанция 9 километра, а останалите възрастови категории – момичета, момчета, девойки и юноши младша и старша възраст плюс ветераните ще бягат 5 километра“, уточни Кирилова. Тя допълни също, че на същия ден в 12.30 часа пред спортната база на Белмекен ще се състои тържественото награждаване на най-добрите.\r\nАлбена ЖИЛЕКОВА", "date": "2017.08.17", "title": "Пазарджик: Започва лятната надпревара за Купа „Велинград - Сливен”"}
{"url": "http://www.focus-news.net/news/2017/08/17/2426636/tass-rusiya-prizova-sasht-kam-podobryavane-na-dvustrannite-im-otnosheniya.html", "text": "Русия вижда възможност за подобряване на двустранните руско-американски отношения и призовава Вашингтон към това, предава ТАСС. \r\n„Ние не просто виждаме възможност за подобряване на отношенията, ние активно говорим за това, призоваваме и предлагаме“, каза говорителят на руското външно министерство Мария Захарова.\r\n„Не затваряме портите пред САЩ, дори и с оглед на действията на предишната администрация. Дори в най-крайните и странни моменти, винаги говорим, че сътрудничеството, взаимодействието и кооперацията са първостепенни, когато са взаимноизгодни и полезни“, заяви руският дипломат. Симеон Миланов", "date": "2017.08.17", "title": "ТАСС: Русия призова САЩ към подобряване на двустранните им отношения"}
{"url": "http://www.focus-news.net/news/2017/08/17/2426637/smolyan-balgari-i-chuzhdentsi-proyavyavat-interes-kam-zakupuvane-na-imoti-v-selo-momchilovtsi.html", "text": "Българи и чужденци проявяват интерес към закупуване на имоти в смолянското село Момчиловци. Това каза за Радио „Фокус“ – Смолян Сийка Суркова – кмет на населеното място. По думите ѝ след известен период на застой сега пазарът се раздвижва. „Има интерес както от българи, така и от чужденци за закупуване на различни имоти“, каза Суркова и допълни, че по нейни наблюдения повечето от кандидат-купувачите са българи, които искат в Родопите и по-точно в Момчиловци, да си купят къща или имот заради красивата природа, чистия въздух и спокойствието, което го няма в големия град. Суркова посочи, че вече има и реализирани сделки, но не може да каже на какви цени се продават имотите, тъй като са различни и са в широк диапазон. Определят се въз основа на това къде се намира имотът или къщата, колко е голяма, в какъв вид е и т.н. Кметът каза още, че в момента селото е пълно с туристи, а август месец е най-силният от цялата година.\r\nДаниела БОЙКОВА", "date": "2017.08.17", "title": "Смолян: Българи и чужденци проявяват интерес към закупуване на имоти в село Момчиловци"}
{"url": "http://www.focus-news.net/news/2017/08/17/2426638/burgas-vazstanoveno-e-dvizhenieto-po-pat-ii-99-burgas-primorsko-v-rayona-na-reka-ropotamo.html", "text": "Възстановено е движението по път II-99 Бургас-Приморско в района на река Ропотамо. Това съобщиха от пресцентъра на Агенция \"Пътна инфраструктура\".", "date": "2017.08.17", "title": "Бургас: Възстановено е движението по път II-99 Бургас-Приморско в района на река Ропотамо"}
{"url": "http://www.focus-news.net/news/2017/08/17/2426639/afp-sasht-dobaviha-v-cherniya-spisak-na-terorizma-zapodozryan-za-bombenite-napadeniya-v-parizh-i-bryuksel.html", "text": "САЩ добавиха в черния списък на тероризма заподозрения джихадист, който е снабдявал с бомби групите, които седят зад атентатите в Париж и Брюксел, предава AFP.\r\nФренските и белгийските власти смятат, че ислямистът известен като Ахмад Алкхалд е доставял „самоубийствени колани“ и експлозиви преди терористичното нападение от 13 ноември 2015-та година в Париж, при което загинаха 130 души.\r\nСмята се, че той е избягал в Сирия, но е поддържал контакт с групата, която по-късно извърши бомбен атентат на летището в Брюксел, убивайки 32-ма души. Симеон Миланов", "date": "2017.08.17", "title": "AFP: САЩ добавиха в черния списък на тероризма заподозрян за бомбените нападения в Париж и Брюксел"}
{"url": "http://www.focus-news.net/news/2017/08/17/2426640/pregled-na-mezhdunarodnite-novini-do-18-chasa-agentsiya-fokus.html", "text": "Черногорската полиция е задържала 45-годишен жител на Мариза, в района на Подгорица, обвинен за мъчение и убийство на куче, според съобщение от Министерството на вътрешните работи. В съобщението се казва, че заподозреният е идентифициран и задържан. Според полиция предстои повдигането на обвинения за проявена жестокост, измъчване на животно и неговото убийство. \r\nВ знак на протест срещу убийството на кучето местни природозащитници организираха масова демонстрация, с която поискаха прилагане на пълната тежест на закона, придвижващ лишаване от свобода до 1 година.\r\n*** Главният съветник по политическите въпроси на президента на САЩ Стив Бенън заяви, че Съединените щати водят икономическа война с Китай.\r\n„Намираме се в състояние на икономическа война с Китай. Те не се притесняват да говорят за това какво правят. Едната от двете държави ще стане хегемон в близките 25-30 години. И ако ние се загубим по пътя, то това ще бъдат те“, заяви той.\r\n„Ако продължаваме да губим войната, то след пет или десет години ще достигнем до точката, когато вече не можем да се възстановим“, отбеляза Бенън.\r\nОсвен това, той коментира, че е възможно Китай да достигне до договрка със Северна Корея за спирането на ядрената ѝ програма, в замяна  на изтеглянето на американските войски от Корейския полуостров, но според него, това е възможно само в далечна перспектива.\r\n*** Близо 600 мигранти са спасени край южния бряг на Испания само за последния ден.\r\n“593 души пътуващи на петнадесет лодки в Гибралтарския пролив (424) и в море Алборан (169)“, съобщиха от спасителната служба. Те съобщават, че сред тях 27 са били жени и 12 деца.\r\nВ последно време рязко се увеличи броят на мигрантите, които предприемат опити да достигнат до Испания по море. От началото на годината в страната са пристигнали 8183 души, а за цялата минала година броя им е 13 246, съгласно данните на Международната организация по миграциите.\r\nОбщо броят на мигрантите и бежанците, пристигнали в Европа от началото на годината, е 118 227, което е два пъти по-малко от аналогичния период на миналата година. Тогава в Европа пристигнаха 265 640 души. Най-много мигранти са пристигнали в Италия (97 293 души), на второ място е Гърция, която е приела 12 191 човека.\r\n*** Горските пожари блокираха село с население от две хиляди души в Португалия.\r\n„Невъзможно е да се напусне или влезе в Макао, заради пожарите и пушека“, заяви кметът на селото Васко Естрела.  Пожарът, който избухна във вторник се засили през сряда. В късните часове на нощта цялото село Макао бе обградено от огнената стихия.\r\n„Пожарът продължава нестихващ“, заяви кметът на Макао.\r\nВластите са евакуирали 130 души от съседните села, заяви Патриция Гаспар от португалската Агенция за гражданска защита.  Пожарникарите продължават да се борят с огнената стихия, надявайки се, че ще успеят да я потушат с помощта на самолет.\r\n*** ООН се надява на „сериозни преговори“ между сирийското правителство и една обединена опозиция през октомври или ноември, заяви специалният пратеник Стефан де Мистура.\r\n„Относно правителството, разчитаме много на Русия и Иран, както и на всеки, който има голямо влияние. Разчитаме сирийското правителство да бъде готово, да започне истински, директни преговори с каквато опозиционна платформа излезе, когато бъдат поканени“, заяви де Мистура.\r\nТой добави, че благодарение на писмо от руския министър на отбраната Сергей Шойгу, конвоят на ООН и Червен Кръст, който стигна до Източна Гута през Дамаск в четвъртък, е бил охраняван от руска военна полиция.\r\n***Белгия заповяда атентаторът от Париж Салах Абдеслам да бъде съден за престрелката с френски и белгийски полицаи в Брюксел през миналата година.\r\nСалах Абдеслам е последният оцелял нападател от атентата в Париж през ноември 2015-та година. Той бе арестуван три дена след престрелката в Брюксел, която се случи на 15 март 2016-та. \r\nСъдиите наредиха Абдеслам да бъде съден от брюкселски криминален съд. Той и един от съучастниците му, ще бъдат съдени за „опит за убийство срещу няколко полицаи в терористичен контекст“, заявиха от федералната прокуратура на Белгия.\r\nДатата за съдебния процес ще бъде определена в следващите седмици.\r\n***Военното решение на севернокорейската криза би било „ужасно“, но да се допусне Пхенян да развие капацитета за ядрена атака срещу САЩ ще бъде „невъобразимо“, заяви високопоставен американски военен.\r\nНачалник-щабът на американските въоръжени сили генерал Джоузеф Дънфорд каза, че президентът Доналд Тръмп директно е казал „да разработим надеждни и изпълними военни опции“.\r\nГенерал Дънфорд направи това изказване в отговор на изявление от страна на главния политически стратег на Доналд Тръмп Стив Банън, който заяви, че няма военно решение на севернокорейската криза. \r\n„Няма военно решение, забравете го. Докато някой не разреши уравнението и не ми покаже, че 10 милиона граждани в Сеул няма да загинат в първите 30 минути от конвенционални оръжия, не знам за какво говорите. Няма военно решение тук“, заяви по-рано Стив Банън. \r\n„Абсолютно ужасно е да има военно решение на този проблем, няма спор. Но още по-невъобразимо е, да позволим на Ким Чен Ун, да разработи балистични ракети с ядрени глави, с които да заплашва САЩ и региона“, казва в отговор на Банън генерал Джоузеф Дънфорд.\r\n*** Марко Звърлевски напуска поста си като главен прокурор на Македония.Има голяма вероятност до местните избори мястото му да бъде заето от бившият министър на труда и социалната политика и заместник-министър на МВР Джелал Байрами.  Според информация от средите на правителството, избор на нов главен прокурор до изборите няма да има. Вместо това Министерски съвет ще реши кой от осемте заместници на Звърлевски ще бъде временен началник на обвинителите. Властите не потвърдиха, но и не отхвърлиха опцията за Джелал Байрами.", "date": "2017.08.17", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2017/08/17/2426641/blagoevgrad-blizo-11-mln-lv-sa-nedanachnite-prihodi-na-obshtinata-za-2016-godina.html", "text": "Общо неданъчните приходи за 2016 година са 10 871 704 лева. Това каза по време на общественото обсъждане на отчета за изпълнение на общинския бюджет за 2016 г. Иво Николов, зам.-кмет по финансите в Община Благоевград, предаде репортер на Радио „Фокус“-Пирин. Зам.-кметът посочи, че приходите от имуществените данъци бележат умерени темпове на ръст, а през 2016 г. са нараснали с 9 %. По думите му изпълнението на планираните приходи е над 100 %. „Нарастването на приходите от имуществените данъци се дължи основно на подобрената събираемост на данък върху превозните средства. Приходите от собственост и общинските такси са изпълнени над 90% от планираните за годината“, каза Николов. По думите му постъпленията от глоби, санкции, концесии и други приходи са преизпълнени спрямо планираните за годината. Приходите от местни данъци са 6 836 447 лв. и нарастват с близо 9 % спрямо 2015 година. С най-ниска събираемост са данъците на физически лица за нежилищните имоти – 60%. „Изпълнението на таксата за битови отпадъци за последните две години е много добро като през 2016 г. спрямо планираните приходи изпълнението е 95%“, каза още Николов. Отчетените разходи по бюджета на Община Благоевград са в размер на 52 840 252 лева за 2016 година, което е приблизително 1,7% повече спрямо отчета за 2015 година. „Най-голям дял в общите разходи заемат средствата за „Образование“, които формират 42 % от всички разходи“, посочи Николов.\r\nЛора КАЛЧЕВА", "date": "2017.08.17", "title": "Благоевград: Близо 11 млн. лв. са неданъчните приходи на Общината за 2016 година"}
{"url": "http://www.focus-news.net/news/2017/08/17/2426642/predstoyashti-sabitiya-v-stranata-za-18-avgust-agentsiya-fokus.html", "text": "***\r\nОт 11.00 часа в залата на Министерство на здравеопазването заместник-министър Лидия Нейчева ще даде пресконференция на тема проектът на Закон за изменение и допълнение на Закона за лекарствените продукти в хуманната медицина (ЗЛПХМ). \r\n***\r\nОт 12.00 часа в зала „Роял“ в „София Хотел Балкан“, българската минерално-суровинна индустрия ще отбележи своя професионален празник - Деня на миньора. От 13.30 часа ще се състои пресконференция за медиите. \r\n***\r\nОт 18.00 часа в центъра на града ще бъде даден старт на ултрамаратонът „Персенк Ултра 2017“. В него ще участват 400 души от 19 страни. \r\n***\r\nОт 10.00 часа в Апелативен съд – Бургас ще бъде гледано по същество искането на руските власти за екстрадиция на  руския гражданин Митрадевананда Свами. \r\n***\r\nОт 08.30 часа в храм „Св. Атанасий''  по повод празникът на чудотворната икона „Св. Богородица Всецарица'' ще бъде отслужена света Литургия.\r\n***\r\nОт 10.30 часа с юбилейно тържество ще бъдат открити празненствата в село Балван, посветени на покровителя на селото  св. Иван Рилски. Тази година ще бъдат отпразнувани три годишнини – 20 години от основаването на Дарителско сдружение „Св. Иван Рилски“, 10 години от създаването на дома за възрастни хора, също носещ името на светеца, както и 10 години от откриването на центъра за работа с деца и младежи „Отвори очи“.\r\n***\r\nВ 09.30 часа пред паметника на Никола Войводов ще бъдат отбелязани 175 години от рождението и 150 години от гибелта на Войводов.\r\n***\r\nОт 10.00 часа в Заседателната зала на Община Враца ще бъдат отворени офертите за обществена поръчка с предмет: „Изпълнение на инженеринг (проектиране, изпълнение на СМР и осъществяване на авторски надзор), във връзка с реализацията на проекти по Оперативна програма „Региони в растеж” 2014-2020 година, по две обособени позиции“. \r\n***\r\nОт 18.30 часа в Градски парк „Св. Георги“  ще бъде представен проектът „Стихове от и за парка“. \r\n***\r\nОт 18.00 часа в галерията на ул. „ Искра“ 4 ще бъде открита изложба по повод 110 години от рождението на лютиера Данаил Аврамов.  \r\n***\r\nОт 10.00 часа в Детски отдел на Градската библиотека ще се проведе инициативата „Обичам България” – пътешествие без куфар в Стара планина. \r\n***\r\nВ село Жеравна ще се състои 10-то юбилейно издание на Фестивала на фолклорната носия.\r\n***\r\nОт 17.00 часа в градската художествена галерия ще бъде представен Националния пленер „Човек и природа“-Ветрен. \r\n***\r\nОт 08.30 до 12.00 часа в града, Сдружение „Самаряни“ и Районен център по трансфузионна хематология – Стара Загора инициират за 26-ти пореден път съвместна кръводарителска акция под надслов „Време е за лятно геройство“. \r\n***\r\nОт 10.00 до 12.30 часа в Детски отдел на библиотека „Родина“ ще се състоят групови игри за запознаване и общуване.\r\n***\r\nОт 18.00 часа в Западна зала на Художествена галерия „Стара Загора“ ще бъде открита изложба „Българското средновековие“.", "date": "2017.08.17", "title": "Предстоящи събития в страната за 18 август (Агенция „Фокус”)"}
{"url": "http://www.focus-news.net/news/2017/08/17/2426643/komisar-toshko-barzilov-pbzn-pozharat-mezhdu-selata-prisadets-i-matochina-e-lokaliziran-ot-trite-strani-i-prodalzhava-da-se-gasi-ot-zapad.html", "text": "Пожарът между селата Присадец и Маточина в област Хасково е локализиран от трите страни и продължава да се гаси от запад. Това съобщи за Агенция „Фокус“ комисар Тошко Бързилов, началник на Националния оперативен център на ГД „Пожарна безопасност и защита на населението“ (ПБЗН). Той обясни, че по гасенето на пожара в момента работят 7 противопожарни автомобила, два автомобила на Горското стопанство, 30 служители на РД ПБЗН – Хасково, доброволен противопожарен отряд от 10 човека, модулно формирование от 34 войници. Комисар Бързилов допълни, че пожарът е обхванал площ около 1200-1300 дка. \r\nДеница КИТАНОВА", "date": "2017.08.17", "title": "Комисар Тошко Бързилов, ПБЗН: Пожарът между селата Присадец и Маточина е локализиран от трите страни и продължава да се гаси от запад"}
{"url": "http://www.focus-news.net/news/2017/08/17/2426644/reuters-premierat-na-republika-kongo-podade-ostavka.html", "text": "Конгоанският премиер Клемент Муамба подаде оставка, предава Reuters .\r\nМуамба обяви, че кабинетът му се оттегля в официално изявление. Това се случи няколко дена, след като президентът Денис Сасу Нгуесо каза, че иска ново правителство, което да се справи с икономическите проблеми на страната. Симеон Миланов", "date": "2017.08.17", "title": "Reuters: Премиерът на Република Конго подаде оставка"}
{"url": "http://www.focus-news.net/news/2017/08/17/2426645/plovdiv-nova-platforma-za-trudnopodvizhni-chitateli-e-montirana-pri-narodna-biblioteka-ivan-vazov.html", "text": "Нова платформа за трудноподвижни читатели е монтирана при Народна библиотека „Иван Вазов“ в Пловдив. Това съобщиха за Радио „Фокус“ – Пловдив от ръководството на културната институция. Платформата вече е поставена, но предстои да бъде укрепена. Ще се използват алуминиеви парапети, като основната цел е безопасността на читателите. Съоръжението може да поеме теглото на максимум двама души, като е предвидено за трудноподвижни лица и техен евентуален придружител. Очаква се платформата да може да се използва още от началото на месец септември.\r\nОт ръководството на Народна библиотека „Иван Вазов“ в Пловдив обясниха, че преди също е имало функционираща платформа за трудноподвижни лица, но тя не била пригодена за хора с механизирани колички.\r\nТони МИХАЙЛОВ", "date": "2017.08.17", "title": "Пловдив: Нова платформа за трудноподвижни читатели е монтирана при Народна библиотека „Иван Вазов“"}
{"url": "http://www.focus-news.net/news/2017/08/17/2426646/chavdar-chervenkov-kmet-na-s-smilyan-v-seloto-nyama-migratsiya-ima-razhdaemost-i-uspeshno-se-razviva-selskiyat-turizam.html", "text": "В село Смилян няма миграция, има раждаемост и успешно се развива селският туризъм. Това каза за Радио „Фокус“ – Смолян Чавдар Червенков – кмет на населеното място. По думите му освен туризма, друга причина млади семейства да остават да живеят на село е самото местоположение на населеното място, близостта му с градовете Смолян и Рудозем, както и работещите фирми и шивашки цехове, които предлагат работни места. Кметът обясни, че Смилян е най-голямото село в Смолянска община. По данните, с които разполага, броят на жителите е 1890, но има починали, както и новородени и точен брой към момента не може да се посочи. Село Смилян е известно и с прочутия смилянски фасул. Той е запазена марка за селото и затова всяка година правят празник на фасула. Началото е поставено през 2003 година, а тази година ще се проведе на 28 октомври, последната събота на месеца.\r\nДаниела БОЙКОВА", "date": "2017.08.17", "title": "Чавдар Червенков, кмет на с. Смилян: В селото няма миграция, има раждаемост и успешно се развива селският туризъм"}
{"url": "http://www.focus-news.net/news/2017/08/17/2426647/anadolu-agency-filipinskiyat-prezident-rodrigo-duterte-zaplashi-che-shte-zapovyada-razstrelvaneto-na-pravozashtitnitsite.html", "text": "Филипинският президент Родриго Дутерте заплаши, че ще заповяда разстрелването на защитниците на човешките права, предава Reuters .\r\nПри операциите срещу наркотрафика във Филипините, силите за сигурност често елиминират трафикантите, което предизвиква недоволство сред правозащитниците в страната и по цял свят.\r\n„Кажете им, че полицията застрелва тези, които са част от това (наркотрафика, бел.ред). Ако пречат на правораздаването, застреляйте ги, за да видят наистина видовете човешки права“, заяви президентът по време на реч.\r\nРодриго Дутерте коментира и последната полицейска операция в провинция Булакан, при която бяха елиминирани 32-ма наркотрафиканти.\r\n„Тези, които умряха в Булакан, 32-ма души, това е добре. Можем да убиваме по още 32-ма на ден и тогава може би ще намалим това, което заразява тази страна“, заяви президентът Дутерте.\r\nТой не пропусна да отбележи, че един ден ще осъди правозащитната „Комисия за човешките права“ за „конспирация. Симеон Миланов", "date": "2017.08.17", "title": "Anadolu Agency: Филипинският президент Родриго Дутерте заплаши, че ще заповяда разстрелването на правозащитниците"}
{"url": "http://www.focus-news.net/news/2017/08/17/2426648/komisar-toshko-barzilov-pbzn-pozharat-kray-selo-sakartsi-se-razgorya-nanovo-prodalzhava-gaseneto-na-oganya-kray-selata-srem-i-chernichino.html", "text": "Продължава гасенето на пожарите край Сакарци, Срем и Черничино – засега няма опасност за населени места. Това съобщи за Агенция „Фокус“ комисар Тошко Бързилов, началник на Националния оперативен център на ГД „Пожарна безопасност и защита на населението“ (ПБЗН). Комисар Бързилов допълни, че в село Сакарци, община Тополовград, пожарът бе локализиран в сряда вечерта на площ 800 дка. „В момента е тръгнал леко към село Хлябово - допълнително са изпратени автомобили с висока проходимост и пожарни. В момента се работи по ограничаването и ликвидирането му“, обясни той. \r\nПри пожара в района на село Срем, община Тополовград, на място работят пет противопожарни автомобила, като са включени автомобили от Елхово допълнително. Изпратени са от Горското стопанство в Елхово допълнителни сили и средства, обясни комисар Бързилов. \r\nТой поясни, че друг пожар, който гори на територията на област Хасково, е в района на село Черничино, община Ивайловград. Той уточни, че един автомобил с висока проходимост на Горско стопанство и 10 служителя от РД ПБЗН – Хасково и четири служители от Крумовград работят по погасяването му. „В момента се работи усилено. Площта е около 300 дка в момента, предимно широколистна гора, низово“, допълни комисар Бързилов. \r\nТой увери, че  засега населените места не са застрашени от огъня. Според него в област Хасково се очертава да е тежко положение. \r\n„Може би тежко ще бъде и утре, защото там от прогнозата дават най-висока степен от пожарен риск“, каза комисар Бързилов и апелира населението да не пали в сухи треви огън.\r\nДеница КИТАНОВА", "date": "2017.08.17", "title": "Комисар Тошко Бързилов, ПБЗН: Пожарът край село Сакарци се разгоря наново, продължава гасенето на огъня край селата Срем и Черничино"}
{"url": "http://www.focus-news.net/news/2017/08/17/2426649/afp-v-barselona-mikrobus-se-vryaza-v-grupa-peshehodtsi-ranyavayki-nyakolko.html", "text": "Няколко души са ранени, след като микробус се вряза в тълпа от пешеходци в Барселона, предава AFP.\r\n„Голям сблъсък в Лас Рамблас в Барселона от страна на човек, каращ микробус, има ранени“, се казва в изявление на полицията.\r\nРайонът на инцидента е отцепен от полицията. На място има няколко линейки и полицейски автомобили. Симеон Миланов", "date": "2017.08.17", "title": "AFP: В Барселона микробус се вряза в група пешеходци, ранявайки няколко"}
{"url": "http://www.focus-news.net/news/2017/08/17/2426650/borislav-inchev-kmet-na-rayon-yuzhen-v-plovdiv-nad-415-sa-ofitsialno-postapilite-zayavleniya-za-izpolzvane-na-plateni-parkomesta-v-rayona.html", "text": "Над 415 са официално постъпилите заявления за използване на платени паркоместа в район „Южен“ в Пловдив. Това каза за Радио „Фокус“ – Пловдив районният кмет Борислав Инчев. По думите му сумарно заявленията, постъпили в останалите пет района на града, са по малко от тези, подадени в администрацията на район Южен“. „Нашите цели и намерения са до края на годината да осигурим между 150 и 200 места, които да отдадем за платено паркиране. Това, което за момента ни възпира, е, че ако осъществим процедура по сега действащата наредба, трябва да правим търгове. Тук има противоречие с други действащи нормативни документи, защото достигната цена на търг трябва да стане дължима месечна такса за всеки един от ползвателите. Обаче с решение на Общинския съвет таксата е фиксирана да бъде 20 лв. Ние ще изчакаме и имаме уверението, че на сесията на 14 септември ще влезе за разглеждане предложение за изменение на наредбата. Идеята ни с останалите районни кметове е паркоместата да бъдат разпределяни чрез точкова система, по подобие на тази за класирането в детските градини и ясли“, обясни Борислав Инчев. Той добави, че след като хората кандидатстват за паркоместа на съответните адреси, комисията ще изготви класирането според предварителните критерии. „Едва след това вече жителите на района ще могат да започнат да си заплащат и съответно да използват паркоместата“, каза още кметът на район „Южен“.\r\nПо думите на Инчев към настоящия момент има възможност да се отдават места за платено паркиране на пет паркинга в район „Южен“. „Паркингите са на улиците „Димитър Талев“, „Одеса“ и „Радовиш“, до църквата „Св. Троица“ и до МБАЛ „Св. Каридад“. Това са само новоизградени паркинги. Нашата цел е да се осигурят напълно нормални и отговарящи на всички изисквания за паркиране. Всеки един от паркингите е изграден по съответните изисквания – със система за отводняване, с осветление, с тротоари и подходяща настилка“, коментира Борислав Инчев.\r\nТони МИХАЙЛОВ", "date": "2017.08.17", "title": "Борислав Инчев, кмет на район „Южен“ в Пловдив: Над 415 са официално постъпилите заявления за използване на платени паркоместа в района"}
{"url": "http://www.focus-news.net/news/2017/08/17/2426651/veliko-tarnovo-nova-polivna-sistema-za-2-600-lv-be-izgradena-na-stadiona-v-selo-samovodene.html", "text": "Нова поливна система бе изградена на стадиона в село Самоводене. Стойността на съоръжението е 2 600 лв., осигурени от бюджета на Кметството, съобщи за Радио „Фокус“ – Велико Търново кметът на населеното място Николай Милаковски. Той уточни, че ремонтът е бил наложителен, тъй като до сега съществуващото съоръжение е било остаряло и негодно. „Поливането буквално отнемаше по цял ден на работниците. Сега изградихме съвременно съоръжение с твърди връзки. Новата система спестява много труд и усилия. Това е нещо практично, хубаво и удобно“, категоричен бе кметът. Той уточни, че стадионът се използва активно. На него тренират и играят мачовете си младежкият и юношеският отбор на „Етър“ – Велико Търново. „Това е една от причините да предприемем ремонта. Мога да кажа, че нашият терен е един от най-добрите в общината и ние правим всичко възможно да го поддържаме такъв“, отбеляза още Николай Милаковски. Той припомни, че през миналата година в Самоводене бяха изградени и две нови детски площадки, финансирани със средства по програма ПУДООС на Министерство на околната среда и водите. Частично бе ремонтирана и църквата в населеното място. Към момента поддържането на новите придобивки се плаща със средства от Кметството.\r\nЛуиза ТРАНЧЕВА", "date": "2017.08.17", "title": "Велико Търново: Нова поливна система за 2 600 лв. бе изградена на стадиона в село Самоводене"}
{"url": "http://www.focus-news.net/news/2017/08/17/2426652/reuters-katalonskite-sluzhbi-za-izvanredni-sluchai-poiskaha-zatvaryaneto-na-metroto-i-zhp-garite-v-barselona.html", "text": "Каталонските служби за извънредни случаи заявиха, че след като микробус се вряза в тълпа пешеходци в Барселона, те са поискали да се затворят метрото и жп гарите в града, предава Reuters. Властите искат затварянето и на зоната около булевард Лас Рамблас.\r\nВсе още не е ясно колко души са ранени при инцидента, за който има слухове, че може да е от терористично естество. Симеон Миланов", "date": "2017.08.17", "title": "Reuters: Каталонските служби за извънредни случаи поискаха затварянето на метрото и жп гарите в Барселона"}
{"url": "http://www.focus-news.net/news/2017/08/17/2426653/haskovo-pozharnata-obstanovka-v-oblastta-ostava-uslozhnena.html", "text": "Пожарната обстановка на територията на област Хасково остава усложнена, съобщиха от пресцентъра на Областната администрация. Цялата налична техника на районните противопожарни служби, на държавното горско стопанство и допълнителната помощ от Кърджали и Елхово са включени в потушаването на четирите действащи огнища на пожари в региона.\r\nВ района на ивайловградското село Черничино огънят е унищожил над 300 декара смесена гора. Там заради труднодостъпната местност борбата с огъня от страна на пожарникари и лесничеи е предимно на ръка.\r\nПожарът, който гори повече от денонощие край свиленградското село Маточина, се развива към село Варник и все още не е локализиран. Там повече от 12 часа работят военни, пожарникари, горски и доброволци от Свиленград.\r\nВ късния следобяд локализираният пожар между селата Хлябово и Сакарци в община Тополовград отново се разгоря. Засегнати са лозя, храсти и сухи треви в землището на Хлябово. В момента екипите се опитват да спрат огъня преди да е навлязъл в голям иглолистен масив.\r\nНад 1000 декара са обхванати от пламъци между селата Княжево и Срем в община Тополовград. Там работят 4 противопожарни екипа, 7 екипа горски и доброволци от Тополовград, като целта е да не се допусне разпространинето на пожара на по-голяма  площ.\r\nВъпреки че официално не е свикан, Областният кризисен щаб и включените в него институции на практика са мобилизирани. При необходимост областният управител Станислав Дечев ще свика официално структурата. Засега не се налага обявяване на бедствено положение. В готовност за включване е тежка техника от „Марица Изток“. Като цяло няма застрашени села, няма бедстващи хора и пострадали при потушаването на огъня служебни лица и доброволци.", "date": "2017.08.17", "title": "Хасково: Пожарната обстановка в областта остава усложнена"}
{"url": "http://www.focus-news.net/news/2017/08/17/2426654/afp-intsidentat-v-barselona-e-teroristichno-napadenie.html", "text": "Полицията в Барселона заяви, че инцидентът в центъра на града, при който микробус се вряза в тълпа пешеходци , е „терористично нападение“, пише AFP.\r\nВластите разчистиха зоната около мястото на инцидента. Няколко души са ранени. Службите за сигурност започнаха да разследват случая. Симеон Миланов", "date": "2017.08.17", "title": "AFP: Инцидентът в Барселона е терористично нападение"}
{"url": "http://www.focus-news.net/news/2017/08/17/2426655/stara-zagora-izlozhba-arheologicheski-prouchvaniya-na-trakiyskata-kultura-v-kazanlashkata-dolina-be-otkrita-v-kazanlak.html", "text": "Изложба „Археологически проучвания на тракийската култура в Казанлъшката долина” бе открита тази вечер в Казанлък от директора на Исторически музей „Искра“ Момчил Маринов, предаде кореспондент на Радио „Фокус“. \r\nВ рамките на 30 табла е проследена историята на проучванията на обекти в Долината от началото на бронзовата епоха до края на ранната римска империя. Като най-емблематични не само за района, но и за България се открояват тракийският град Севтополис и монументалните подмогилни гробници. \r\nПостерната изложба е част от Празниците в Долината на тракийските царе  2017. Тя се реализира във връзка с 13-ия Международен конгрес по тракология „Древна Тракия: мит и реалност”, който ще се проведе в периода 3-7 септември 2017. Организатори на изложбата са Национален археологически институт с музей - БАН, Софийски Университет „Свети Климент Охридски“, Община Казанлък и Исторически музей „Искра“ ,  с финансовата подкрепа от ЮНЕСКО.\r\nСлавяна ГАЙДАРОВА", "date": "2017.08.17", "title": "Стара Загора: Изложба „Археологически проучвания на тракийската култура в Казанлъшката долина” бе открита в Казанлък"}
{"url": "http://www.focus-news.net/news/2017/08/17/2426656/afp-prouchvaniya-pokazvat-che-mnozinstvoto-ot-amerikantsite-iskat-da-zapazyat-pametnitsite-na-konfederatsiyata-vklyuchitelno-44-ot-tsvetnokozhite.html", "text": "Ново проучване показва, че мнозинството от американците предпочитат спорните паметници от Гражданската война, които левицата асоциира с робството, да бъдат запазени, предава AFP.\r\nДни след трагичните събития в Шарлотсвил, където неонацист уби крайнолява активистка, бе пусната анкета по телевизията показва, че 62 % от американските граждани считат, че паметниците от Американската гражданска война трябва да останат като исторически символи.\r\n„Само 27 % заявиха, че паметниците трябва да се махнат“, казаха от радио NPR. Още по-изненадващото е, че 44 % от цветнокожите американци, са съгласни, че паметниците трябва да останат, докато 40 % искат те да бъдат махнати, тъй като ги свързват с робството.\r\nВ югоизточните части на САЩ има 1500 статуи, мемориали и войнишки паметници свързани с Конфедерацията, която е съществувала от 1861 до 1865-та година. В Американската гражданска война загиват 750 хиляди души или 2 % от населението на САЩ. Южните щати се отцепват от САЩ през 1861-ва, образувайки Конфедерацията, за да запазят робовладелството, както и по-широките регионални щатски права.\r\nПо-голяма е подкрепата за запазването на паметниците сред консервативните избиратели на Републиканската партия. Симеон Миланов", "date": "2017.08.17", "title": "AFP: Проучвания показват, че мнозинството от американците искат да запазят паметниците на Конфедерацията, включително 44 % от цветнокожите"}
{"url": "http://www.focus-news.net/news/2017/08/17/2426657/shumen-vremenno-se-spira-dvizhenieto-po-chast-ot-ulitsa-dobrudzha-i-ul-saedinenie-zaradi-premahvane-na-opasni-darveta.html", "text": "Временно се спира движението по част от улица “Добруджа” и ул. “Съединение” в петък и събота заради премахване на топола. Това съобщиха от пресцентъра на Община Шумен. Въвежда се временна организация за движение на автомобилите по ул. „Добруджа“ на 18 август, петък, от 8.30 до 16.00 часа. Ще бъде спряно движението в участъка от кръстовището с бул. „Мадара“ до кръстовището с ул. „Съединение“. Ще се работи по оформяне на короните на дърветата и премахване на сухите клони, съобщи главният експерт по озеленяване в Община Шумен Жечка Георгиева. От утре ще започне и извозването на трупите от 11-те тополи, които бяха изрязани. Работата по премахването на стари и опасни дървета ще продължи и в събота. На 19 август, от 8.30 до 16.00 часа ще бъде затворен за движение участъкът по „Съединение“ покрай ученическия стадион от кръстовището с улица „Преслав“ (от сградата на бившия ТЕЦ) до кръстовището с бул. „Ришки проход“. Предстои премахването на още 7 опасни дървета в тази част на улицата. Някои от тях достигат до 40 метра височина. Отстраняването им е много трудно и рисковано. За целта са наети работници, които се занимават професионално с премахване на опасни дървета и специална професионална вишка. От Община Шумен призовават гражданите да бъдат внимателни, да се съобразяват с указанията на общинските служители и на полицията, за да не се допуснат инциденти по време на работа. Домоуправителите на блоковете в района трябва да предупредят собствениците на автомобили да изместят колите си от прилежащите паркинги и да не паркират в близост. За целта ще бъдат разлепени съобщения с необходимата информация. Промяната на движението в посочените участъци ще бъде сигнализирана с пътни знаци, ограничителни ленти и конуси. В организацията на място в помощ на гражданите и на шофьорите ще се включат инспектори от общинската администрация от направлението по екология. Те ще следят и за почистването на района след приключване на работа. Временната организация ще бъде създадена със съдействието и на служители от ОД на МВР.", "date": "2017.08.17", "title": "Шумен: Временно се спира движението по част от улица “Добруджа” и ул. “Съединение” заради премахване на опасни дървета"}
{"url": "http://www.focus-news.net/news/2017/08/17/2426658/mvnr-vse-oshte-ne-e-izvesten-tochniyat-broy-ili-natsionalnost-na-postradalite-pri-intsidenta-v-barselona.html", "text": "Службите по сигурността на Каталуня са потвърдили пред българския консул в Мадрид, че около 17.00 часа местно време, днес /17 август/ е имало инцидент, при който микробус се е врязал в тълпа хора на площад Каталуня, до булевард Лас Рамблас. Все още не е известен точен брой на пострадалите или тяхната националност. Полицията е на мястото на инцидента, води се разследване по случая. Няма данни дали инцидентът е терористичен акт. Това съобщих от пресцентъра на Министерство на външните работи. \r\nБългарското посолство в Мадрид е в постоянен контакт с местните власти и следи ситуацията.", "date": "2017.08.17", "title": "МВнР: Все още не е известен точният брой или националност на пострадалите при инцидента в Барселона"}
{"url": "http://www.focus-news.net/news/2017/08/17/2426659/irish-mirror-dvama-vaorazheni-mazhe-nahluha-v-restorant-v-barselona.html", "text": "Двама въоръжени мъже нахлуха в ресторант в Барселона, минути след като микробус се вряза в тълпа пешеходци, предава Irish Mirror.\r\nДвама души са убити, а още 20 са ранени, след като превозното средство прегази група пешеходци. \r\nИма непотвърдена информация, че въоръжените мъже са взели заложници. \r\nВластите предупредиха местните и туристите да избягват на всяка цена района на инцидента. Симеон Миланов", "date": "2017.08.17", "title": "Irish Mirror: Двама въоръжени мъже нахлуха в ресторант в Барселона"}
{"url": "http://www.focus-news.net/news/2017/08/17/2426660/radoslav-taskov-obs-blagoevgrad-prez-2016-g-v-grada-beshe-izgradeno-kragovo-krastovishte-za-koeto-predi-10-godini-se-obyasnyavashe-che-nyama-kak-da-stane.html", "text": "През 2016 година беше изградено кръгово кръстовище на ул. „Владо Черноземски“, булевардите „Васил Левски“ и „Джеймс Баучер“ и ул. „Д-р Христо Татарчев“, за което преди 10 години се обясняваше, че няма как да стане. Това каза по време на отчета на Инвестиционната програма на Община Благоевград за 2016 година Радослав Тасков, председател на ОбС - Благоевград, предаде репортер на Радио „Фокус“- Пирин. Той подчерта, че през 2016 година са извършени строително-монтажни работи за отопление, вентилация, климатизация в VIII училище „Арсени Костенцев“. Също така е извършено преустройство и промяна предназначението на част от сграда - от склад в кафе-павилион. Стойността на обекта е 30 000 лева. Направена е и спортна площадка с навес на VII училище „Кузман Шапкарев“, като са положени покривни термопанели върху съществуваща метална конструкция за спортна площадка, а стойността на обекта е 70 516 лв. Изградена е спортна площадка в VI училище „Иван Вазов“. „Извършено е благоустрояване на улица „Малешевска“, като включва реконструкция на пътната и тротоарната настилка, изграждане на уличното осветление, а стойността е 85 527 лева“, каза Тасков. Той подчерта, че e извършен основен ремонт на покрива на къща „Математика“ в квартал \"Вароша\", а използваната сума е 17 500 лева. Направена е ограда на детска площадка в село Зелен дол. Преустроен е училищен стол в V училище, като е извършен основен ремонт на залата. \r\nЛора КАЛЧЕВА", "date": "2017.08.17", "title": "Радослав Тасков, ОбС-Благоевград: През 2016 г. в града беше изградено кръгово кръстовище, за което преди 10 години се обясняваше, че няма как да стане"}
{"url": "http://www.focus-news.net/news/2017/08/17/2426661/reuters-pone-dvama-dushi-sa-zaginali-pri-napadenieto-v-barselona.html", "text": "Поне двама души загинаха при нападението в Барселона, предава Reuters.\r\nМалко след като микробус се вряза в тълпа пешеходци, двама въоръжени мъже влезнаха в ресторант. Полицията все още не може да установи дали инцидентите са свързани.\r\nИспанският вестник El Pais, цитиран от Reuters пише, че шофьорът на микробуса е избягал от мястото на инцидента.\r\nИспанският премиер Мариано Рахой заяви, че е във връзка с местните власти и следи развитието на събитията. Симеон Миланов", "date": "2017.08.17", "title": "Reuters: Поне двама души са загинали при нападението в Барселона"}
{"url": "http://www.focus-news.net/news/2017/08/17/2426662/the-times-of-israel-petima-ubiti-i-desetki-raneni-pri-napadenieto-v-barselona.html", "text": "Поне петима души са загинали в Барселона, а десетки са ранени, след като микробус се вряза в тълпа пешеходци, пише The Times of Israel.\r\nСпоред полицията това е терористичен акт. Властите отцепиха района на инцидента и затвориха магазините. \r\nПревозното средство, което блъсна пешеходците е карало с много висока скорост. Инцидентът се е случил близо до кашерен ресторант „Макавеи“. Симеон Миланов", "date": "2017.08.17", "title": "The Times of Israel: Петима убити и десетки ранени при нападението в Барселона"}
{"url": "http://www.focus-news.net/news/2017/08/17/2426663/plovdiv-regionalnata-inspektsiya-po-okolnata-sreda-i-vodite-shte-initsiira-ezhegodni-sreshti-mezhdu-mlekoprerabotvatelite-i-institutsiite-po-problemite-v-sektora.html", "text": "Регионалната инспекция по околната среда и водите в Пловдив е поела ангажимент да инициира ежегодни срещи между млекопреработвателите и институциите по проблемите в сектора. Това съобщи за Радио „Фокус“ – Пловдив доц. Стефан Шилев, директор на екоинспекцията. По думите му основният проблем на млекопреработвателните предприятия е спазването на екологичните норми при заустването на отпадъчни води в канализационната мрежа и преработката на цвика. „РИОСВ – Пловдив прави всичко необходимо да се спазват екологичните норми от предприятията в областта и работи в полза на бизнеса, който се нуждае от разяснения за хармонизиране на производството с опазването на околната среда“, коментира Шилев. Той уточни, че има нарушения, които се санкционират, като контролът на емисионните норми на пречиствателните съоръжения се извършва от РИОСВ и Басейнова дирекция. „По-голямата част от предприятията в сектора в областта са с изградени пречиствателни съоръжения и заустват в повърхностен воден обект. Тенденцията е към подобряване на техническото състояние на млекопреработвателните предприятия, но част от тях не разполагат с маслоуловители за цвика, който се отделя при производството и се изхвърля с отпадните води“, посочи Шилев.\r\nНа срещата днес от Националната асоциация на млекопреработвателите са съобщили, че основният проблем е спазването на условията за производство, което трябва да се подчинява на повече от 18 наредби. „Според бранша трябва да се облекчи нормативната тежест в сектора. От асоциацията предлагат да се предоговори през 2018 г. допълнителна подмярка към Програмата за развитие на селските райони и да се подпомогнат от държавата инвестициите при изграждане на пречиствателни съоръжения до 70-80%. Според тях секторът се нуждае и от експортна стратегия за следващите 10 години, за да се реши проблемът със свръхпроизводството“, обясни Шилев.\r\nДнес в приемната на Регионалната инспекция по околната среда и водите в Пловдив се проведе среща на представители на млекопреработвателния сектор с държавни институции, като заложената цел бе съдействие при разрешаване на казуси в сферата на производството, преработката и търговията с млечни продукти.\r\nТони МИХАЙЛОВ", "date": "2017.08.17", "title": "Пловдив: Регионалната инспекция по околната среда и водите  ще инициира ежегодни срещи между млекопреработвателите и институциите по проблемите в сектора"}
{"url": "http://www.focus-news.net/news/2017/08/17/2426664/la-vanguardia-ispaniya-politsiyata-izdirva-dvama-dushi-za-napadenieto-v-barselona.html", "text": "Полицията издирва двама души, изоставили бял микробус, за нападението в Барселона, съобщава испанското електронното издание La Vanguardia. Засега има потвърждение за един убит и 20 ранени, след като ван се вряза в пешеходци в централната част на града.\r\nОчаквайте пълна хронология на нападенията по минути:", "date": "2017.08.17", "title": "La Vanguardia (Испания): Полицията издирва двама души за нападението в Барселона"}
{"url": "http://www.focus-news.net/news/2017/08/17/2426665/velikotarnovski-planinari-otnovo-izkachiha-nay-visokiya-vrah-na-avstriyskite-alpi-grosglokner.html", "text": "На 14 август група от Клуба по пешеходен туризъм към Туристическо дружество „Трапезица 1902“, водена от Станчо Русев, направи изкачване на най-високия връх на Австрийските Алпи – Гросглокнер, съобщават от Туристическото дружество.\r\nВърхът е с височина 3 798 м. Намира се в Западните Алпи на границата между провинциите Каринтия и Тирол. По северните склонове на планината е разположен Пастерце, най-големият ледник в Западните Алпи.\r\nПървите опити за изкачването му са през 1799 година. През лятото на 1800 година се осъществява втора експедиция от 62-ма души. Йосиф Ораш е считан за първия, изкачил върха. До 1918година Гросглокнер е частна собственост.\r\nДо сега върхът е изкачван обикновено от север, но поради затопляне и разтопяване на ледника Пастерце и голямата опасност от каменопади, бе изкачен по маршрути от югозападната страна. Изкачването му не представлява голямо спортно-техническо постижение, но изисква сплотеност и умение за сработване на екипа.\r\n„За втори път сме на Гросглокнер и се докоснахме отново до красотата на високите Алпи. Това е трайно и неописуемо преживяване за любителите на планината“, посочи инж. Русев.\r\nТова е втората група от великотърновски пешеходци – преди две седмици друга група също изкачи Гросглокнер. От там участниците в експедицията ще продължат по предварително набелязания маршрут маршрут към Швейцария и Германия.", "date": "2017.08.17", "title": "Великотърновски планинари отново изкачиха най-високия връх на Австрийските Алпи – Гросглокнер"}
{"url": "http://www.focus-news.net/news/2017/08/17/2426666/afp-edin-ot-zapodozrenite-za-napadenieto-v-barselona-e-obgraden-v-mesten-bar.html", "text": "Заподозреният за нападението на една от най-оживените улици в Барселона, се е барикадирал в местен бар, заявиха от испанската полиция, цитирани от AFP.\r\n„Един от нападателите е притиснат в бар“, заяви източник от полицията, който отказа да бъде назован. Полицията издирва двама заподозрени за нападението, при което загинаха поне двама души. Симеон Миланов", "date": "2017.08.17", "title": "AFP: Един от заподозрените за нападението в Барселона е обграден в местен бар"}
{"url": "http://www.focus-news.net/news/2017/08/17/2426667/nimh-utre-shte-bade-predimno-slanchevo-s-razvitie-na-kupesta-oblachnost-v-sledobednite-chasove.html", "text": "През нощта ще е предимно ясно. Утре ще бъде предимно слънчево, с развитие на купеста облачност в следобедните часове. Ще духа слаб, в източните райони – до умерен североизточен вятър. Максималните температури ще бъдат между 30° и 35°, в София около 30°. Такава е прогнозата за времето на Националния институт по метеорология и хидрология (НИМХ), съобщи за Агенция „Фокус” дежурният синоптик Анна Дякова.\r\nАтмосферното налягане е малко по-високо от средното за август и ще остане без съществена промяна.\r\nНад Черноморието ще е предимно слънчево, с умерен североизточен вятър. Максималните температури ще са 29-32°. Температурата на морската вода е 25°-26°. Вълнението на морето ще бъде 2-3 бала. Над планините ще е предимно слънчево. В следобедните часове ще се развива купеста облачност, но валежи са малко вероятни. Вятърът ще отслабне до умерен, от североизток. Максималната температура на височина 1200 метра ще е около 22°, на 2000 метра – около 15°.\r\nПрез почивните дни времето ще бъде предимно слънчево, в следобедните часове в низините - горещо. Вятърът в Източна България ще се задържи от североизток, до умерен.  Привечер в неделя и през нощта срещу понеделник над западните райони ще се развива купеста облачност и на места там ще превали и прегърми. В западната част на Дунавската равнина вятърът ще се ориентира от северозапад, с него ще започне захлаждане. В понеделник облачността над много райони ще бъде предимно значителна. Превалявания ще има на много места в страната, главно в източните райони и в Рило-Родопската област, ще са придружени и с гръмотевици. Температурите в Западна България ще се понижат съществено – на места ще бъдат около 20°, докато на изток все още ще достигат 28°-30°.", "date": "2017.08.17", "title": "НИМХ: Утре ще бъде предимно слънчево, с развитие на купеста облачност в следобедните часове"}
{"url": "http://www.focus-news.net/news/2017/08/17/2426668/sofiya-10-km-zadrastvane-se-e-obrazuvalo-na-izhoda-na-stolitsata-v-posoka-pernik-kray-dragichevo.html", "text": "10 км задръстване се е образувало на изхода на столицата в посока Перник край Драгичево, предаде репортер на Агенция \"Фокус\".", "date": "2017.08.17", "title": "София: 10 км задръстване се е образувало на изхода на столицата в посока Перник край Драгичево"}
{"url": "http://www.focus-news.net/news/2017/08/17/2426669/parvan-simeonov-politolog-stabilnostta-i-sashtestvuvaneto-na-pravitelstvoto-ne-e-zastrasheno-razklashtaneto-mu-ne-izglezhda-da-dovede-do-padane.html", "text": "Стабилността и съществуването на днешното правителство не са застрашени, разклащането му не изглежда да доведе до падане. Това коментира в ефира на Радио \"Фокус\" политологът Първан Симеонов. Според него ситуацията в България е такава, че управлението е популярно, харесвано е. \r\n„Няма нищо по-нормално от това да имаме ясни управляващи и ясна опозиция, но от това печелят и управляващите, защото се мобилизират. Преди време при правителството на Орешарски, когато започнаха протестите, се оказа, че месеци наред БСП излиза с гърди напред, дори в социологическите данни, пред своите конкуренти, тогава от ГЕРБ. Това беше точно този стягащ ефект - да си под постоянна заплаха. С две думи, от тези постоянни тези и контратези между БСП и управляващите в известна степен печелят и двата лагера. Не бих казал, че това е клатене на правителството, т.е. това „клатене“ не е вече новина и тази енергична роля на опозицията мобилизира и самата опозиция, и лагера на управляващите“, коментира Първан Симеонов. \r\nТой допълни, че има известна стабилизация и предвидимост, но без особено въодушевление. Във връзка с възприятията за икономиката и личните финанси Симеонов добави, че последните няколко години има плахо повишаване на онези показатели, които говорят за повишаване на известен оптимизъм.", "date": "2017.08.17", "title": "Първан Симеонов, политолог: Стабилността и съществуването на правителството не е застрашено, разклащането му не изглежда да доведе до падане"}
{"url": "http://www.focus-news.net/news/2017/08/17/2426670/hronologiya-na-napadenieto-v-barselona-spravka-po-minuti.html", "text": "Поне петима души са загинали в Барселона, а десетки са ранени, след като микробус се вряза в тълпа пешеходци. Инцидентът се е случил близо до кашерен ресторант „Макавеи“. Според полицията това е терористичен акт. Властите отцепиха района на инцидента и затвориха магазините. Испанското електронно издание La Guardia публикува хронология по минути на нападението в Барселона.17.23 часа местно време (18.23 часа българско време)\r\nПолучено е първото съобщение за това, че ван е прегазил няколко души в централната част на Барселона. 17.25 часа местно време (18.25 часа българско време)\r\nСъобщава се, че бял микробус е прегазил хора.17.41 часа местно време (18.41 часа българско време)\r\nИзточници на каталунската полиция твърдят, че нападателите са изоставили буса и са тръгнали пеша.17.42 часа местно време (18.42 часа българско време)\r\nПрезидентът на Каталуня Карлес Пучдемон съобщава, че пътува към Барселона, за да види от първа ръка какво се случва.17.46 часа местно време (18.46 часа българско време)\r\nСвидетели на нападението обясняват, че на мястото на атаката са видели много окървавени хора да тичат. 17.48 часа местно време (18.48 часа българско време)\r\nМедиите разпространяват разказ на собственик на магазин, свидетел на бягащите след нападението хора, който обяснява, че е чул много силен трясък и е видял много тичащи хора.17.50 часа местно време (18.50 часа българско време)\r\nКметът на Барселона Ада Колау обяви, че прекратява своя отпуск и се връща в града.17.53 часа местно време (18.53 часа българско време)\r\nМедиите разпространяват разкази на очевидци на нападението, според които микробусът е минал с пълна скорост и е предизвикал паника.17.55 часа местно време (18.55 часа българско време)\r\nПоявява се информация, че нападателите са се барикадирали в ресторант и може да са въоръжени.18.09 часа местно време (19.09 часа българско време)\r\nМедиите съобщават, че нападателите са се барикадирали в ресторант \"Истанбул\" в града.18.09 часа местно време (19.09 часа българско време)\r\nВ медиите се съобщава, че нападателите са използвали втори ван, за да избягат от мястото на атаката.18.16 часа местно време (19.20 часа българско време)\r\nПолицията в Барселона излиза с препоръка жителите и гостите на града да не излизат навън и да избягват мястото на нападението.18.18 часа местно време (19.18 часа българско време)\r\nВсички магазини в града са затворени. 18.25 часа местно време (19.25 часа българско време)\r\nПолицията в Барселона моли всички да използват социалните мрежи, за да уведомят близките си, че са добре и не са пострадали при нападението, за да се избегне срив в телефонните мрежи.", "date": "2017.08.17", "title": "Хронология на нападението в Барселона (Справка по минути)"}
{"url": "http://www.focus-news.net/news/2017/08/17/2426671/cnn-ispanskiyat-premier-zayavi-che-grizhata-za-ranenite-e-osnovniyat-prioritet-pri-napadenieto-v-barselona.html", "text": "Испанският премиер Мариано Рахой заяви, че поддържа непрекъсната връзка с местните власти в Барселона след нападението в града, предава CNN. Премиерът добави, че грижата за ранените при нападението е основен приоритет в момента.  Симеон Миланов", "date": "2017.08.17", "title": "CNN: Испанският премиер заяви, че грижата за ранените е основният приоритет при нападението в Барселона"}
{"url": "http://www.focus-news.net/news/2017/08/17/2426672/pazardzhik-suhi-trevi-i-hrasti-goryat-v-blizost-do-73-km-ot-am-trakiya.html", "text": "Сухи треви и храсти горят в близост до 73 км от АМ \"Тракия\", предаде репортер на Агенция \"Фокус\". Движението по автомагистралата се осъществява нормално.", "date": "2017.08.17", "title": "Пазарджик: Сухи треви и храсти горят в близост до 73 км от АМ \"Тракия\""}
{"url": "http://www.focus-news.net/news/2017/08/17/2426673/france-24-vlastite-v-barselona-otkriha-pasport-v-mikrobusa-s-koyto-be-izvarsheno-napadenie-v-grada.html", "text": "Каталонската полиция заяви, че е открила паспорт в микробуса, с който бе извършено нападение в Барселона, предава телевизионният канал France 24 .\r\nПаспортът, който е открит, е на испански гражданин с арабско фамилно име.  Симеон Миланов", "date": "2017.08.17", "title": "France 24: Властите в Барселона откриха паспорт в микробуса, с който бе извършено нападение в града"}
{"url": "http://www.focus-news.net/news/2017/08/17/2426674/fox-news-pone-13-dushi-sa-zaginali-v-barselona.html", "text": "Поне 13 души са загинали в Барселона, след като екстремисти организираха нападение с микробус срещу пешеходци в центъра на града, предава Fox News .\r\nИзвършителите на нападението са се скрили в ресторант, където са обградени. \r\nКаталонската полиция написа в социалните мрежи, че „има смъртни жертви и ранени при сблъсъка“.\r\n„Бе истински хаос, хората тичаха и крещяха. Имаше силен звук от сблъсък“, заяви очевидец за британски медии.\r\nАмериканското консулство в Барселона извести по „Туитър“, че е „наясно с докладвания инцидент на Лас Рамблас“. От консулството предупредиха гражданите на САЩ да избягват зоната на инцидента и да следят за известия от полицията в социалните мрежи. Симеон Миланов", "date": "2017.08.17", "title": "Fox News: Поне 13 души са загинали в Барселона"}
{"url": "http://www.focus-news.net/news/2017/08/17/2426675/hristina-shopova-zam-kmet-na-blagoevgrad-osnovnata-ni-tsel-e-gradat-da-bade-prevarnat-vav-festivalen-tsentar-na-balkanite.html", "text": "Основната ни цел е Благоевград да бъде превърнат във фестивален център на Балканите. Това каза по време на отчитането на бюджета на Община Благоевград за 2016 година Христина Шопова, зам.-кмет по „Култура и хуманитарни дейности“ към Община Благоевград, предаде репортер на Радио „Фокус“- Пирин. По думите ѝ това със сигурност ще се случи, но трябва още много работа. Шопова подчерта, че едно от най-успешните събития е било Франкофоли - Благоевград - българското издание на престижния френски фестивал. „Ние сме лицензиран продуцент на събитието и имаме единствените права да го представяме на цели Балкани. Благоевград стана шестата дестинация в света, която събра най- големите звезди на френската музика на своето възстановено издание. Това е най-мащабното събитие на Община Благоевград и неговия бюджет е 456 000 лева“, каза Шопова.\r\nЛора КАЛЧЕВА", "date": "2017.08.17", "title": "Христина Шопова, зам.-кмет на Благоевград: Основната ни цел е градът да бъде превърнат във фестивален център на Балканите"}
{"url": "http://www.focus-news.net/news/2017/08/17/2426676/dve-lokalni-platna-shte-badat-izgradeni-paralelno-s-rehabilitatsiyata-na-traseto-mezhdu-plovdiv-i-asenovgrad-obzor.html", "text": "Две локални платна ще бъдат изградени паралелно с рехабилитацията на трасето между Пловдив и Асеновград. Това стана ясно по време на инспекция на премиера Бойко Борисов и министъра на регионалното развитие и благоустройството Николай Нанков, които провериха стартиралите преди седмица строително-монтажни работи по пътя. Локалните платна ще  обслужват икономическите предприятия и населените места между двата града, за да се облекчи и обезопаси движението. Възложено е проектиране, което ще се направи в рамките на годината. Двете допълнителни платна ще се изградят паралелно с уширението на пътя, който ще стане с магистрални габарити. „Това е най-натовареният път след Орлов мост“, каза Борисов. По пътя ще бъде изграден и пети възел, който да отвежда за летище Пловдив. „Разбира се проектът ще се оскъпи с допълнителните локали и възли, но каквото трябва ще се даде”, каза Борисов. Премиерът припомни, че рехабилитацията на пътя се е забавила, защото са изгубени две години са загубени в обжалвания. „Не съм доволен от това, че две години загинаха толкова хора тук заради безумното обжалване на обществени поръчки”, посочи премиерът. По думите му по същите причини на Кресна също продължават да загиват хора. По повод дежурните обжалвания на обществени поръчки и губене на време, Бойко Борисов добави, че е готов дори за дебат за промяна на Закона за обществените поръчки. Според Борисов заради обжалване вече две години не може да се направят и обходите за Поморие и Ахелой. „Ето сега искаме нови влакове и мотриси да купим, но те ще обжалват още две години. Нека да направим един обществен дебат”, призова министър-председателят. Премиерът изтъкна още, че ТОЛ системата също трябваше да бъде изградена досега, но се бави отново заради обжалвания. Според него, с изграждането на тази система в България ще се събират по 1,5 млрд. лева от ТИР-ове на догодина.\r\nМинистър-председателят коментира в Пловдив и темата с протестите в Слънчев бряг, провокирани от проверките на вицепремиера Валери Симеонов за високи нива на шум в заведенията в курорта. „Говорих с Валери Симеонов. За две от заведенията има жалби – за едното 10, за другото около 20. Законът е такъв, че не позволява да има шум след 23.00 часа“, каза министър-председателят. „Симеонов си действа в рамките на правомощията и в рамките на това, което пише в закона“, добави Борисов. По думите му този дебат трябва да се пренесе в парламента, да се чуят „за“ и „против“ и да се реши дали да се смени, или да не се смени законът в зависимост от това, което народните представители кажат.\r\nПремиерът Бойко Борисов обяви още в Пловдив, че темата, свързана с Васил Коцев, който бе извикан за разпит в ГДБОП заради заплахи в социалната мрежа срещу министър-председателя, вече не съществува. Борисов съобщи, че се е чул по телефона със столичанина в четвъртък сутринта и са си поговорили приятелски. „Исках първо да чуя кой иска да ми отреже главата. И се оказа, че нито той ме мрази, нито аз него”, коментира Борисов. Премиерът определи като нелепо това да се привиква човек в ГДБОП заради един статус, и заяви, че понякога полицаите се престарават и правят мечешки услуги. „Това е демокрацията, всеки може да си пише каквото си иска”, каза още премиерът. „Разбира се не е приятно за близките, които ще ги четат – деца, внуци. Иначе това с рязането на глави е трудна работа. Аз моята няма да я дам лесно“, каза още премиерът.\r\nЦветана ТОНЧЕВА", "date": "2017.08.17", "title": "Две локални платна ще бъдат изградени паралелно с рехабилитацията на трасето между Пловдив и Асеновград (ОБЗОР)"}
{"url": "http://www.focus-news.net/news/2017/08/17/2426677/sputnik-donald-tramp-e-informiran-za-atentata-v-barselona.html", "text": "Началник-щабът на Белия дом Джон Кели е в контакт с американския президент Доналд Тръмп, предава англоезичното издание на Sputnik . Президентът на САЩ е информиран за инцидента в Барселона, при който поне 13 души загинаха, а десетки други са ранени.\r\nВ някои медии излиза непроверена информация, че ЦРУ са информирали испанските власти за предстоящото терористично нападение, преди два месеца. Симеон Миланов", "date": "2017.08.17", "title": "Sputnik: Доналд Тръмп е информиран за атентата в Барселона"}
{"url": "http://www.focus-news.net/news/2017/08/17/2426678/ivan-peychev-uchilishten-psiholog-samo-v-13-ot-uchebnite-zavedeniya-v-balgariya-ima-psiholog-ili-uchilishten-savetnik.html", "text": "Едва в 700 български училища има психолог или училищен съветник. Това каза за Радио „Фокус“ – Велико Търново Иван Пейчев, училищен психолог на НУ „Цани Гинчев“ в Лясковец. По думите му само в 1/3 от учебните заведения в България има такива специалисти. За област Велико Търново броят им е около 40. Той посочи, че новият Закон за училищното и предучилищното образование прокарва политика, според която във всяко училище да има назначен психолог или педагогически съветник. Според Иван Пейчев работата на училищния психолог е специфична и комплексна. „Нашата работа е свързана не само с деца, но и с други учители, други педагогически специалисти. Пряка работа имаме и с ръководството на училището, защото ако нямаме подкрепа на ръководството на училището, в което работим, няма как да прокараме политики за закрила на детето, политики за психично здраве, политики за приобщаващо образование. Но от друга страна не смятам, че има разлика между нашата работа и работата на учител по български език, защото всички работим с деца и всички се стараем да възпитаме едно добро поколение, защото все пак ние сме на училище заради децата, а не те заради нас“, допълни Иван Пейчев.\r\nНадежда КРЪСТЕВА", "date": "2017.08.17", "title": "Иван Пейчев, училищен психолог: Само в 1/3 от учебните заведения в България има психолог или училищен съветник"}
{"url": "http://www.focus-news.net/news/2017/08/17/2426679/the-jerusalem-post-izrael-izrazi-saboleznovaniyata-si-na-zhertvite-na-atentata-v-barselona-i-predlozhi-podkrepa-na-ispaniya.html", "text": "Постоянният представител на Израел в ООН Дани Данън излезе с изявление към испанския си колега, след терористичното нападение в Барселона, предава The Jerusalem Post.\r\nИзраел предложи подкрепата си и осъди нападението.\r\n„Тероризмът е тероризъм и Израел застава зад народа на Испания! Обещаваме да се борим срещу всички, които искат да навредят на свободния свят“, се казва в изявлението. Симеон Миланов", "date": "2017.08.17", "title": "The Jerusalem Post: Израел изрази съболезнованията си на жертвите на атентата в Барселона и предложи подкрепа на Испания"}
{"url": "http://www.focus-news.net/news/2017/08/17/2426680/nf-kultura-promeni-usloviyata-za-kandidatstvane-po-kulturnata-programa-za-balgarskoto-predsedatelstvo-na-saveta-na-es-2018-g.html", "text": "На свикано от министъра на културата Боил Банов извънредно заседание Национален фонд „Култура“ (НФК) промени условията и сроковете за кандидатстване по Културната програма за Българското председателство на Съвета на Европейския съюз - 2018 г. Това съобщиха от пресцентъра на Министерството на културата.\r\nСлед направен анализ на получените коментари и бележки Управителният съвет на НФК взе следните решения: \r\n- финансиране до 100% на проектите; \r\n- разширяване на кръга на лицата, които могат да подават проектни предложения; \r\n- кандидатстване с повече от един проект; \r\n-отпускане на средствата на три етапа. \r\nСрокът за кандидатстване остава 45 дни, като започва да тече от 18.08.2017 г.  до 15.00 ч. на 02.10.2017 г. \r\nПълната информация може да намерите на сайта на НФ „Култура“ на .", "date": "2017.08.17", "title": "НФ „Култура“ промени условията за кандидатстване по културната програма за Българското председателство на Съвета на ЕС - 2018 г."}
{"url": "http://www.focus-news.net/news/2017/08/17/2426681/hurriyet-pone-32-ma-sa-ranenite-pri-atentata-v-barselona.html", "text": "Един смъртен случай е потвърден, а поне 32-ма души са ранени при атентата в Барселона, пише Hurriyet. Десет от тези 32-ма, са тежко ранени, заявиха от каталонската полиция и регионалното вътрешно министерство.\r\nИспанската медия El Pais пише за поне 10 убити. Говорител на полицията заяви, че не може да потвърди броя на жертвите. Симеон Миланов", "date": "2017.08.17", "title": "Hurriyet: Поне 32-ма са ранените при атентата в Барселона"}
{"url": "http://www.focus-news.net/news/2017/08/17/2426682/reks-tilarsan-kam-teroristite-sled-atentata-v-barselona-resheni-sme-da-vi-namerim-i-izpravim-pred-pravosadieto.html", "text": "САЩ предложиха подкрепата си на Испания след смъртоносното нападение в Барселона, пише AFP .\r\nДържавният секретар Рекс Тилърсън заяви, че консулското представителство на САЩ в Барселона, предоставя помощ на американците в града.\r\n„Терористите по цял свят трябва да знаят, че заедно с нашите съюзници сме решени да ви намерим и изправим пред правосъдието“, заяви Рекс Тилърсън на пресконференция с министъра на отбраната Джеймс Матис и японските им колеги. Симеон Миланов", "date": "2017.08.17", "title": "Рекс Тилърсън към терористите след атентата в Барселона: \"Решени сме да ви намерим и изправим пред правосъдието\""}
{"url": "http://www.focus-news.net/news/2017/08/17/2426684/sofiya-planov-remont-zatrudnyava-dvizhenieto-ot-stolitsata-kam-pernik-po-patya-prez-selo-dragichevo.html", "text": "Планов ремонт затруднява движението от столицата към Перник по пътя през село Драгичево, предаде репортер на Агенция \"Фокус\". Около час и половина отнема преминаването от изхода на столицата до светофара при Драгичево. \"Фокус\" призовава шофьорите да бъдат толерантни на пътя и да се движат с повишено внимание.", "date": "2017.08.17", "title": "София: Планов ремонт затруднява движението от столицата към Перник по пътя през село Драгичево"}
{"url": "http://www.focus-news.net/news/2017/08/17/2426685/prof-aleksandar-marinov-politolog-borbata-sreshtu-koruptsiyata-iziskva-obosnovanost-konkretnost-dokazatelstva-i-raboteshti-protseduri.html", "text": "Борбата срещу корупцията изисква обоснованост, конкретност, доказателства и работещи процедури. Това коментира пред Радио \"Фокус\" политологът проф. Александър Маринов. Той допълни, че дори по този въпрос, който трябва да поражда някаква степен на съгласие, има доста големи различия между управляващи и опозиция. \r\n„От 1-ви септември нататък  ще бъде дадено началото на нова спирала на напрежение и взаимни обвинения, свързани с дебатите по двата законопроекта за т.нар. антикорупционни политики. По основните спорни моменти би трябвало да се постигне съгласие. Поне в това отношение ,ако наистина имаше воля за борба с корупцията, а не се използва тя като фасада, би трябвало да се постигне съгласие. По всеки спорен проблем може да се намери приемливо решение“, уточни проф. Маринов. \r\nТой допълни, че донякъде е изненада обстоятелството, че в иначе по-спокойните летни месеци, не намалява градусът на напрежение, даже – напротив – в известен смисъл се увеличава.", "date": "2017.08.17", "title": "Проф. Александър Маринов, политолог: Борбата срещу корупцията изисква обоснованост, конкретност, доказателства и работещи процедури"}
{"url": "http://www.focus-news.net/news/2017/08/17/2426686/teroristichni-atentati-v-zapadna-evropa-spravka-na-agentsiya-fokus.html", "text": "22 май 2017 г. \r\n22 души загиват и над 60 са ранени при взрив на концерта на американската певица Ариана Гранде в британския град Манчестър.22 март 2017 г. \r\nНападател прегази хора по моста Уестминстър в Лондон и после намушка полицаи пред парламента, след което беше ликвидиран. Загиналите са 4, а ранените 40.18 март 2017 г. \r\nМъж нападна военен патрул на летище Орли в Париж, след като преди това бе стрелял по полицейски патрул. Той бе застрелян.3 февруари 2017 г.  \r\nМъж, размахващ мачете и викащ \"Аллах е велик\", атакува военен патрул пред търговски център на входа на Лувъра в Париж. Той бе ранен. Идентифициран бе като египетски гражданин.19 декември 2017 г. \r\nРадикализиран тунизиец открадна полски камион и го вряза в множество на коледен базар в Берлин. Загинаха 12 души. Разследването показа, че нападателят е бил последовател на Ислямска държава, която пое отговорност за атаката. Той е дошъл в Европа като мигрант и бе застрелян няколко дни по-късно в предградие на Милано.26 юли 2016 г. \r\nДвама нападатели прерязаха гърлото на свещеник и раниха заложничка в църква в Сент Етиен дю Рувре във Франция. Нападателите бяха ликвидирани. Те са се врекли във вярност на Ислямска държава.24 юли 2016 г. \r\n21-годишен сирийски бежанец бе арестуван, след като уби бременна и рани двама души с мачете в германския град Рьотлинген. Полицията каза, че няма индикации, че става дума за тероризъм.24 юли 2016 г. \r\nСириец рани 15 души като се взриви в района на музикален фестивал в германския град Анбах. ИД пое отговорност за нападението. 27-годишният нападател дошъл в Германия преди две години и поискал убежище. Той е преминал и през България, а в Германия е имал редица проблеми с полицията.22 юли 2016 г. \r\n18-годишен германо-иранец уби 9 души в търговски център в Мюнхен. Нападателят нямал връзки с ислямистите, а се възхищавал на масовите убийци. Нападението съвпадна с петата годишнина от масовото убийство на десетки хора от норвежеца Андерш Брайвиг в Осло и на остров Ютоя.18 юли 2016 г.  \r\n17-годишен афганистански бежанец с брадва и нож атакува пътниците на влак в района на германския град Вюрцбург и рани четирима души, преди да бъде ликвидиран. ИД пое отговорност за атаката.14 юли 2016 г. \r\nМъж вряза камион в множество на крайбрежния булевард на Ница във Франция и уби 86 души. Ранените бяха над 450. ИД пое отговорност за нападението, а нападателят бе идентифициран като пребиваващ във Франция тунизиец.14 юни 2016 г. \r\nФранцузин от марокански произход уби полицейски командир пред дома му в предградие на Париж, а после и неговата партньорка, също работила в полицията. После той взе малкото им дете за заложник и по време на заложническата криза в апартамента на убитите полицейски служители, той каза на полицейските преговарящи, че е действал по призив на ИД.22 март 2016 г. \r\nТрима атентатори на ИД, всичките белгийски граждани, се взривиха на международното летище на Брюксел Завентем и на метростанция Маалбек в града и убиха 32 души. Ранени бяха 340 души. При разследването бяха открити връзки на нападателите с атентатите от ноември 2015 г. в Париж.13 ноември 2015 г.  \r\nСерия от атаки в Париж срещу кафенета, ресторанти, барове, концертната зала Батаклан и Стад дьо Франс с участието на три групи от по трима терористи, комбиниращи самовзривяване, масово убийство и взимане и разстрел на заложници, отнеха живота на 130 души. Ранени бяха 368 души. ИД пое отговорност за атаката. Трима от извършителите бяха френски граждани. Двама - белгийски граждани. Всичките бяха ликвидирани или се самовзривиха. Оцеля французинът Салах Абдеслам, чиято роля все още не става ясна. Той е в белгийски арест.9 януари 2015 г.  \r\nЦветнокожият френския последовател на ИД Амеди Кулибали взе за заложници клиенти на еврейски супермаркет в Париж и уби четирима от тях. Ден преди това той уби общинска полицайка в предградие на Париж. Кулибали бе ликвидиран от полицията.7 януари 2015 г. \r\nРадикализираните братя Куаши нападнаха редакцията на сатиричния в. \"Шарли ебдо\" и убиха 12 души, в това число водещи журналисти и карикатуристи. Нападателите бяха ликвидирани два дни по-късно паралелно с ликвидирането на Кулибали. Разследването показа, че Куаши и Кулибали са съучастници.24 май 2014 г. \r\nЧетирима души бяха убити в стрелба в еврейския музей в Брюксел. Нападателят е френският гражданин Мехди Немуш. Той бе заловен в Марсилия във Франция и екстрадиран към Белгия, където ще бъде съден.21 юли 2005 г. \r\nЧетири експлозии избухват в три влака и един автобус в Лондон на 21 юли 2005 г. Мащабът на взривовете е по-слаб в сравнение със събитията на 7-ми юли. Един човек е пострадал. Цялата мрежа на метрото спира работа, три метростанции са евакуирани, болниците - приведени в готовност да приемат пострадали. При последвалото разследване следователите не откриват химически вещества. Разказите на свидетели са противоречиви - някои съобщават, че са видели взривил се човек, други - изоставени сакове, трети - избухнали чанти.7 юли 2005 г. \r\nЧетири взрива избухват в Лондон. Три от тях са под земята- на метростанции. Четвъртият взрив е осъществен на двуетажен автобус. В резултат загиват 45 души, а около 1000 са ранени.\r\nСерията от атентати започва с взрив сутринта в метростанцията \"Олдгейт\". Следват експлозии в станциите на метрото „Ливърпул стрийт”, „Кингс крос” и „Еджуар роад” - всичките те - разположени в Лондонското сити. Впоследствие са взривени пътнически автобуси на площадите „Ръсел” и „Тейвиксток”.\r\nОтговорност за атентатите поема терористичната организация „Тайната организация на „Ал Кайда” в Европа. \r\nАтентатите са реализирани седмица след получаването на председателството на Евросъюза от Великобритания, по време на годишната среща на Г –8, състояла се в Шотландия и ден след одобряването на Великобритания за домакин на олимпийските игри през 2012 година. 11 март 2004 г. \r\nМощни взривове избухват в четири влака в Мадрид. Загиват 192 души, а близо 1500 са ранени. Тридесет чужденци от 13 националности са сред жертвите на атентатите в Мадрид. Загиналите български граждани са четирима. Това са Адриан Андрианов, неговата годеница Калина Василева, Тинка Паунова и още една жена, чието име не е съобщава. Отговорност за атентата поема Ал Кайда. По-късно става ясно, че планът на терористите е бил четирите влака да се взривят в момента, в който се засекат на централната гара в Мадрид. Очаквало се силата на взрива да достигне до степен, достатъчна да унищожи сградата на гарата и да причини хиляди жертви.", "date": "2017.08.17", "title": "Терористични атентати в Западна Европа (Справка на Агенция „Фокус”)"}
{"url": "http://www.focus-news.net/news/2017/08/17/2426687/interfaks-ispanskata-politsiya-nameri-vtori-mikrobus-koyto-mozhe-da-e-prinadlezhal-na-atentatorite-ot-barselona.html", "text": "Испанската полиция заяви, че е намерила втори микробус, за който се предполага, че е принадлежал на терористите от Барселона, предава Интерфакс, позовавайки се на испанския „TV3“ . Микробусът е намерен в град Вик, който се намира на 64 километра от Барселона.  Симеон Миланов", "date": "2017.08.17", "title": "Интерфакс: Испанската полиция намери втори микробус, който може да е принадлежал на атентаторите от Барселона"}
{"url": "http://www.focus-news.net/news/2017/08/17/2426688/la-vanguardia-ispaniya-nay-malko-12-sa-zhertvite-na-napadenieto-v-barselona-ranenite-sa-pone-25.html", "text": "Най-малко 12 са жертвите на нападението в Барселона, ранените са поне 25. Това съобщава испанското електронно издание La Vanguardia. Малко след 17.00 часа местно време микробус се вряза в тълпа пешеходци на бул. „Ла Рамбла“ в централната част на града. Според полицията това е терористичен акт.", "date": "2017.08.17", "title": "La Vanguardia (Испания): Най-малко 12 са жертвите на нападението в Барселона, ранените са поне 25"}
{"url": "http://www.focus-news.net/news/2017/08/17/2426689/prodalzhavat-vzaimnite-ataki-mezhdu-gerb-i-bsp-obzor.html", "text": "Продължават взаимните атаки между ГЕРБ и БСП. В днешния ден и двете партии дадоха пресконференции. Първи бяха от БСП, които отправиха критики и обвинения към управляващата партия по отношение на няколко от важните им проекти – интермодалният терминал в Пловдив, ремонтът на бул. „Цариградско шосе“ в участъка от „Орлов мост“ до алея „Яворов“, ефективността на завода за боклук, както и темата за намерението на инвеститор да строи върху зелена площ, намираща се на кръстовището на бул. „България“ и „Петко Тодоров“.  \r\nДепутатът от БСП Георги Свиленски определи най-скъпите проекти на ГЕРБ като неефективни. Според него заводът за боклук в София е трябвало да постигне конкретни резултати – след преработването на отпадъци в завода, под 10% да отива на депо. По думите му обаче фактите сочат, че само 2 години след откриването му, той не може да достигне тези проценти. Той допълни, че втората задача е да се осигури приемственост или достъпност на служителите до правителството. „Голямата гордост и ефективност на Борисов е сведена до едни наши съграждани да сепарират ръчно боклука, след като той вече е излязъл от завода. Предлагаме вместо тези 6 млн. да се дават за това, във всеки един квартал на тези хора, които така или иначе обикалят по улиците и сепарират на място боклука, да им се дават пари да вършат това, без да ходят до завода”, предложи социалистът.\r\nНа това обвинение зам.-председателят на Столичния общински съвет (СОС) Николай Стойнев отговори, че през 2009 г. там са се брали макове, а сега функционира един от най-модерните заводи за преработка на отпадъци в Европа. „Целите, които бяха поставени с изграждането на завода, бяха да се намали количеството за депониране. В онзи период нямаше депо. В момента там функционира и модерно, и съвременно такова. Използват се всички ценни материали“, подчерта зам.-председателят на Столичния общински съвет.\r\nЗа качеството на ремонтите в София Свиленски заяви, че  през 2007 г. първият ремонт, който е направил Борисов, е този на „Орлов мост“. Според него „Орлов мост” е емблемата на ГЕРБ за всеки един ремонт – строителство, контрол, отговорност на фирмите и ощетяване на гражданите. Той припомни, че на 12 август 2007 г. завършва ремонтът, като 700 000 лв. са дадени само за „Орлов мост”, а 1,2 млн. лв. за отсечката от него до „Ропотамо”. По думите му само 10 дни след това „Цариградско шосе” става „Цариградско море”, а „Орлов мост” е нагънат на коловози. Свиленски допълни, че Борисов няколко дни след това е твърдял, че фирмата, която е извършила ремонта, е поела гаранцията от 5 год. Според него отново 100% столичани ще платят за втори път некачествения ремонт. Свиленски заяви, че автомагистралите \"Марица\" и \"Тракия\" също са били ремонтирани повторно на 3 месеца и малко преди да навърши година втората.\r\nСпоред Николай Стойнев обаче последният ремонт на участъка от бул. \"Цариградско шосе\" от Орлов мост до алея „Яворов“ е бил преди 11 години. Той обясни, че твърденията на БСП за ремонта на \"Орлов мост\" са неверни. По думите му тогавашният кмет Бойко Борисов е констатирал неизпълнение на дейностите и е била наложена санкция в размер на 300 000 лв., които не са били платени за свършена дейност. „Толкова струва и ремонтът на бул. „Цариградско шосе“. Много често се спекулира с ремонтите на булеварда. „Цариградско шосе“ се ремонтира на различни участъци през различни периоди“, допълни Стойнев.\r\nДепутатът от БСП не подмина и отдаването на концесия на интермодалния терминал в Пловдив. Той припомни, че решението е било взето в сряда на правителственото заседание. По думите му само преди 6 месеца от БСП са искали тази процедура да бъде спряна. Според него това е поредният грабеж на българското общество – дават се под наем 71 декара, с изградената инфраструктура, за 5 хил. лева на месец за 27 години. Свиленски уточни, че съоръжението е построено за 12 млн. евро, а го дават под наем за цената на будка в центъра на София. Според него тази фирма ще стане монополист и ще контролира отношенията на всички транспортни фирми с този терминал. „Казахме, че фирмата ще е пловдивска с 4 букви. Сега вече може да я кажем ПИМК. Да видим дали те няма да са концесионер на летище „Пловдив”, каза още той. В заключение Свиленски се обърна към управляващите с думите: „Когато някой иска да се сигнализира прокуратурата във връзка с ефективността на проекти, предлагам на колегите от ГЕРБ, които това лято не почиваха и даваха пресконференции от морето, ако намират нещо притеснително в това, което казваме, още днес да направят това”. \r\nОтговорът по темата даде транспортният министър Ивайло Московски, който подчерта, че процедурата е абсолютно открита, честна, прозрачна, минала е през нотификация на ЕК за наличие или неналичие на държавна помощ при нейното изграждане. Той посочи, че е направил справка в мандат на БСП дали е имало концесии, където са участвали само по 1 кандидат специално в транспортната инфраструктура, и се е натъкнал на 3 броя такива концесии. „Не се сещам тогава г-н Свиленски да е упреквал тогава правителството“, добави Московски и отправи предложение към Георги Свиленски, като изрази готовност да направи всичко възможно този концесионен договор да не се случи. „Ще поискам нотифициране на създаване на държавно дружество. Ще поканя лично Свиленски да му стане изпълнителен директор. Ако Свиленски постигне по-добри параметри и за първите 2 години докара повече инвестиции в развитието на терминала от 3 млн. лв., ако за периода на концесия договори инвестиция над 15 млн. и ако успее да договори по-висок доход от наем на терен, аз съм готов да си понеса политическата отговорност и ще се оттегля. Напълно сериозен съм, не се шегувам. Ще настоявам за същото и от негова страна. Явно г-н Свиленски има по-голям капацитет, отколкото пазарът в нашата държава може да предложи. Това означава, че е изключително силен мениджър и заслужава много повече от това, което е“, каза още Ивайло Московски. \r\nЗа казуса около намерението на инвеститор да строи върху зелена площ на кръстовището на булевардите „България“ и „Петко Ю. Тодоров“, общинският съветник от БСП в СОС Николай Николов коментира, че по общия устройствен план от 2009 г. мястото трябва да бъде парк, зелена площ и да има дървета. Според него обаче с подписа на Борисов като кмет, през 2006 г., тази публично-общинска собственост е станала частна и е дадена на частна фирма, която е заградила пространството и е нарушила нормалния ритъм на живот на кв. „Стрелбище”, в София. По думите му понеже фирмата не е зачела нито районната, нито столичната власт, е правила каквото си поиска и както си поиска, призивът му е Борисов да вземе отношение по казуса, тъй като цялото това ходене по мъките е започнало с неговия подпис.\r\nОт своя страна Силвия Христова, председател на Комисията по устройство на територията към СОС, коментира, че отново се спекулира с темата. По думите ѝ този терен преди много години е бил отреден за застрояване и е придобит от фирмата инвеститор чрез замяна, която е одобрена от СОС през 2006 г., когато ГЕРБ дори не е била учредена като политически субект. „Впоследствие през 2009 г. се предприема промяна в Общия устройствен план на столицата. Именно по наша инициатива този терен е отреден за озеленяване. Към настоящия момент няма влязъл в сила подробен устройствен план, който да разрешава строителство в този терен. Категоричното ни мнение е, че тази площ трябва да остане зелена и паркова градинка в квартала“, подчерта Христова. По думите ѝ решението на ВАС не касае разрешително за строеж, а е свързано с подробния устройствен план. „Действително то е в полза на инвеститора и както знаете, главният архитект беше санкциониран неколкократно за това, че не одобрява този устройствен план. Той е за повторно обявяване. Моето мнение е, че няма как да се случи строителство в този терен. Не би трябвало този подробен устройствен план да бъде одобрен. Това е нашата категорична позиция – там да не се строи“, каза още Силвия Христова.\r\nЛюба АЛЕКСИЕВА", "date": "2017.08.17", "title": "Продължават взаимните атаки между ГЕРБ и БСП (ОБЗОР)"}
{"url": "http://www.focus-news.net/news/2017/08/17/2426690/tass-rusiya-prizova-tsyala-evropa-da-obedini-usiliyata-si-v-borbata-sreshtu-terorizma.html", "text": "Председателят на руската парламентарна комисия по международни отношения Леонид Слуцкий призова европейските лидери да обединят усилия в борбата с тероризма, предава ТАСС.  \r\n„Отново терористичен акт, отново в голям европейски туристически център. Този път Барселона. Почеркът е един почти навсякъде, а именно нападение срещу мирни и невъоръжени граждани. На такива новости е невъзможно да се привикне, винаги се изпитва болка и потрес“, заяви Слуцкий.\r\n„С терористите трябва да се борят чрез съвместна борба на целия свят“, добави той. Симеон Миланов", "date": "2017.08.17", "title": "ТАСС: Русия призова цяла Европа да обедини усилията си в борбата срещу тероризма"}
{"url": "http://www.focus-news.net/news/2017/08/17/2426691/diarioveloz-ispaniya-edin-e-zaginal-a-17-sa-raneni-pri-napadenieto-v-barselona-spored-ofitsialno-saobshtenie-na-politsiyata.html", "text": "Един е загинал, а 17 са ранени при нападението в Барселона.Това съобщава електронното издание DiarioVeloz , цитирайки съобщение на полицията в социалната мрежа \"Туитър\" във връзка с нападението, при което микробус се вряза в пешеходци на бул. „Ла Рамбла“ в централната част на града. Властите са обявили за издирване един човек, извършите атаката. В социалните мрежи вече се публикуват видеоклипове, свързани с нападението, чрез които властите издирват извършителите.", "date": "2017.08.17", "title": "DiarioVeloz (Испания): Един е загинал, а 17 са ранени при нападението в Барселона, според официално съобщение на полицията"}
{"url": "http://www.focus-news.net/news/2017/08/17/2426692/mirror-liderat-na-leybaristite-dzheremi-korbin-i-londonskiya-kmet-sadik-han-osadiha-napadenieto-v-barselona.html", "text": "Лидерът на британските лейбъристи заяви, че нападението в Барселона е „ужасно“, предава Mirror.\r\nКметът на Лондон Садик Хан нарече атаката „варварска“.\r\n„Ужасни новини от Барселона. Мислите ми са с убитите и ранени, както и службите, които работят , за да спасяват животи“, заяви лидерът на британската левица. Симеон Миланов", "date": "2017.08.17", "title": "Mirror: Лидерът на лейбъристите Джереми Корбин и лондонския кмет Садик Хан осъдиха нападението в Барселона"}
{"url": "http://www.focus-news.net/news/2017/08/17/2426693/plovdiv-nov-parking-za-10-avtomobila-izgradiha-v-rayon-severen.html", "text": "Нов паркинг за 10 автомобила изградиха в район „Северен“ в Пловдив. Това съобщи за Радио „Фокус“ – Пловдив кметът на района инж. Ральо Ралев. Северният тротоар на ул. „Иван Рилски”, в участъка от ул. „Бързия” до ул. „Панагюрище”, е изцяло подменен. Поставени са нови вибропресовани тротоарни плочи с обща площ 426 кв.м., 135 л.м., бордюри и 80 л.м. нови градински бордюри за новия паркинг. Извършеното цялостно благоустрояване на района ще обслужва както живущите, така и всички големи и малки посетители на наскоро откритата в близост детска площадка.\r\nРайон “Северен” продължава подмяната на уличните и тротоарните настилки, като целта на районната администрация е да превърне парковите пространства в оазиси за отдих и детски игри.\r\nЦветана ТОНЧЕВА", "date": "2017.08.17", "title": "Пловдив: Нов паркинг за 10 автомобила изградиха в район „Северен“"}
{"url": "http://www.focus-news.net/news/2017/08/17/2426694/sputnik-rusiya-e-gotova-da-pomogne-na-ispaniya-v-razsledvaneto-na-teroristichniya-akt-v-barselona.html", "text": "Русия е готова да предостави цялата нужна подкрепа на Испания при разследването на терористичния акт в Барселона, ако такава бъде поискана, предава Sputnik. Това заяви председателят на руската парламентарна комисия за международни отношения Леонид Слуцкий.  Симеон Миланов", "date": "2017.08.17", "title": "Sputnik: Русия е готова да помогне на Испания в разследването на терористичния акт в Барселона"}
{"url": "http://www.focus-news.net/news/2017/08/17/2426695/varna-ogranicheno-e-dvizhenieto-po-am-hemus-v-posoka-sofiya-pri-km-392-poradi-ptp.html", "text": "Ограничено е движението по АМ \"Хемус\", в посока София, при км 392, в област Варна, поради ПТП. Това съобщиха от пресцентъра на Агенция \"Пътна инфраструктура\". Обходният маршрут е от пътен възел при км 399 - път I-2 до пътен възел, при км 386.", "date": "2017.08.17", "title": "Варна: Ограничено е движението по АМ \"Хемус\", в посока София, при км 392, поради ПТП"}
{"url": "http://www.focus-news.net/news/2017/08/17/2426696/afp-velikobritaniya-zastava-zad-ispaniya-sled-atentata-v-barselona.html", "text": "Великобритания застава „заедно с Испания срещу терора“, заяви британският премиер Тереза Мей, цитирана от AFP.\r\n„Мислите ми са с жертвите на днешната ужасна атака в Барселона и служителите на извънредните служби, които реагираха на инцидента“, заяви Тереза Мей в „Туитър“. Симеон Миланов", "date": "2017.08.17", "title": "AFP: Великобритания застава зад Испания след атентата в Барселона"}
{"url": "http://www.focus-news.net/news/2017/08/17/2426697/afp-edin-arestuvan-sled-napadenieto-v-barselona.html", "text": "Един мъж е арестуван след нападението в Барселона, предава AFP.\r\n„Арестувахме един мъж и третираме въпроса като терористично нападение“, заяви полицията в Каталония. Властите добавиха, че никой не е барикадиран, в какъвто и да е бар в централна Барселона, отричайки информацията от по-рано. Симеон Миланов", "date": "2017.08.17", "title": "AFP: Един арестуван след нападението в Барселона"}
{"url": "http://www.focus-news.net/news/2017/08/17/2426698/premierat-boyko-borisov-izrazi-saboleznovaniya-za-zhertvite-v-barselona.html", "text": "В телеграма до испанския си колега Мариано Рахой премиерът Бойко Борисов изрази искрените съболезнования на българското правителство за жертвите при днешния терористичен акт в Барселона, съобщиха от правителствената информационна служба.\r\n\"Дълбоко сме потресени от тази проява на жестокост и насилие над мирни граждани и изразяваме солидарност и безрезервна подкрепа към испанския народ. За подобни действия няма и не може да има оправдание\", посочва премиерът.\r\nТой заявява и решимостта на българското правителство да продължи активно да участва в борбата на международната общност срещу тероризма.", "date": "2017.08.17", "title": "Премиерът Бойко Борисов изрази съболезнования за жертвите в Барселона"}
{"url": "http://www.focus-news.net/news/2017/08/17/2426699/sled-napadenieto-v-barselona-protivorechiva-informatsiya-za-broya-na-zaginalite-i-ranenite-pri-atakata-obzor.html", "text": "Микробус се вряза в пешеходци на бул.„Ла Рамбла“ в централната част на Барселона около 17.00 часа местно време в четвъртък.  Полицията определи нападението за терористичен акт. Властите в Барселона отцепиха района около нападението. Жителите и гостите на града са призовани да не излизат на улицата и да избягват мястото на атаката. Всички магазини в града са затворени. Информациите в испанските и световните медии за жертвите и пострадалите при атаката са силно противоречиви – в броят на загиналите варира от 1 до 13 души, същото важи и за пострадалите.  Според последната официална информация, разпространена от полицията чрез социалната мрежа „Туитър“, при нападението е загинал един човек, а 17 са пострадали. Каталонската полиция заяви, че е открила паспорта на испански гражданин с арабско фамилно име в микробуса, с който бе извършено нападението. По-късно стана ясно, че полицията арестува един мъж след нападението. Властите добавиха, че никой не е барикадиран, в какъвто и да е бар в централна Барселона, отричайки информация тиражирана от медиите по-рано. \r\nДържавни и политически лидери от цял свят осъдиха остро нападението в Барселона и изразиха своите съболезнования и съпричастност с близките на загиналите и пострадалите при атаката.", "date": "2017.08.17", "title": "След нападението в Барселона – противоречива информация за броя на загиналите и ранените при атаката (ОБЗОР)"}
{"url": "http://www.focus-news.net/news/2017/08/17/2426700/the-telegraph-donald-tramp-obeshta-na-ispaniya-che-shte-napravi-vsichko-nuzhno-za-da-pomogne.html", "text": "Американският президент Доналд Тръмп заяви на Испания, че ще „направи каквото е нужно“, за да помогне след терористичното нападение в Барселона, предава The Telegraph.\r\n„Бъдете твърди и силни, обичаме ви“, написа президентът в „Туитър“.\r\nПървата дама на САЩ Мелания Тръмп също изказа съболезнованията си и заяви, че „мислите и молитвите“ й са с Барселона. Симеон Миланов", "date": "2017.08.17", "title": "The Telegraph: Доналд Тръмп обеща на Испания, че ще направи „всичко нужно, за да помогне“"}
{"url": "http://www.focus-news.net/news/2017/08/17/2426701/mvnr-kam-tozi-moment-nyama-postapila-informatsiya-za-postradali-balgarski-grazhdani-pri-izvarsheniya-teroristichen-akt-v-barselona.html", "text": "Към 21.30 ч българско време няма постъпила информация за пострадали български граждани при извършения терористичен акт в Барселона. Това съобщиха от пресцентъра на Министерство на външните работи. Българското посолство в Мадрид е в постоянен контакт с местните власти и следи ситуацията.\r\nМинистерството на външните работи препоръчва настоятелно на всички български граждани, които се намират в града, да избягват района на пл.“Каталуня“ и бул. „Лас Рамблас“. Препоръчваме на българските граждани да следят местните медии за актуална информация по случая, да следват стриктно инструкциите на органите на реда, да избягват места с големи струпвания на хора, както и да избягват пътуване с градския транспорт и метрото в града до изясняване и успокояване на ситуацията.\r\nМВнР призовава българските граждани, които се намират в Барселона да се свържат с близките си или да се отбележат в социалните медии, че са на безопасно място, защото мрежите на мобилните оператори са претоварени.", "date": "2017.08.17", "title": "МВнР: Към този момент няма постъпила информация за пострадали български граждани при извършения терористичен акт в Барселона"}
{"url": "http://www.focus-news.net/news/2017/08/17/2426702/faz-germanskoto-pravitelstvo-izrazi-shoka-si-ot-protivnata-ataka-v-barselona.html", "text": "Федералното правителство на Германия изрази шока си от терористичната атака, която бе извършена в сърцето на каталонската столица Барселона, съобщава националният ежедневник Die Frankfurter Allgemeine Zeitung.\r\n\"Ние сме заедно с жертвите в дълбоката им тъга след тази противна атака\", написа в социалната мрежа \"Туитър\" говорителят на правителството в Берлин Щефан Зайбер, допълвайки, че Германия предлага солидарност и приятелство на Испания в този труден за нея момент.\r\nМинистърът на външните работи Зигмар Габриел също изрази възмущение: \"Дълбоко шокиран съм от новините от Барселона. Нашите мисли са с жертвите и техните приятели и роднини\".  Тереза Герова", "date": "2017.08.17", "title": "FAZ: Германското правителство изрази шока си от \"противната атака\" в Барселона"}
{"url": "http://www.focus-news.net/news/2017/08/17/2426703/zdf-napadenieto-v-barselona-arestuvan-e-parvi-zapodozryan.html", "text": "Полицията в испанския автономен регион Каталония потвърди в социалната мрежа \"Туитър\", че след терористичния атентат в столицата Барселона е извършен първи арест на заподозрян за атаката, предава германският телевизионен канал ZDF.\r\nСъщевременно правоохранителните органи отхвърлиха разпространената информация, че предполагаемият извършител се укрива в бар в Барселона. По-рано бе съобщено, че един или повече нападатели са се барикадирали в едно от заведенията в града.  Тереза Герова", "date": "2017.08.17", "title": "ZDF: Нападението в Барселона - арестуван е първи заподозрян"}
{"url": "http://www.focus-news.net/news/2017/08/17/2426704/nimh-ekstremalen-e-indeksat-za-pozharoopasnost-v-12-oblasti-na-stranata-za-18-avgust.html", "text": "Екстремален e индексът за пожароопасност в 12 области на страната за 18 август. Това сочи справка на сайта на Националния институт по метеорология и хидрология (НИМХ) към Българската академия на науките (БАН). Най-високата степен на опасност от пожари е в сила за областите: Благоевград, Пазарджик, Пловдив, Кърджали, Стара Загора, Сливен, Хасково, Ямбол, Бургас, Варна, Добрич и Плевен. Там е възможно възникването на бързо разпространяващи се, много силни и трудни за овладяване пожари с въвличане на дървесните корони. \r\nМного голям индекс за опасност от пожари има Източна и Югоизточна България, както и на места в Централна Северна България. При този индекс има вероятност за разразяване на много силни пожари с частично или пълно засягане на короните на дърветата.", "date": "2017.08.17", "title": "НИМХ: Екстремален e индексът за пожароопасност в 12 области на страната за 18 август"}
{"url": "http://www.focus-news.net/news/2017/08/17/2426705/sport-lionel-mesi-vse-oshte-ne-e-prepodpisal-s-barselona.html", "text": "Лионел Меси все още не се е подписал под новия си договор с Барселона. През юли месец от Барселона обявиха, че са постигнали споразумение с Меси, който да подпише договор до 2021 година. Вицепрезидентът на клуба Хорхе Местре заяви, че всичко е готово и договорено, но очакват все още футболистът да подпише.", "date": "2017.08.17", "title": "Спорт: Лионел Меси все още не е преподписал с Барселона"}
{"url": "http://www.focus-news.net/news/2017/08/17/2426706/modernizatsiyata-na-tranzitniya-gazoprovod-za-turtsiya-se-izvarshva-v-srok-obzor.html", "text": "Модернизацията на транзитния газопровод за Турция се извършва в срок. Това стана ясно по време на проверката на изграждането на Транзитния газопровод за Турция в участъка „Лозенец“-„Недялско“, която направиха премиерът Бойко Борисов и енергийният министър Теменужка Петкова. Изграждането на двадесеткилометровата газопроводна отсечка от компресорна станция Лозенец до Недялско се реализира с цел повишаване на сигурността и капацитетните възможности на съществуващата транзитна газопреносна мрежа на „Булгартрансгаз” ЕАД. Дейностите са част от проект за рехабилитация, модернизация и разширение на съществуващата газопреносна система, определен за проект от общ интерес от Европейската комисия. С реализирането му ще се повиши сигурността на преносната система на „Булгартрансгаз” ЕАД и ще се осигури възможност за пренос на допълнителни количества газ по транзитния газопровод в участъка между компресорна станция „Лозенец” и българо-турската граница.\r\nМинистър-председателят заяви, че с изграждането на този газов участък капацитетът на транзитния газопровод за Турция ще достигне от 14 до 15,7 млрд. кубически метра газ. Предвижда се обектът да бъде завършен през 2018 година. Той коментира, че на много хора не им се е вярвало, но интерконекторите в България се строят, а по газопровода с Турция се работи с пълен обем. По думите му компресорите по проекта са подменени с най-добрите американски и има разлика между строящото се сега и заварката по Южен поток, която всички си спомнят. По отношение на газовия хъб „Балкан“ министър-председателят посочи, че предпроектното проучване предстои да стартира и ще бъде направено с европейски средства. Той припомни, че страната ни е подписала договор за интерконектор със Сърбия за 10 млрд. кубически метра и изрази надежда до края на годината да започне същинското строителство и на интерконектора с Гърция. Правителството работи активно по това 15,4 млрд. кубически метра руска газ да идва директно в газовия хъб. Бойко Борисов обясни, че този руски газ може да дойде по тръбата, която се прави в момента или по договорена директна тръба в газовия хъб между ЕК и „Газпром“. Той уточни, че правителството се подготвя и за двата варианта. Премиерът заяви, че с прозрачност, мотивираност и ясни намерения кабинетът е стигнал до това, което се вижда при модернизацията на транзитния газопровод за Турция. Той припомни как опозицията е подписала договор с Азербайджан за огромни количества газ. По думите му това, което тогава е правено пожелателно, днес управляващите правят възможно на практика. Според него на опозицията й е трудно да приеме фактите, но нещата в България се случват и то по най-добрия начин. Бойко Борисов обясни, че от морските курорти приходите от данъци са със 100 млн. повече, безработицата е 6%, бюджетът е на излишък, няма дефицит, а страната ни е с най-нисък външен дълг. \r\nЕнергийният министър Теменужка Петкова заяви, че правителството изпълнява един от основните си приоритети в областта на енергетиката, а именно - диверсификация на източниците и маршрутите за доставка на природен газ. Тя обясни, че диверсификацията ще даде възможност страната ни да има природен газ от различни източници, а постигнатата цена да бъде конкурентоспособна. По думите й диверсификацията се изпълнява като приоритет с всички сили и средства, случващото се е видимо и никой не може да го оспори.\r\nБиляна ИВАНОВА", "date": "2017.08.17", "title": "Модернизацията на транзитния газопровод за Турция се извършва в срок (ОБЗОР)"}
{"url": "http://www.focus-news.net/news/2017/08/17/2426707/focus-arestuvaniyat-za-teroristichniya-atentat-v-barselona-e-vlyazal-v-stranata-ot-marsiliya-ima-severnoafrikanski-proizhod.html", "text": "Задържаният от полицията в каталонската столица във връзка с терористичния атентат в Барселона е мъж, пристигнал в града от Марсилия, Франция, но произхожда от държава от Северна Африка. Това съобщава местният вестник La Vanguardia и държавната телевизия TVE, цитирайки източници от полицейските кръгове, съобщава германското издание Focus.\r\nСпоред медийни доклади властите издирват още двама заподозрени във връзка с нападението. Официално потвърждение на информацията обаче към момента няма.  Тереза Герова", "date": "2017.08.17", "title": "Focus: Арестуваният за терористичния атентат в Барселона е влязъл в страната от Марсилия, има северноафрикански произход"}
{"url": "http://www.focus-news.net/news/2017/08/17/2426708/premierat-boyko-borisov-se-zapozna-na-myasto-s-deynostite-za-spravyane-s-pozhara-v-haskovska-oblast.html", "text": "Министър-председателят Бойко Борисов посети тази вечер района на Хасково и се запозна на място с обстановката и с дейностите за справяне с пожара там. Ситуацията към момента му беше докладвана от директора на Регионалната дирекция „Пожарна безопасност и защита на населението“ Николай Вълчев. Това съобщиха от правителствената информационна служба.\r\nУточнени бяха действията, които ще бъдат предприети тази нощ във връзка с гасенето. Утре сутринта ще продължат да оказват подкрепа военнослужещите от Сухопътните войски, както ще се включи и тежка инженерна техника от Агенция „Пътна инфраструктура“. Активизирани са и работят всички поделения на МВР, местните власти, служителите на държавното горско предприятие, помощ оказват и доброволци.\r\nПремиерът Борисов поздрави екипите за добрата координация.", "date": "2017.08.17", "title": "Премиерът Бойко Борисов се запозна на място с дейностите за справяне с пожара в Хасковска област"}
{"url": "http://www.focus-news.net/news/2017/08/17/2426709/daily-sabah-balgariya-shte-razpolozhi-600-voynitsi-na-granitsata-s-turtsiya-za-zashtita-sreshtu-nezakonnata-migratsiya.html", "text": "България е решила да увеличи мерките за сигурност, за да предотврати нелегалната миграция от Турция. Това бе заявено от българския министър на отбраната Красимир Каракачанов, пише  Daily Sabah.\r\nКаракачанов заяви, че повече войници ще бъдат разположени на българско-турската граница, за да се осигури сигурност, а самата граница ще бъде разделена на пет части, за да бъде следена по-удобно. Посочвайки, че всяка част от границата ще има свой бронират отряд войници Каракачанов посочи, че ще има 600 войници по границата, някои от които специално обучени. Министърът заяви, че според предишния опит, войниците са по-ефективни за охраната на границата отколкото полицейските сили. Той добави, че нелегалното движение ще се следи чрез камери и безпилотни летателни апарати. \r\n„Не можем повече да не обръщаме внимание на нелегалните мигранти“, посочи Каракачанов в критика към европейските държави, които не са закрили бежанския маршрут в Средиземно море. \r\n„Части на НАТО или на ЕС трябва да бъдат разположени в Гърция и в Италия да защитават външните граници чрез сила, при нужда“, добави той и посочи, че повечето хора, които достигат до Европа през Средиземно море са икономически мигранти. „Те не се сблъскват с преследване, те нямат нужда за защита на живота си. Те просто искат да живеят в богата западна държава“, заключи Каракачанов. Виктор Турмаков", "date": "2017.08.17", "title": "Daily Sabah: България ще разположи 600 войници на границата с Турция за защита срещу незаконната миграция"}
{"url": "http://www.focus-news.net/news/2017/08/17/2426710/prezidentat-rumen-radev-dalboko-potresen-sam-ot-napadeniyata-v-tsentara-na-barselona.html", "text": "Дълбоко потресен съм от нападенията в центъра на Барселона, при които загинаха и бяха ранени много граждани. Това се посочва в позиция на държавния глава Румен Радев по повод терористичната атака в Барселона. Цялата позиция на президента е следната:", "date": "2017.08.17", "title": "Президентът Румен Радев: Дълбоко потресен съм от нападенията в центъра на Барселона"}
{"url": "http://www.focus-news.net/news/2017/08/17/2426711/focus-napadenieto-v-barselona-katalonskiyat-vatreshen-ministar-potvardi-smartta-na-13-dushi.html", "text": "Министърът на вътрешните работи на испанския автономен регион Каталония - Хоакум Форн, потвърди, че жертвите, загинали при терористичното нападение на една от най-популярните улици в Барселона, са 13 души, съобщава германското издание Focus.\r\nПо последни данни са пострадали 50 души. Няма приведена информация за състоянието им. \r\nСлед първоначалните противоречиви данни за броя на загиналите, полицията успя да потвърди за смъртта на само един човек. Тереза Герова", "date": "2017.08.17", "title": "Focus: Нападението в Барселона: Каталонският вътрешен министър потвърди смъртта на 13 души"}
{"url": "http://www.focus-news.net/news/2017/08/17/2426712/afp-emanyuel-makron-izrazi-solidarnost-sled-tragichnoto-napadenie-v-barselona.html", "text": "Президентът на Франция Еманюел Макрон изрази солидарност с Испания след смъртоносното нападение с микробус в Барселона, предаде  AFP.\r\n„Ние оставаме обединени и решителни“, заяви Макрон, описвайки случилото се като „трагично нападение“ и добавяйки, че мислите му са с жертвите.  Виктор Турмаков", "date": "2017.08.17", "title": "AFP: Еманюел Макрон изрази солидарност след „трагичното нападение“ в Барселона"}
{"url": "http://www.focus-news.net/news/2017/08/17/2426713/tenis-grigor-dimitrov-pobedi-del-potro-na-mastars-turnira-v-sinsinati.html", "text": "Григор Димитров за първи път в кариерата си победи Хуан Мартин Дел Потро и се класира за четвъртфиналите на „Мастърс“ турнира в Синсинати. Българинът се наложи в два сета 6:3, 7:5, като в първия постигна пробив, който Дел Потро не успя да върне. Във втория сет аржентинецът поведе след пробив с 4:1, но Димитров направи нови два пробива в подаването на Дел Потро, който при 5:6 взе медицински тайм аут, след което само доигра мача.\r\nВ следващия кръг Димитров ще срещне победителя от двубоя между руснака Карен Качанов и японеца Юичи Сугита.", "date": "2017.08.17", "title": "Тенис: Григор Димитров победи Дел Потро на „Мастърс“ турнира в Синсинати"}
{"url": "http://www.focus-news.net/news/2017/08/17/2426729/afp-po-vreme-na-napadenieto-v-barselona-e-zaginala-belgiyska-grazhdanka.html", "text": "Белгийският външен министър Дидие Рейндерс съобщи, че гражданка на Белгия е загинала при терористичното нападение в Барселона, предаде  AFP.\r\n„За съжаление разбрахме за белгийска жертва в Барселона. Моите съболезнования към семейството и близките ѝ“, написа Рейндерс от профила си в социалната мрежа „Туитър“.  Виктор Турмаков", "date": "2017.08.17", "title": "AFP: По време на нападението в Барселона е загинала белгийска гражданка"}
{"url": "http://www.focus-news.net/news/2017/08/17/2426730/borislav-evlogiev-balgarskiyat-konsul-v-madrid-po-posledni-danni-pri-napadenieto-v-barselona-ima-12-zhertvi-16-tezhko-raneni-23-po-leko-raneni-i-43-s-leki-travmi.html", "text": "Преди минути получихме официални данни от Центъра за оперативна координация в Каталуния, която е специализирано звено в рамките на Структурата за гражданска защита на Каталуния. Последните данни са за 12 жертви, 16 тежко ранени, 23 по-леко ранени, 43 с леки травми. Това каза българският консул в Мадрид Борислав Евлогиев за Агенция \"Фокус\" във връзка с нападението в Барселона, при което ван се вряза в пешеходци на бул.„Ла Рамбла“ в централната част на града. \"Имаме информация само за две от жертвите - едната е белгийска гражданка, другата - италианска\", каза още българският консул.\r\nВасилена ЙОРДАНОВА", "date": "2017.08.17", "title": "Борислав Евлогиев, българският консул в Мадрид: По последни данни при нападението в Барселона има 12 жертви, 16 тежко ранени, 23 по-леко ранени и 43 с леки травми"}
{"url": "http://www.focus-news.net/news/2017/08/17/2426731/tass-vladimir-putin-izrazi-saboleznovaniya-na-kralya-na-ispaniya-vav-vrazka-s-teroristichniya-akt-v-barselona.html", "text": "Президентът на Русия Владимир Путин изрази съболезнования на краля на Испания Филип VI във връзка с терористичния акт в Барселона и подчерта, че то подчертава необходимостта да се обединят усилията на световната общност в борбата срещу тероризма, предаде ТАСС.\r\n„Решително осъждаме това жестоко и цинично престъпление, извършено срещу мирните граждани. Случилото се за пореден път потвърждава необходимостта от реално обединение на усилията на цялата световна общност в безкомпромисната борба срещу силите на тероризма“, заяви Путин в съболезнователна телеграма.\r\nПрезидентът предаде думи на съчувствие към роднините и близките на загиналите и пожелания за скорошно оздравяване на пострадалите.  Виктор Турмаков", "date": "2017.08.17", "title": "ТАСС: Владимир Путин изрази съболезнования на краля на Испания във връзка с терористичния акт в Барселона"}
{"url": "http://www.focus-news.net/news/2017/08/17/2426732/borislav-inchev-kmet-na-rayon-yuzhen-v-plovdiv-obrazuvani-sa-52-izpalnitelni-dela-sreshtu-neizryadni-sobstvenitsi-na-garazhni-kletki-v-rayona.html", "text": "Образувани са 52 изпълнителни дела срещу неизрядни собственици на гаражни клетки в район „Южен“ в Пловдив. Това каза за Радио „Фокус“ – Пловдив районният кмет Борислав Инчев. По думите му частни съдебни изпълнители ще събират от неизрядните собственици дължимите суми, които са на обща стойност около 48 000 лева. „Вследствие на дела, заведени преди време, са събрани почти 14 000 лева от тези общо 48 000 лева. Прибягваме до тази крайна мярка по една причина – категоричен отказ от длъжниците да изплатят задълженията си към района, в резултат на което единственият възможен начин е образуването на изпълнително дело и даването на частен съдебен изпълнител. Умолявам хората, които имат задължения, да бъдат редовни и изрядни. Ако някой има временен проблем, то нека да се обърне към нашите служители. На третия месец се обаждаме, че собственикът има задължения, на четвъртия месец пишем официално писмо и ако се стигне до шести месец неплащане, ние предприемаме действие по прекратяването на разрешителното му и съответно по даването на длъжника на частен съдебен изпълнител. Законът е за всички. Трябва да властва принципа на равнопоставеност. Благодаря на хората, които са изключително съвестни и си плащат задълженията в срок, а има и такива, които предплащат за три или повече месеца. Това означава, че предварително дават своя дан като приход на Общината“, коментира Борислав Инчев. Той посочи, че има длъжници, които не са плащали повече от 40 месеца. „Каквото и оправдание да бъде казано по техен адрес, то няма да е миродавно. Ползвателите на гаражни клетки не са били принудени да ги използват. Ако някой има трудност и реши, че не може да се плаща и не използва гаража, то трябва да само да пусне заявление. Още от следващия месец разрешителното му ще се прекрати и ще трябва да погаси единственото натрупаното задължение“, обясни кметът на район „Южен“ в Пловдив.\r\nБорислав Инчев каза още, че премахването на гаражни клетки се налага по две причини – действащите нормативни актове и изпълнението на политиката на Община Пловдив за поетапно премахване на гаражните клетки. „До края на месец август ще се проведе предна акция за премахване на незаконни гаражни клетки в района. Това при нас ще е един периодичен процес с оглед на това, че установяването на законността или не на една гаражна клетка изисква време“, посочи Инчев.\r\nТони МИХАЙЛОВ", "date": "2017.08.17", "title": "Борислав Инчев, кмет на район „Южен“ в Пловдив: Образувани са 52 изпълнителни дела срещу неизрядни собственици на гаражни клетки в района"}
{"url": "http://www.focus-news.net/news/2017/08/17/2426733/afp-islyamska-darzhava-tvardi-che-neyni-voyni-sa-izvarshili-napadenieto-v-barselona.html", "text": "Пропагандната медия на „Ислямска държава“ „Амак“ съобщи, че „войници“ на групировката е извършили нападението с микробус в Барселона, предаде  AFP.\r\n„Извършилите нападението в Барселона бяха войници на „Ислямска държава“, съобщава „Амак“. Виктор Турмаков", "date": "2017.08.17", "title": "AFP: „Ислямска държава“ твърди, че нейни „войни“ са извършили нападението в Барселона"}
{"url": "http://www.focus-news.net/news/2017/08/17/2426734/the-local-ispaniya-spored-ispanski-vestnik-politsiyata-e-likvidirala-vtori-zamesen-v-napadenieto-v-barselona.html", "text": "Според испанското издания „Ла Вангардия“ втори от нападателите в Барселона е бил убит от полицията в опит да избяга от града, предаде  The Local.\r\n„Ла Вангардия“ съобщава, че нападателят е бил ликвидиран, след като е бил спрян на полицейски пункт, но засега не е ясно дали е бил убит именно от полицията или сам е приключил с живота си. Виктор Турмаков", "date": "2017.08.17", "title": "The Local (Испания): Според испански вестник полицията е ликвидирала втори замесен в нападението в Барселона"}
{"url": "http://www.focus-news.net/news/2017/08/17/2426735/vvs-kray-bolnitsite-v-barselona-sa-se-obrazuvali-dalgi-opashki-s-zhelaeshti-da-daryat-krav.html", "text": "Хора се редят край болниците в Барселона, за да дарят кръв в помощ на пострадалите при терористичното нападение в града, предаде  ВВС.\r\nПо-рано властите на Каталонската автономия съобщиха, че по време на нападението са ранени 80 души.  Виктор Турмаков", "date": "2017.08.17", "title": "ВВС: Край болниците в Барселона са се образували дълги опашки с желаещи да дарят кръв"}
{"url": "http://www.focus-news.net/news/2017/08/17/2426736/varna-vazstanoveno-e-dvizhenieto-pri-km-392-po-am-hemus.html", "text": "Възстановено е движението по АМ \"Хемус\", при км 392. Това съобщиха от пресцентъра на Агенция \"Пътна инфраструктура\".", "date": "2017.08.17", "title": "Варна: Възстановено е движението при км 392 по АМ \"Хемус\""}
{"url": "http://www.focus-news.net/news/2017/08/17/2426737/karles-puigdemon-kataloniya-vinagi-shte-pobedi.html", "text": "Президентът на Каталонската автономия Карлес Пуигдемон заяви, че ще „победи тероризма“ и благодари на спешните служби, отзовали се след нападението в Барселона, предаде ВВС.\r\nТой също така благодари на жителите на Барселона и на хората по света, които са предложили помощ и подкрепа след нападението. „Каталония е и винаги е била мирна земя, където другите хора са добре дошли“, заяви той. \r\n„Каталония винаги ще спечели в лицето на тероризма. Ние винаги ще бъдем обединени. Демокрацията виация ще спечели срещу варварството“, добави той.  Виктор Турмаков", "date": "2017.08.17", "title": "Карлес Пуигдемон: Каталония винаги ще победи"}
{"url": "http://www.focus-news.net/news/2017/08/17/2426738/tass-dmitriy-medvedev-nareche-teroristichniya-akt-v-barselona-chudovishtno-prestaplenie.html", "text": "Министър-председателят на Русия Дмитрий Медведев изрази съболезнования на семействата на загиналите и пострадалите при терористичния акт в Барселона. Той подчерта, че победата над тероризма може да се постигне единствено с общи усилия, предаде ТАСС.\r\n„Моите дълбоки съболезнования към роднините и близките на загиналите в терористичния акт в Барселона и скорошно оздравяване на пострадалите. Терористичният акт в Барселона, в най-населеното място на града е чудовищно престъпление“, заяви Медведев.\r\n„Уверен съм, че ще можем да победим международния тероризъм единствено с общите усилия на цялата световна общност“, подчерта той.  Виктор Турмаков", "date": "2017.08.17", "title": "ТАСС: Дмитрий Медведев нарече терористичния акт в Барселона „чудовищно престъпление“"}
{"url": "http://www.focus-news.net/news/2017/08/17/2426739/el-pais-mariano-rahoy-prekasna-lyatnata-si-pochivka-i-se-otpravi-kam-barselona.html", "text": "По данни на испанския ежедневник El Pais министър-председателят на страната Мариано Рахой е прекъснал лятната си почивка заради терористичното нападение в Барселона и към момента е на път за каталонската столица.\r\nМеждувременно всички заведения на популярната улица \"Ла Рамбла\", където бе извършена атаката, са евакуирани. Хората са изведени от полицията, става ясно от съобщение на правоохранителните органи, публикувано в социалната мрежа \"Туитър\". Властите препоръчват на гражданите да избягват движението край централния площад \"Каталония\", намиращ се в сърцето на града.  Тереза Герова", "date": "2017.08.17", "title": "El Pais: Мариано Рахой прекъсна лятната си почивка и се отправи към Барселона"}
{"url": "http://www.focus-news.net/news/2017/08/17/2426740/ria-novosti-v-barselona-v-petak-shte-premine-minuta-malchanie.html", "text": "Кметът на Барселона Ада Колао обяви, че в града ще се спази минута мълчание в знак на скръб за жертвите от терористичния акт, предаде РИА Новости, позовавайки се на местни медии.\r\nСпоред местните медии минутата мълчание ще започне в петък от 12:00 часа местно време (13:00 българско) на площад „Каталония“.  Виктор Турмаков", "date": "2017.08.17", "title": "РИА Новости: В Барселона в петък ще премине минута мълчание"}
{"url": "http://www.focus-news.net/news/2017/08/17/2426741/the-daily-telegraph-dzheremi-korbin-i-sadik-han-osadiha-napadenieto-v-barselona.html", "text": "Председателят на британската Лейбъристка партия Джереми Корбин и неговият съпартиец – кметът на Лондон Садик Хан осъдиха терористичното нападение в Барселона, пише  The Daily Telegraph.\r\n„Ужасни новини от Барселона. Мислите ми са с тези, които са убити и ранени и със службите за извънредни ситуации, които работят, за да спасяват живот“, заяви Корбин.\r\nНа свой ред Садик Хан заяви, че мислите и чувствата му да с жертвите на „това варварско нападение във великия град Барселона и с неговите смели спешни служби“.  Виктор Турмаков", "date": "2017.08.17", "title": "The Daily Telegraph: Джереми Корбин и Садик Хан осъдиха нападението в Барселона"}
{"url": "http://www.focus-news.net/news/2017/08/17/2426742/sport-ludogorets-pobedi-sudava-s-20-v-pleyof-za-vlizane-v-grupite-na-liga-evropa.html", "text": "Лудогорец победи като домакин с 2:0 литовския Судува в първа среща от плейофите за влизане в групите на Лига Европа.  \r\nДвубоят бе дебютен за новия треньор на Лудогорец Димитър Димитров – Херо. Попадения отбелязаха Козмин Моци в 62-та минута и Върджил Мисиджан в 76-та. Виктор Турмаков", "date": "2017.08.17", "title": "Спорт: Лудогорец победи Судава с 2:0 в плейоф за влизане в групите на Лига Европа"}
{"url": "http://www.focus-news.net/news/2017/08/17/2426743/the-independent-sapyori-izsledvat-rayona-v-blizost-do-napadenieto-v-barselona.html", "text": "Сапьори са били извикани да проверят място в околностите на Барселона, където по-рано днес в отделно нападение кола е ударила полицейски служители край техен пункт, пише  The Independent.\r\nТова развитие следва нападението в центъра на града, когато микробус се вряза в тълпата, убивайки 13 души и ранявайки други 80. \r\nВсе още не е ясно дали колата, използвана, за да блъсне двама полицейски служители е свързана с нападението в центъра на Барселона.  Виктор Турмаков", "date": "2017.08.17", "title": "The Independent: Сапьори изследват района в близост до нападението в Барселона"}
