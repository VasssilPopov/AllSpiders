{"url": "http://www.focus-news.net/news/2019/01/17/2613384/predstoyashti-mezhdunarodni-sabitiya-za-18-yanuari-agentsiya-fokus.html", "text": "***  Гласуване за кандидат за министър-председател в шведския парламент \r\n***  Среща на руския външен министър Сергей Лавров с германския му колега Хайко Маас \r\n***  Среща на украинския външен министър Павло Климкин с германския му колега Хайко Маас \r\n***  Министърът на отбраната на Франция разкрива френската стратегия за кибернетична сигурност \r\n***  100 години от началото на Парижката мирна конференция за слагане на край на Първата световна война \r\n***  Новият президент Андри Раджоелина встъпва в длъжност", "date": "2019.01.17", "title": "Предстоящи международни събития за  18 януари  (Агенция \"Фокус\")"}
{"url": "http://www.focus-news.net/news/2019/01/17/2613387/gabrovo-organizirano-nablyudenie-na-parvoto-za-godinata-lunno-zatamnenie-i-den-na-otvorenite-vrati-podgotvyat-v-observatoriyata-v-grada.html", "text": "Организирано наблюдение на първото за годината лунно затъмнение и Ден на отворените врати подготвят в Габровската обсерватория. Това съобщиха за  Радио „Фокус“ – Велико Търново  от Община Габрово. Небесното явление ще започва в ранните часове на 21 януари. От източните части на Европа затъмнението няма да се вижда добре, заради изгряващото Слънце. Продължителността на  цялото явление ще бъде около 3 часа, а само на пълното затъмнение ще е  около 1 час. Специалистите обясняват, че Луната няма да стане невидима. Тя ще е червена, както при всички пълни лунни затъмнения. Това оцветяване се дължи на факта, че слънчевите лъчи няма да я достигат пряко. Вместо това малка част от червените лъчи ще бъдат филтрирани от земната атмосфера и отразени към Луната. Лунното затъмнение ще е видимо и с невъоръжено око, а с помощта на оптически уреди ще могат да се наблюдават по-подробно видимите промени по лунния диск. \r\nВъв връзка с предстоящото събитие Габровската астрономическа обсерватория обявява Ден на отворени врати и ще приема посетители от 05.30 часа на 21 януари 2019 година. Повече информация можете да получите на тел.  066/ 808 234. \r\nЛуиза ТРАНЧЕВА", "date": "2019.01.17", "title": "Габрово: Организирано наблюдение на първото за годината лунно затъмнение и Ден на отворените врати подготвят в обсерваторията в града"}
{"url": "http://www.focus-news.net/news/2019/01/17/2613389/tass-sasht-imat-gotovnost-da-unishtozhavat-raketi-predi-tehniya-pusk.html", "text": "Съединените щати възнамеряват да унищожат, ако е необходимо, ракетите на потенциален противник  преди техния пуск, предава  TACC . \r\nТакова предупреждение се съдържа в изявление на изпълняващия длъжността  министър на отбраната Патрик Шанахан, във връзка с нова стратегия за по-нататъшното развитие на американската система за противоракетна отбрана (ПРО), обявена в четвъртък. \r\nСпоред него, тази доктрина определя \"всеобхватен и ешелониран подход за предотвратяване и отблъскване на вражески ракетни атаки чрез комбиниране на възпиращи, активни и пасивни мерки на противоракетната отбрана, както и на офанзивни операции с цел унищожаване на нападателни ракети преди стартирането им\". \r\nКакто беше отбелязано, Съединените щати също така възнамеряват да разработят \"всеобхватен подход към противоракетната отбрана от опасни държави и регионални ракетни заплахи\". Този подход ще осигури създаването на средства за прихващане на вражески ракети \"на всички етапи на полета след старта\". \r\nШанахан е добавил, че програмите за разработване и производство на ракети от КНДР и Иран предизвикват сериозна загриженост у Съединените щати. „Докато работим по нов път към мира на Корейския полуостров, ракетите в Северна Корея продължават да предизвикват сериозна загриженост у нас, както и иранските”, каза той. \r\nШанахан твърди, че американските \"конкуренти знаят, че сегашният отбранителен потенциал (на САЩ) е ефективен по много начини\". \"Разочаровани от нашите средства за защита, те агресивно търсят нови технологии, за да заобиколят модерните системи\", заяви изпълняващият длъжността министър на отбраната. “Тези нови технологии водят до нови заплахи и тези заплахи са по-трудни за проследяване и елиминиране \". Обръщайки се към \"американските конкуренти\", той каза: \"Виждаме какво правите и предприемаме ответни действия.\"  Юлиян Марков", "date": "2019.01.17", "title": "ТАСС: САЩ имат готовност да унищожават ракети преди техния пуск"}
{"url": "http://www.focus-news.net/news/2019/01/17/2613385/sliven-silniyat-vyatar-predizvika-seriozni-shteti-na-svetofara-na-damarski-most.html", "text": "През последното денонощие силният вятър е предизвикал сериозни щети на светофарната уредба на кръстовището на Дамарски мост. Поради възникналата ситуация, в момента тя работи в режим на жълта мигаща светлина. Това съобщиха от  пресцентъра на Община Сливен . Ремонтът ще бъде извършен в събота, 19 януари 2019 г. \r\nОт Община Сливен апелират гражданите – водачи на моторни превозни средства и пешеходци, да се придвижват с повишено внимание в района на кръстовището.", "date": "2019.01.17", "title": "Сливен: Силният вятър предизвика сериозни щети на светофара на Дамарски мост"}
{"url": "http://www.focus-news.net/news/2019/01/17/2613390/sport-zverev-pobedi-shardi-v-pet-seta.html", "text": "Александър Зверев отново изигра труден мач, както вече стана  традиционно за младия германец в първите кръгове на турнирите от Големия шлем. Този път световният № 4 надделя в 5-сетов мач срещу Жереми Шарди със 7:6(5), 6:4, 5:6, 6:7(6), 6:1 и за трета поредна година се класира за третия кръг на Australian Open. В следващия си мач Зверев ще играе срещу австралиеца Алекс Болт, който отстрани Жил Симон след петсетов мач с 2-6 6-4 4-6 7-6(8) 6-4;", "date": "2019.01.17", "title": "Спорт: Зверев победи Шарди в пет сета"}
{"url": "http://www.focus-news.net/news/2019/01/17/2613413/afp-deset-dushi-ubiti-pri-vzriv-na-kola-bomba-v-politseyskata-akademiya-na-kolumbiya.html", "text": "В четвъртък е взривена кола-бомба при нападение срещу Полицейската академия в Богота, Колумбия. Убити са 10 души, ранените са 65, съобщава  AFP . Това е най-тежкият инцидент в колумбийската столица от 16 години насам.  \r\nМинистърът на отбраната е оценил инцидента като „терористичен акт“, при който са използвани 80 килограма експлозиви.   \r\nВ Туитър президентът Иван Дуке е записал \"Всички колумбийци отхвърлят тероризма, ние се обединяваме в борбата срещу него\"  \r\nПредполага се, че нападателят е бил убит при атаката. До този момент никоя групировка не е поела отговорност за атентата.   Ивелина Ватова", "date": "2019.01.17", "title": "AFP: Десет души убити при взрив на кола-бомба в Полицейската академия на Колумбия"}
{"url": "http://www.focus-news.net/news/2019/01/17/2613395/elena-poptodorova-sled-otteglyaneto-na-vashington-ot-dogovora-za-likvidirane-na-raketite-sas-sreden-obseg-na-deystvie-shte-se-navleze-vav-faza-na-nedoverie-i-yadrena-nadprevara-mezhdu-sasht-i-rusiya.html", "text": "След оттеглянето на Вашингтон от Договора за ликвидиране на ракетите със среден обсег на действие ще се навлезе във фаза на недоверие и ядрена надпревара между САЩ и Русия. Това каза за обзорното предаване „Това е България“ на  Радио „Фокус“  Елена Поптодорова, вицепрезидент на Асоциацията на Атлантическия договор и бивш посланик в САЩ. Тя допълни, че предстои да бъде обсъден на най-високо равнище въпросът между държавите членки на НАТО за разполагане на ракетни съоръжения на европейска територия като защита срещу ответен удар. По думите й, в този контекст посещението на руският президент Владимир Путин в Сърбия е послание, че Русия има своя зона на влияние и интереси на Балканите – в съседство с Европа. Елена Поптодорова определи намиращия се близо до американската база „Бонстийл“ в Косово Руско-сръбски хуманитарен център в сръбския град Ниш като разузнавателна централа и допълни, че въпросът с присъствието й ще бъде разискван при преговорите за членство на Сърбия в ЕС. “Дали Сърбия би се ангажирала с действие в областта на военното сътрудничество, които да осуетят разговорите й с ЕС? При воденето на разговори за членство в Общността, на което Сърбия очевидно държи, вече ще се постави въпросът за Ниш – как точно Сърбия би била лоялен и пълноценен член на ЕС, ако разрешава на държава, която е не само извън Съюза, но и е евроскептично настроена, да поддържа свое активно разузнаване на територията й“, обясни бившият посланик на България в САЩ. \r\nEлена Поптодорова определи като илюзия опитите на българското правителство да компенсира закупуването на американските изтребите Ф-16 като удовлетвори Руската федерация с нов „Южен поток“, АЕЦ „Белене“ и с ремонта на руската военна техника у нас. Русия няма и не е зачитала стратегическия геополитически избор на България да бъде част от НАТО и ЕС, каза още тя и допълни, че колкото по-ясна и категорична е позицията на българската власт, толкова по-сериозно ще бъдем възприемани и толкова повече ще се съобразяват с нас от руска страна.  \r\nЦоня СЪБЧЕВА", "date": "2019.01.17", "title": "Елена Поптодорова: След оттеглянето на Вашингтон от Договора за ликвидиране на ракетите със среден обсег на действие ще се навлезе във фаза на недоверие и ядрена надпревара между САЩ и Русия"}
{"url": "http://www.focus-news.net/news/2019/01/17/2613388/vrazkata-s-pazara-na-truda-e-sred-osnovnite-prioriteti-na-obrazovatelnata-sistema-obzor.html", "text": "На редовното си заседание на 17 януари парламентът включи в дневния си ред изслушване на министъра на образованието и науката Красимир Вълчев за връзката на образованието с пазара на труда. Народният представител от ПГ на ГЕРБ Галя Захариева посочи като причина за изслушването му това, че професионалното образование и обучение са основен фокус в политиката на управляващите.  \r\nМинистър Вълчев коментира, че основното предизвикателство на образователната система е да насочи повече деца към специалностите, които са най-важни за пазара на труда. „Образованието е държавната функция, чиито ефекти са най-дългосрочни относно развитието на всички обществени системи. Връзката с пазара на труда е една от основните теми в образованието и има множество дебати за това. Общото предизвикателство е динамиката на времето – днес то е по-бързо от вчера, а утре ще бъде по-бързо от днес. Голяма част от професиите, които ги има днес, утре няма да са налице“, заяви Вълчев и посочи, че затова всяко дете трябва да придобие ключови компетентности. „Другото предизвикателство за България е демографското. През следващите десетилетия младите хора, които ще постъпват на пазара на труда, ще бъдат едва 2/3 от тези в пенсионна възраст. Това означава липса на кадри за всички позиции. Образователната институция не може да реши този недостиг, но може да постигне крайната цел нито едно дете да не отпадне от образователната система. Второто, което трябва да направи образованието, е да осигури съответствие на знанията и уменията с нуждите на пазара на труда“, обясни образователният министър.  \r\nВълчев посочи, че за тази цел МОН е предприело множество мерки, сред които създаване на 2800 програми по различни дисциплини, повече инвестиции в разширяването на базата от софтуерни специалисти, въвеждане на предмета Компютърно моделиране в трети клас, увеличаване на приема в IT профилите, насърчаване на дейности по интереси в IT областта, стартиране на програма за финансиране на дигитална креативност от първи клас, инвестиции в обучители по IT, откриване на паралелки в областта на информационните технологии в математическите и природо-математическите гимназии и др. „Добрата новина е, че информационните технологии са секторът, който в най-голяма степен успява да задържи младите хора най-вече заради по-високите заплати. Тоест, минимален брой ученици са напуснали това направление, както и минимален брой хора, работещи в този сектор, са напуснали страната“, каза още образователният министър. \r\nВълчев посочи, че пазарът на труда и пазарът на образование са различни и имат различна логика и различни нужди. „И със системите на политиката трябва да се опитаме да ги свържем – да преструктурираме приема, да предлагаме допълнителни и по-високи стипендии във висшето образование и т.н. Но основното предизвикателство си остава да променим нагласите на децата и на техните родители и да насочим повече ученици към тези специалности и профили, които считаме, че са най-важни за пазара на труда – професионалните профили, педагогическите профили, математическите профили и др.“, заяви той. \r\nЦветилена СИМЕОНОВА", "date": "2019.01.17", "title": "Връзката с пазара на труда е сред основните приоритети на образователната система (ОБЗОР)"}
{"url": "http://www.focus-news.net/news/2019/01/17/2613391/pazardzhik-obshtina-velingrad-predprie-merki-otnosno-shahtite-za-pompite-na-polivnata-sistema-v-parka-na-syarna-banya.html", "text": "Община Велинград предприе мерки относно шахтите за помпите на поливната система в парка на Сярна баня, които са без предпазни капаци, съобщи за  Радио „Фокус“ - Пазарджик  Бояна Кирилова от общинска администрация. „Искаме да уведомим гражданите, че се взети незабавни мерки. Мястото е обезопасено, като временно бяха поставени дървени капаци. Екип от Общината  постави нови постоянни метални капаци. Община Велинград благодари за сигналите, които подават гражданите и апелира за спиране на вандалските прояви, в резултат на които се нанасят щети и се създава неудобство и несигурност в населението“, каза Кирилова. \r\nРадослава МУРДЖЕВА", "date": "2019.01.17", "title": "Пазарджик: Община Велинград предприе мерки относно шахтите за помпите на поливната система в парка на Сярна баня"}
{"url": "http://www.focus-news.net/news/2019/01/17/2613386/afp-osem-dushi-zaginaha-pri-vzriv-na-kola-bomba-v-kolumbiyskata-stolitsa-bogota.html", "text": "Осем души загинаха при взрив на кола-бомба в колумбийската столица Богота, предава  AFP . \r\nНападение с кола бомба в полицейското училище за кадети в колумбийската столица Богота причини смъртта на  най-малко осем души и рани други десет в четвъртък, съобщи Министерството на отбраната. \r\nНападението е станало в училище „Генерал Франсиско де Паула Сантандер“ в южната част на Богота по време на церемония за дипломиране на кадети. \r\nФани Контрерас, здравен инспектор на въоръжените сили, каза пред местното радио, че колата „е влязла в комплекса, насочвайки се към дипломантите и след това е последвала експлозия.“ \r\nМинистерството на отбраната е разпоредило разследване на тежкия инцидент.  Юлиян Марков", "date": "2019.01.17", "title": "AFP: Осем души загинаха при взрив на кола-бомба в колумбийската столица Богота"}
{"url": "http://www.focus-news.net/news/2019/01/17/2613396/blagoevgrad-bchk-zapochna-razdavaneto-na-hranitelni-produkti-na-nuzhdaeshti-se-v-petrich.html", "text": "БЧК започна раздаването на хранителни продукти на нуждаещи се в Петрич, а от 18 януари раздаването ще започне и селата. Това каза за  Радио „Фокус“ – Пирин  Йорданка Стойчева, директор на БЧК – Благоевград. До момента са направени доставки до половината общини на територията на областта. Раздаването ще продължи до 28 февруари и всички правоимащи, включени в списъците на АСП, ще получат получат по 24,070 кг от 16 вида хранителни продукти – спагети – 1,5 кг; говеждо в собствен сос – 0,300 кг; леща – 3 кг; захар – 3 кг; гювеч – 1,6 кг; зелен фасул – 2,4 кг; лютеница – 0,500 кг; грах – 1,6 кг; домати стерилизирани – 1,6 кг; говежди кюфтета в бял сос – 0,600 кг; риба херинга – 0,170 кг; пиле фрикасе – 0,300 кг; зрял боб – 2 кг; конфитюр – 0,500 кг; ориз – 2 кг; олио – 3 л.Йорданка Стойчева съобщи също, че на 23 януари ще започне раздаването на хранителни продукти на нуждаещи се в Благоевград. Пунктът ще се намира на ул. „Борис Ангелушев” № 1, 9 ОУ. Работното време му време ще бъде от 13.00 до 17.00 часа. \r\nЛора КАЛЧЕВА", "date": "2019.01.17", "title": "Благоевград: БЧК започна раздаването на хранителни продукти на нуждаещи се в Петрич"}
{"url": "http://www.focus-news.net/news/2019/01/17/2613398/pazardzhik-podgotvya-se-obshtestvenata-porachka-za-remont-na-pokriva-na-nevrologichnoto-otdelenie-na-oblastnata-bolnitsa.html", "text": "Подготвя се обществената поръчка за ремонт на покрива на Неврологичното отделение на Областната болница в Пазарджик, каза за  Радио „Фокус“ – Пазарджик  директорът на МБАЛ-Пазарджик д-р Васил Вълчев. Той обясни, че самото отделение е ремонтирано и е в много добро състояние, остава само да се поправи и покрива. „В останалите отделения също са извършени ремонти, материалната база е в много добро състояние, сградите са санирани“, допълни д-р Вълчев. Според него недостатък при изграждането на самото здравно заведение е, че то е направено на павилионен принцип и отделните сгради са отдалечени една от друга. „Така всяка една от тях трябва да са отоплява отделно и разходите са повече“, уточни д-р Вълчев. По думите му, въпреки ниските температури, всички сгради са добре отоплени, тъй като са на газ, освен това допълнително има осигурени и климатици. \r\nВаня НИКОЛОВА", "date": "2019.01.17", "title": "Пазарджик: Подготвя се обществената поръчка за ремонт на покрива на Неврологичното отделение на Областната болница"}
{"url": "http://www.focus-news.net/news/2019/01/17/2612994/predstoyashti-sabitiya-v-stranata-za-17-yanuari-agentsiya-fokus.html", "text": "От 09.00 часа ще започне редовното заседание на Народното събрание.  \r\n*** \r\nОт 09.30 часа ще започне седмичното заседание на Пленума на Висшия съдебен съвет. \r\n*** \r\nОт 09.30 часа в параклиса „Св. Антоний Велики“ в Кремиковския манастир Белоградчишкият епископ Поликарп ще оглави архиерейска света Литургия. \r\n*** \r\nОт 10.00 часа ще се проведе заседание на Столичния общински съвет.  \r\n*** \r\nОт 10.30 часа в БСК, ще се проведе работна среща във връзка с внесеното от МС предложение за отлагане с 6 месеца на влизането в сила на Закона за административното регулиране на икономическите дейности, свързани с нефт и продукти от нефтен произход (ЗАРИДСНПНП). В 12.00 часа в конферентната зала на БСК ще се проведе брифинг за медиите.  \r\n*** \r\nОт 11.00 часа в Балната зала на Двореца (Национална галерия, пл. „Княз Александър I“) Министерството на културата и Националната галерия организират пресконференция, на която ще бъдат представени резултатите от конкурса за националното участие във Венецианското биенале за изкуство 2019.  \r\n*** \r\nОт 15.00 часа в зала „Джон Атанасов” на София тех парк ще се проведе широк обществен форум, който ще дискутира възможностите за изменение на Общия устройствен план (ОУП) на Столична община. \r\n*** \r\nОт 16.00 часа в конферентна зала „А” в сградата на БТПП ще се проведе среща на Евроклуба към Българска търговско-промишлена палата по случай приключването на Австрийското председателство на Съвета на Европейски съюз и поемането му от Румъния на 1 януари 2019 г.  \r\n*** \r\nОт 19.00 часа в PM CLUB ще се състои откриването на Шведско-българската търговска камара „SweCham Bulgaria”. \r\n*** \r\nОт 19.00 часа в зала 11 на НДК (кино Люмиер) ще се състои премиерата за Европа на документалния филм „3100: Бягане и себенадминаване“ на режисьора Санджай Роулал. \r\n*** \r\nОт 20.00 часа в зала 1 на НДК ще бъде представен спектакълът The Illusionists Live - Direct from Broadway, който представя най-добрите илюзионисти в света \r\n*** \r\nОт 10.30 часа в Спортния комплекс на Югозападния университет „Неофит Рилски“ ще гостува най-успешният български гимнастик Йордан Йовчев. \r\n*** \r\nОт 18.30 часа в зала „Петя Дубарова“ на Културен център „Морско казино“, ет. 1, Международният проект за авторско документално кино „КИНЕДОК“ представя в Бургас филма „Зеле, картофи и други демони“ – Румъния, 2016 г. \r\n*** \r\nОт 10.50 часа в зала „Хармония“ на хотел „Интернационал“ в к.к. „Златни пясъци“ омбудсманът Мая Манолова ще вземе участие в дискусия по актуалните проблеми на земеделските кооперации на годишния семинар на Националния съюз на земеделските кооперации в България.  \r\n*** \r\nОт 12.40 часа в Областна администрация-Варна омбудсманът Мая Манолова ще се срещне с животновъди от с. Тутраканци, чиито животни са били евтаназирани след положителни проби за африканска чума в региона, а от 13.00 часа ще даде брифинг за журналисти.  \r\n*** \r\nОт 15.00 часа в Регионалната здравна инспекция (РЗИ) във Варна Областната комисия за борба с грипа ще вземе решение дали да обяви грипна ваканция. \r\n*** \r\nОт 17.00 часа с архиерейска Света Литургия ще бъде отбелязан храмовият празник на църквата „Св. Атанасий“. \r\n*** \r\nОт 11.00 часа в Регионалния пресклуб на БТА ще се проведе пресконференция на представители и треньори на трите клуба по плувни спортове във Велико Търново.  \r\n***  \r\nОт 11.30 часа в ОУ „Св. Патриарх Евтимий“ ще бъде отслужен Молебен за здраве по случай 50-годишния юбилей на ОУ „Св. Патриарх Евтимий“.   \r\n***  \r\nОт 19.00 часа в Клуб 7 ще се проведе Представяне на книгата „Нещата, които си струват“ на Явор Перфанов.  \r\n***  \r\nОт 19.00 часа в малка зала на МДТ \"Константин Кисимов\" ще бъде представена постановката „Да си богат не е лесно“.  \r\n*** \r\nОт 17.30 часа в общата читалня на РБ „Христо Ботев“ Ангел Бончев ще представи книги за св. Ефрем. \r\n*** \r\nОт 17.00 часа в музея в Градски парк „Свети Георги“ ще бъде открита изложбата Изложба „Пътят на свободата. От Шипка до Сан Стефано“. \r\n*** \r\nОт 13.30 часа в Районна прокуратура – Кюстендил ще бъде представена информация за проверки на държавни институции в циганската махала на Кюстендил.  \r\n*** \r\nОт 17.30 часа в Младежкия дом ще бъде представена биографичната книга „Босоногата кралица. Йорданка Благоева и седемте крачки към върха”. \r\n*** \r\nОт 09.30 часа в Регионалния пресклуб на БТА, Областният съюз за земеделските кооперации в Плевен ще представи пред своите членове приоритетите на дейността си за 2019 година и най-важните проблеми, които предстоят за разрешаване пред организацията през този период. \r\n***   \r\nВ 09.00 часа в зала 1 на Апелативния съд ще се проведе заседание по делото, образувано по жалба на 30-годишния Н. М. от Сопот срещу присъдата му от 6 години лишаване от свобода. Той е признат за виновен от Окръжен съд – Стара Загора за това, че е извършил грабеж на мобилен телефон и причиняването на средна телесна повреда.  \r\n*** \r\nВ 11.30 часа на ул. „Димитър Цончев“ ще се състои официална церемония „Първа копка“ на проект „Създаване на Дневен център за подкрепа на лица с увреждания, включително с тежки множествени увреждания“.  \r\n*** \r\nОт 19.00 часа  в зала ,,Катя Попова\" ще се състои концерт ,,120 г. от рождението на Панчо Владигеров\". \r\n*** \r\nОт 18.00 часа в Историческия музей ще бъде представен албумът „Гласове от Русе за Добруджа“. Автори на изданието са Мариана Димитрова и проф. д-р Николай Ненов.  \r\n*** \r\nОт 16.00 часа в Зала 1 на Община Свищов ще се проведе заседание на Общинския съвет, на което ще бъде гласувана промяна в Наредбата за местни данъци и такси. \r\n*** \r\nОт 11.00 часа на морената на пл. „17-ти януари“ в кв. „Клуцохор“ ще бъдат отбелязани 141 години от освобождението на града. \r\n*** \r\nНа 17, 18 и 19 април 2019 г. Община Хасково ще проведе 47-ия Национален конкурс за дебютна литература „Южна пролет”. \r\n*** \r\nОт 10.45 часа с изпълнения на тържествени маршове от Духовия оркестър при Народно читалище „Съгласие – 1862“ (пред сградата на ОДК – Ямбол ще започне честването на 141 години от освобождението на града от османско владичество. От 11.00 часа започва тържественият ритуал с химна на Република България, слово на кмета Георги Славов и отслужване на благодарствен молебен. На паметната плоча ще бъдат поднесени венци и цветя на признателност. От 11.30 часа честването продължава с шествие по централните улици на града с маршрут: ул. „Търговска”, пл. „Освобождение”, ул. „Цар Освободител” до Паметника на героите, загинали за националното ни освобождение. От 11.45 часа там също ще бъдат поднесени венци и цветя на признателност към героите, отдали живота си за свободна България. \r\n*** \r\nОт 17.30 часа в зала 107 на Община Ямбол ще се състои публично обсъждане на проекта за бюджет на Общината за 2019 година.", "date": "2019.01.17", "title": "Предстоящи събития в страната за 17 януари (Агенция „Фокус“)"}
{"url": "http://www.focus-news.net/news/2019/01/17/2613392/mariya-dimitrova-obrazovatelen-konsultant-dizayn-na-kompyutarni-igri-interioren-dizayn-i-arhitektura-sa-sred-predpochitanite-spetsialnosti-ot-velikotarnovskite-kandidat-studenti-vav-velikobritaniya.html", "text": "Дизайн на компютърни игри, интериорен дизайн и архитектура са сред предпочитаните специалности от великотърновските кандидат-студенти във Великобритания. Това каза за  Радио „Фокус“ – Велико Търново  Мария Димитрова, офис мениджър във фирма за образователни консултации. Тя подчерта, че великотърновските зрелостници избират все по-креативни и творчески специалности. Тази година сред интересните желания на кандидат-студентите са актьорско майсторство и производство на бира. „Тенденцията е децата да се ориентират към по-креативните и творчески специалности като дизайн на компютърни игри и интериорен дизайн. Желаещите да учат архитектура също са изключително много тази година“, допълни Мария Димитрова. Тя посочи, че най-голям е процентът на тези, които избират специалностите в сферата на бизнеса и икономиката и информационните технологии. Официалният срок за подаване на документи за Великобритания изтече на 15 януари, но все още някой британски университети продължават да приемат апликации. \r\nМария Димитрова припомни, че миналата година 110 зрелостници от Велико Търново и региона са предпочели да продължат образованието си на Острова. Около 60-70 от завършилите средно образование младежи са заминали за Холандия. Дания са предпочели едва 10 от тях . \r\nНадежда КРЪСТЕВА", "date": "2019.01.17", "title": "Мария Димитрова, образователен консултант: Дизайн на компютърни игри, интериорен дизайн и архитектура са сред предпочитаните специалности от великотърновските кандидат-студенти във Великобритания"}
{"url": "http://www.focus-news.net/news/2019/01/17/2612993/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "b> Анкара.   Вестник  „Джумхуриет”  публикува гледната точка на своя колумнист Ерол Манисалъ за присъствието на сирийци в Турция за аспектите по очертаващия се сериозен проблем с тях. Агенция „Фокус”  публикува текста, без редакторска намеса: \r\nГрубата „картинка” в оценките за приютилите се, влезли нелегално, или пък изселили се в Турция, близо 4 милиона сирийци е следната: \r\n1. На тези, които гледат на проблема индивидуално и емоционално: Тази прослойка включва онези, които са както социално, така и емоционално настроени въобще към хора, изпаднали в положението на „жертва”; на „потърпевши”. Казват си и ни казват - какво да правим; горките хора са изпаднали в това състояние, длъжни сме да им помогнем. Буквално гледат на тях като на свои гладни съседи. \r\n2. На онези, които оценяват въпроса от обществена (и разумна) гледна точка:  \r\nа/ Задават си въпроса как и от страна на кои кръгове е започнал този процес; \r\nб/ Разсъждават и оценяват какви ще бъдат поледиците в бъдеще, които ще се прибавят към днешните проблеми на Турция във вътрешната икономика, в социалната сфера, в политическата област, в културата. Замислят се за стопанските, социалните и политическите „фактури” на това население, което утре ще достигне една огромна, критична маса. Правят си сметката за една \"алтернативна цена\"; оценяват взетите мерки от други държави в света – демократични и „съвременни в същността си”; гледат на проблема дългосрочно. Извеждат на преден план националните интереси,  благоденствието, социалната справедливост, вътрешните баланси на обществото,  и на държавата. \r\n3. Кръговете, които гледат на проблема от прозореца на своята собствена власт (монтирана на мястото на демокрацията в Турция); през призмата на интересите на техните фронтове, сектори и фирми; от гледна точка на  религиозните секти с допуск до властта – това е една прекрасна „възможност”: \r\nа/ Някои политици гледат на сирийците като „потенциални гласоподаватели”;  оценяват ги буквално в качеството си „щастливци” и „използвачи”, открили неочаквано нефт в своя заден двор.; \r\nб/ Някои бизнес среди и частни фирми ги оценяват като „евтина работна сила”; като „лост и елемент на сивата икономика”, като „материал за нелицеприятни дейности под масата”.; \r\nв/ Някои религиозни кръгове пък гледат на сирийците като „допълнителен човешки материал, който могат да използват на безценица в своите среди и затворени общества”.; \r\nг/ За мафията, която е оцапана с мръсни сделки (от контрабандата на наркотици до трафика на хора и от сексуалната експлоатация на жени до търговията с човешки органи), проблемът със сирийците в Турция е възможност за „един нов терен за действие.”. \r\n4. Средите, които имат планове за разделяне на Турция и създаване на федеративно управление, искат да използват сирийците като „допълнителен елемент и аргумент в своите проекти за създаване на Кюрдистан; да цакат с картата на сирийците в Турция.”. \r\nУтрешната бомба с часовников механизъм \r\nАко в рамките на няколко години от сегашните 4 милиона сирийци в Турция 80% - или по-добре 90% - не се върнат в тяхната страна, с голяма доза вероятност ще възникнат следните проблеми: \r\n1. В големите градове като Истанбул, Измир, Мерсин, Адана, както и в другите населени места покрай границата със Сирия, процесът на социални, политически и културни промени ще почне да действа против Турция. Може да бъде наблюдаван „регионален сепаратизъм и капсулиране” и остри противоречия – от образователната сфера, до деловия живот и местното управление. \r\nПри тази обстановка към плановете и политиката на световния империализъм спрямо Турция още от 80-те години на миналия век чрез машата „Кюрдска работническа партия (ПКК) – Религиозни секти (в момента най-актуална е „Терористичната организация на гюленистите” - ФЕТО)”, услужливо ще се прибави и „сирийското направление”. \r\nКъм използвания от империалистите кюрдски национализъм, сега ще се присламчи и „арабският национализъм” в Турция. Ще бъде поискано успоредно и едновременно към стълба на партньорството ПКК-ФЕТО, да се присъедини и „арабското направление”.  Отгоре на това, за разлика от сегашната ситуация вътре в ПКК, това направление ще имплантира, ще зарази организацията; ще я направи ортак с „крайния религиозен радикализъм.”. \r\n2. Официално не се знае колко точно са привържениците на ДАЕШ сред 4-те милиона сирийци в Турция. Според някои сериозни източници обаче, тези джихадисти са доста много. От тази гледна точка, успоредно с бързо нарастващото сирийско население в страната ни, „ще може да се създаде обстановка, регулярно подхранваща  терористичния потенциал”.  От гледна точка на бъдещето на Турция, това е много голяма терористична заплаха. \r\n3. Икономическата и социалната „фактура” ще се увеличи в геометрична прогресия: \r\nа/ Страната ни изживява сериозни икономически проблеми, а ще бъде принудена да изразходва и значителни финансови средства от собствения си бюджет, за да посрещне нуждите от жилище, храна, здравеопазване, образование на милиони сирийци. Всеки изразходван милиард турски лири ще бъде взет от джоба на турския народ. А това означава още по-голям дефицит в държавния бюджет, който и без това традиционно е на голям минус. \r\nб/ Безработицата в Турция, който и без това е доста висока, благодарение на сирийците ще достигне извънредно високи стойности.  \r\n4. Въпросителните около самата ни идентичност, при която в момента живеем в някакво приемливо национално единение, ще се задълбочат още повече. Структурата на обществото „ще се преплъзне към едни нови и привнесени арабски характеристики”. Благодарение на това, Турция още повече ще е доближи до групата на антидемократичните арабски страни.  \r\nОт гледна точка на националните ни интереси и на нашата демокрация, обратното връщане на огромната маса сирийци от Турия в тяхната страна, има изключително важно значение. Единственият начин тази бомба с часовников механизъм да бъде извадено от Турция,  минава през споразумяване на Анкара с Дамаск. Ако не успеем да го постигнем, това означава че продължаваме да държим в ръцете си тази бомба със закъснител, въпреки осъзнатата огромна заплаха. \r\nКрайно време е да събудим и да осъзнаем реалностите.   \r\n***  Министерството на външните работи в Техеран привика посланика на Нидерландия Жак Вернер, за да му връчи протестна нота във връзка с нападението срещу иранското посолство в Хага, съобщава англоезичният вестник  Tehran Times . \r\nВисокопоставен представител на иранското външно министерство предаде протестa на европейския дипломат, като подчерта, че подобни атаки от страна на „някои антиреволюционни и сепаратистки елементи\" са неприемливи, и критикува липсата на превантивни и решителни мерки от страна на нидерландските полицейски и съдебни органи, се казва в разпространеното изявление.  \r\nТой призова правителството на Нидерландия да предприеме решителни действия в съответствие със задълженията си по Виенската конвенция за дипломатическите отношения (1961 г.) и да гарантира сигурността на иранското посолство и неговите дипломати в Хага, и да предотврати повторение на такива инциденти. \r\nОт своя страна Вернер изразил своето съжаление във връзка с нападението и е представил доклад за мерките, предприети от полицията на неговата страна по отношение на извършителите на инцидента. Дипломатът е уверил, че ще информира правителството си за протеста на Иран. \r\nГрупа демонстриращи срещу убийствата на двама ирански дисиденти в Нидерландия, нападна иранското посолство в Хага късно в сряда. Извършени бяха арести за нарушаване на обществения ред.  \r\nСпоред съобщения в медиите някои от протестиращите са хвърлили камъни и предмети впо посолството и са се опитали да влязат в сградата, прескачайки оградата. \r\nПолицията арестува четирима заподозрени. \r\n***  Миналата година държавният глава на САЩ Доналд Тръмп предложи ход, равносилен на унищожаването на НАТО: излизането на страната от него, коментират в редакцията на популярния американски вестник  The New York Times , като същевременно допълват, че лидерът на Белия дом многократно е изразявал това си желание в лични разговори. \r\nВисши служители на администрацията разкриват пред изданието, че на няколко пъти през 2018 г. Тръмп е заявил, че иска да оттегли САЩ от Организацията на Северноатлантическия договор. Настоящите и бивши служители, подкрепящи Алианса, се опасяват, че американският президент може да реалзиира заплахата си, тъй като военните разходи на съюзниците продължават да изостават от поставените от него цели. \r\nВ дните около бурната среща на върха на НАТО миналото лято, Тръмп е признал пред своите висши служители по националната сигурност, че не вижда смисъл от военния съюз на Запада, финансиран основно от САЩ.  \r\nВпоследствие екипът  на Тръмп по националната сигурност, включително Джеймс Матис, по-рано министър на отбраната, и Джон Болтън, съветник по националната сигурност, се опитваха да запазят американската стратегия без да споменат за излизане на страната от НАТО, което драстично ще намали влиянието на Вашингтон в Европа и би могло да окуражи излишно Русия. \r\nСега многократно заявеното желание на Тръмп да оттегли страната си от НАТО предизвиква нови притеснения в кръговете по националната сигурност на фона на нарастващата загриженост за усилията му да поддържа срещите си с руския президент Владимир Путин в тайна дори от собствените си помощници и от разследването на връзките на администрацията му с Москва.", "date": "2019.01.17", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2019/01/17/2613393/broyat-na-detsata-v-yaslenite-grupi-shte-bade-uvelichen-s-koeto-shte-se-otvoryat-dopalnitelno-do-700-mesta-obzor.html", "text": "Столичният общински съвет прие да се прие броят на децата в яслените групи да се увеличи от 20 на 23. Промяната предвижда да се приемат до 3 деца допълнително, ако се отчита ниска средно месечна посещаемост в определената яслена група. Зам.-кметът на София по направление „Култура, образование, спорт и превенция на зависимости д-р Тодор Чобанов обясни, че посещаемостта се измерва на база ежедневните регистрации. „Ако има ниска средно месечна посещаемост, която е факт в много яслени групи при нас, тогава да има възможност за приемане до 3 деца допълнително. Това за София ще означава 700 деца приети допълнително“, коментира той. Д-р Чобанов отбеляза, че промяната  не означава, че всяка една яслена група ще бъда разширена, но при повечето детски групи персоналът е разчетен за максимално натоварване, квадратурата отговаря за по-големи групи, така че няма да има проблем, ако има средно ниска посещаемост, да се въведе приемане на 3 деца допълнително. Той обясни, че докладът е норматив на Министерството на образованието, просто сега се въвежда в Общинския регламент. „Недостигът на свободни места в яслените групи е съществен, през 2019 г. ще реализираме строителство на нови 15 обекта, 7 от които са започнати миналата година. Детските градини и яслите са много търсена услуга. Ние се стремим да я предложим на всички желаещи“, коментира д-р Чобанов, като увери, че докато има родители, които чакат за прием на децата си, общината ще работи активно в тази посока. Според него най-сигурната мярка срещу недостига на свободни места в детските ясли е строителството на нови заведения. „Строежът обаче отнема време, обикновено една детска градина се строи за година, година и половина. Това, докато се случва, ще намерим всички възможности за оптимизиране на натоварването“, допълни той. Столична община предвижда и редуциране на децата с хронични заболявания и специални образователни потребности (СОП) в групите на детските градини и ясли, като на обществено обсъждане ще се предложи намаляване броя на децата с хронично заболявания от 5 на 3 в група тези със СОП от 3 на 2. По думите на д-р Чобанов, в дебатите се включват много родители, които предлагат полезни съвети, а мярката поражда обществен интерес и е доста вероятно промяната да бъде одобрена. Той обясни, че през обществено обсъждане ще мине и предложението две деца от едно семейство да бъдат приемани в едно детско заведение. Според него това въвеждане е необходимо, защото родителите изпитват сериозни неудобства, когато трябва всекидневно да посещават два обекта при водене и прибиране на децата от ясла или детска градина. \r\nПред журналисти лидерът на БСП-София Калоян Паргов заяви, че лявата политическа сила в Столичния общински съвет не е одобрила предложението за увеличаване броя на децата в детските ясли, тъй като според тях този подход няма да реши проблема с чакащите за прием. „Последната една година ясно и отчетливо се вижда, че имаме недостиг на места в детските ясли, за деца до 3 години. Все повече родители са склонни още след първата година да оставят детето си в детска ясла, което предизвиква този проблем. Ръководството на Столична община се възползва от една промяна в наредбата, да се увеличи броят на децата в групите. Това е стара практика, това беше и един от подходите през последните 10 години, вместо ударно да строим нови и нови градини, а не само да разширяваме старите, както обикновено правим и експонираме, че това са чисто нови сгради,“ обяви Паргов. „Не го подкрепихме, защото считаме, че този подход няма да доведе до съществено намаляване на броя чакащи деца. Тук е необходима една друга политика и аз призовах това да бъде част от дебата по време на бюджетната процедура на 31 януари“, каза още Калоян Паргов. Свободните места в столичните градини ще бъдат обявени на 18 март. \r\nДаяна ДЮЛГЕРОВА", "date": "2019.01.17", "title": "Броят на децата в яслените групи ще бъде увеличен, с което ще се отворят допълнително до 700 места (ОБЗОР)"}
{"url": "http://www.focus-news.net/news/2019/01/17/2612999/avtobusnite-prevozvachi-izlizat-na-protest-ako-problemite-v-bransha-ne-badat-resheni-obzor.html", "text": "Автобусните превозвачи обявиха, че на 18 февруари ще излязат на протест, ако проблемите в бранша не бъдат решени. Те настояват работна група да изготви законодателни промени. Срокът, който й дават, е месец. Ако до тогава превозвачите не постигнат консенсус с управляващите, на 18 февруари автобусният превоз в цялата страна ще бъде преустановен. Премиерът Бойко Борисов е уведомен за протеста на превозвачите, които са поискали и среща с него. Председателят на Браншовия съюз за стопанска инициатива в транспорта (БССИТ) Магдалена Милтенова посочи, че протестът не е антиправителствен, а цели да постави проблемите на бранша на дневен ред. На 18 февруари в протеста ще се включат превозвачи от всички фирми в страната. Превозвачите ще протестират със спирането на превози, няма да има струпвания на автобуси в столицата, както при други протести. „Около 15 хил. са автобусите, които работят в страната и са лицензирани. Не е необходимо да доказваме, че имаме превозни средства, а че имаме сериозен проблем, от който страдат и пътуващите и трябва да бъде решен“, коментира Милтенова. Тя обърна внимание, че превозвачите вече не могат да се издържат и да отговорят на изискванията на пътниците. От автобусния бранш обявиха, че ако държавата не реагира на исканията им, протестът на 18 февруари ще бъде по-мащабен от този на колегите им в Брюксел.  \r\nПревозвачите настояват  държавата да се бори с нерегламентирания превоз в страната . По техни данни 70% от обществените превози са обхванати от нерегламентирани такива.  Те апелираха, че в България се движат над 3000 МПС, които извършват нерегламентиран превоз. Превозвачите изразяват съмнения, че част от тези МПС са скрита собственост на служители на администрацията. Според тях щетата от нерегламентираните превози е над 300 млн. лева. Решението, което превозвачите предлагат, е криминализиране на нерегламентирания превоз. Браншът не е съгласен с начина, по който кметовете възлагат обществените поръчки за превозите в общините. Превозвачите настояват  обществените поръчки за превози в общините да се контролират . Те заявяват, че неефективните транспортни схеми ощетяват, както тях, така и пътниците заради завишения брой курсове, при реална липса на пътникопоток и финансиране. Превозвачите ще сезират главния прокурор Сотир Цацаров за възлагането на обществен превоз в Търговище на цена 0,01 лв. От бранша съобщиха, че в 140 малки населени места в страната няма автобусни превози. Превозвачите предлагат  тол системата за автобусите да отпадне и да останат винетките . Те изтъкнаха, че 4 месеца преди стартирането на системата, все още не е ясно колко ще им струва, и как сумата ще се отрази на цената на билетите. Браншът не изключват варианта, ако исканията им не бъдат чути, да се стигне до увеличение на цените на билетите. По-късно от МРРБ заявиха, че екип на Световната банка разработва варианти за тарифиране, които предстои да бъдат предложени за публично обсъждане. Министерството заяви готовността си да обсъди предложенията на превозвачите и да се срещне с тях.  \r\nБиляна ИВАНОВА", "date": "2019.01.17", "title": "Автобусните превозвачи излизат на протест, ако проблемите в бранша не бъдат решени (ОБЗОР)"}
{"url": "http://www.focus-news.net/news/2019/01/17/2612995/politico-premierat-tsipras-specheli-vota-na-doverie.html", "text": "Гръцкият министър-председател Алексис Ципрас спечели парламентарния вот на доверие в сряда вечерта, съобщава европейското издание на  Politico  и уточнява, че вотът беше предизвикан след диспут за промяна на името на Македония.  \r\nВ подкрепа на Ципрас гласуваха 151 души от 300-членния гръцки парламент. Неговата лява партия СИРИЗА разполага със 145 гласа.  \r\nПремиерът поиска вота след като младшият партньор в управляващата коалиция, дясната партия „Независими гърци“ (АНЕЛ), напусна заради несъгласие по постигнатите договорености за името Македония. \r\n\"Аз помолих членовете на парламента да гласуват и да подкрепят онова, което започнахме преди четири години,\" заяви Ципрас преди да започне процедурата по вота.   \r\nПрез юни Гърция и Македония постигнаха споразумение за преименуване на Македония на Република Северна Македония.   Ивелина Ватова", "date": "2019.01.17", "title": "Politico: Премиерът Ципрас спечели вота на доверие"}
{"url": "http://www.focus-news.net/news/2019/01/17/2612997/aleksis-tsipras-preodolya-parvoto-seriozno-izpitanie-otvoren-e-patyat-za-ratifitsirane-na-prespanskoto-sporazumenie-obzor.html", "text": "В късните часове на сряда министър-председателят на Гърция Алексис Ципрас преодоля първото сериозно изпитание за новата година. Правителството в Атина остава на власт, след като 151 депутати му гласуваха доверие във вота, иницииран от премиера след решението на председателя на младшия коалиционен партньор на СИРИЗА Панос Каменос от \"Независими гърци\" (АНЕЛ) да напусне управляващата коалиция. Следващият тест за Ципрас е ратифицирането на Преспанското споразумение за новото име на Македония. Договорът трябва да влезе в парламента до края на месеца.  Гласуване след бурен дебат \r\nВ гласуването участваха 299 депутати от 300-месния парламент. Правителството на Ципрас, което разполага с 145 места в законодателния орган в Атина, получи подкрепата на 151 от народните представители. Останалите шестима, които го подкрепиха, са четирима от  АНЕЛ - Василис Кокалис, Елена Кундура, Танасис Папахристопулос и Костас Зурарис,  независимата депутатка Катерина Папакоста и  Спирос Данелис от \"То Потами\" (\"Реката\"). Членовете на \"Независими гърци\", изразили гласно подкрепата си за премиера, бяха изключени от парламентарната група на АНЕЛ, а Данелис бе отстранен от партията с решение на лидера й Ставрос Теодоракис.  \r\n\"Против\" се произнесоха 148 депутати от от опозиционните партии \"Нова демокрация\", \"Движение на промяна\", \"Златна зора\", \"То Потами\", Съюза на центристите и Комунистическа партия на Гърция. Поради здравословни причини в залата не присъстваше депутатът на \"Нова демокрация\"  Йоргос Касапидис. Той  изпрати писмо, в което увери, че ако можеше да гласува, нямаше да подкрепи правителството на премиера Алексис Ципрас. Волята му не бе взета предвид, съгласно Правилника за работа на парламента. \r\nГласуването започна в 22:30 часа местно време (съвпада с българското време), веднага след обръщението на премиера към депутатите. Във връзка с Преспанския договор,  Алексис Ципрас  подчерта, че неговата съвест и патриотичен дълг го задължават да използва историческата възможност да разреши десетилетния спор за името на Македония. Той увери, че е наясно с политическата цена на Преспанското споразумение. Гръцкият премиер бе категоричен -  2019 г. ще бъде различна за страната, която ще се стреми да се справи със социалните проблеми, предизвикани от \"Нова демокрация\" и ПАСОК в годините на управлението им (2010-2015 г.). Първите стъпки в тази насока вече са предприети, отбеляза Ципрас в обръщението си към парламента. \r\nПоследните часове от двудневните дебати в гръцкия парламент бяха разгорещени. \"Трагедия\", \"последен акт на политическа холера\" и \"парламентарна маневра с користни цели\" бяха само част от определенията, които  председателят на \"Нова демокрация\" Кириакос Мицотакис  използва, за да характеризира политическия развод между СИРИЗА и \"Независими гърци\". Първата цел на Ципрас, съгласно думите на опозиционния лидер, е да гарантира оставането си на власт. Втората - да се прокара Преспанското споразумение, а третата - да бъдат внесени промени в състава на парламента, главно чрез рокади в АНЕЛ.  \r\n\"Принуден съм да гласувам с \"не\" във вота на доверие в правителството\", заяви  Панос Каменос  пред парламента, като същевременно допълни: \"Не съм съгласен  с Преспанското споразумение, ще следвам твърдата си позиция\". \r\n\"Гласуваме против правителството, което заблуждава хората с обещания\", заяви  Димитрис Куцумпас (Комунистическа партия на Гърция)  по време на дебатите за вота на доверие за правителството на СИРИЗА. Председателят на „То Потами“ Ставрос Теодоракис  потвърди, че партията му няма да подкрепи правителството на премиера Алексис Ципрас във вота на доверие, но отказа да поясни как ще подходи към Преспанското споразумение. В рамките на дебата в парламента, Теодоракис заяви, че гласуването на доверие към правителството е равносилно на подкрепа за договора за новото име на Македония, но същевременно подчерта, че обратното не е вярно.  \r\n„Положителният вот за Преспанското споразумение не означава вот на доверие към правителството“, са думите на лидера на „То Потами“, цитирани от изданието.  \r\nПървоначално партията обяви подкрепа за Преспанското споразумение, която впоследствие постави под въпрос.  \r\nВ речта си депутатът от \"То Потами\" Йоргос Амирас обяви, че \"ще спечелите гласовете, необходими за гласуването на доверието днес, но няма да съберете 151 гласа [за ратифициране] на Преспанското споразумение\". Това може да се смята за ясен сигнал, че неговата партия е преразгледала  първоначалната си подкрепа за договора за новото име на Македония. \r\nВ навечерието на вота на доверие към правителството на премиера Алексис Ципрас,  председателят на партията „Съюз на центристите“ Василис Левентис  увери, че Преспанското споразумение и ратификацията му ще бъдат отменени. „Какво може да направи мнозинството, какво може да направи един гражданин, когато види, че парламентът се опитва да ратифицира споразумение, срещу което са 70% от хората? Мислите, че ще бъдете победители, ако утвърдите сделката? Щяхте да бъдете такива, ако бяхте отишли при хората и ги бяхте опознали. Налагането на мнението ви на хората не е демокрация\", заяви Левентис в рамките на дебата в парламента преди гласуването на вота на доверие.  Проправен е пътят за ратифициране на Преспанското споразумение \r\nМнозина анализатори са на мнение, че спечелването на вота за доверие е индикация за утвърждаването на Преспанското споразумение в гръцкия парламент. Без подкрепата на законодателния орган в Атина евроатлантическата интеграция на Македония ще бъде поставена под въпрос. Ако правителството на СИРИЗА обаче не успее да събере необходимите 151 гласа \"за\" ратифицирането на договора за името, за гърците това със сигурност ще означава извънредни избори.  \r\nВ последните дни САЩ и Европейският съюз оказват натиск по всички канали, за да се опитат да осигурят ратифицирането на Преспанското споразумение с абсолютно мнозинство. Само така ще се гарантира присъединяване на Макединия към НАТО и получаването на дата за започване на преговори за членство в Общността. Намеренията на Запада бяха ясно демонстрирани с посещението на германския канцлер Ангела Меркел в Атина и с похвалите на Вашингтон, откъдето в навечерието на гласуването на вота на доверие не пропуснаха да подчертаят ролята на Гърция като \"стълб на сигурността\" на Балканите. Последното бе припомнено в изявление на Държавния департамент на САЩ.  \r\nСлед гласуването Ципрас заяви по националната телевизия, че възнамерява да завърши мандата си, което означава провеждане на редовни парламентарни избори през октомври 2019 година. Съвсем скоро предстои да стане ясно дали той ще успее да завърши мандата си, а Македония - да предприеме следващата крачка към интеграцията си в НАТО и ЕС. Решаващо за бъдещето развитие и в двете страни е ратифицирането на Преспанското споразумение в гръцкия парламент.  Тереза Герова", "date": "2019.01.17", "title": "Алексис Ципрас преодоля първото сериозно изпитание - отворен е пътят за ратифициране на Преспанското споразумение (ОБЗОР)"}
{"url": "http://www.focus-news.net/news/2019/01/17/2613000/izvestiya-pravitelstvoto-na-tsipras-poluchi-doverie-ot-parlamenta-na-gartsiya.html", "text": "Парламентът на Гърция гласува вот на доверие за правителството на премиера Алексис Ципрас, пише в днешния си брой вестник  „Известия“ .    \r\nГласуването се състоя в сряда, 16 януари, и в него участваха 299 депутати, от тях 151 подкрепиха правителството на Ципрас  \r\nМинистър-председателят помоли депутати да позволят на неговия екип да довърши четиригодишния си мандат, така ще му даде възможност да приключи с важните реформи, които е започнал.   \r\nИнициатор на гласуването стана самият Ципрас. Той бе принуден да направи тази стъпка след като от управляващата коалиция излезе партньорът – партията „Независими гърци“ на Панос Каменос. Самият Каменос на 13 януари подаде оставка като министър на отбраната. Той взе това решение заради разногласия по въпроса с името на бившата югославска република Македония.   \r\nНа 11 януари македонските парламентаристи приеха конституционните поправки, с които Република Македония получи новото си име – Република Северна Македония. За преименуването настояваше Атина, тъй като старото име съвпадаше с наименованието на северната област в Гърция. Спорът двете страни водят в последните 25 години.   Ивелина Ватова", "date": "2019.01.17", "title": "Известия“: Правителството на Ципрас получи доверие от парламента на Гърция"}
{"url": "http://www.focus-news.net/news/2019/01/17/2612996/to-vima-gartsiya-tsipras-specheli-vota-na-doverie-i-zayavi-che-pravitelastvoto-shte-izkara-mandata-si.html", "text": "След вота Ципрас направи изявление по националната телевизия, в което обяви, че възнамерява да изкара мандата си до общите избори през октомври 2019-та, съобщава гръцкият вестник  To VIMA .    \r\nПравителството спечели вота на доверие, който искаше, с абсолютно мнозинство от 151 гласа, включително и депутати от АНЕЛ и един бивш депутат от То Потами („Реката“ – нова центристка социаллиберална партия. – бел. ред.). Сега обаче притеснението идва от предстоящата ратификация на Договора от Преспа и промяната в позицията на „То Потами“.  \r\nВ речта си пред парламента депутатът от То Потами Йоргос Амирас заяви „ тази вечер ще имате единият глас, който ви е нужен за вота на доверия, но няма да съберете 151 гласа, за да [ратифицирате] Преспанското споразумение”. Според коментаторите това е сигнал, че неговата партия ще преразгледа първоначалната си подкрепа за споразумението.    Ивелина Ватова", "date": "2019.01.17", "title": "To VIMA (Гърция): Ципрас спечели вота на доверие и заяви, че правителаството ще изкара мандата си"}
{"url": "http://www.focus-news.net/news/2019/01/17/2613394/vecher-makedoniya-prezidentite-na-rusiya-i-sarbiya-obsadiha-kosovo-i-energetikata-turski-potok.html", "text": "По време на  двустранните разговори между президентите на Русия Владимир Путин и на Сърбия Александър Вучич основните теми са били косовският въпрос и енергетиката, по-специално газовата връзка между Сърбия и „Турски поток“, пише македонското електронно издание  “Вечер“ . \r\nРуският президент заяви, че Русия е готова да инвестира необходимите ресурси в развитието на газовата инфраструктура на Сърбия – един  милиард и 400 милиона долара, но връзката на Сърбия с „Турски поток“, както каза Путин, \"ще зависи главно от решението на ЕС\". \r\n„“Южен поток“ се провали не по наша вина. България изразява интерес да се свърже с „Турски поток“, който ще се насочи към Сърбия ... Ние сме готови за това, за инвестиции и вече сме започнали подготвителни дейности. От нас обаче зависи малко - каза руският президент Владимир Путин и добави, че Турция е заинтересована от този въпрос. \r\nЩо се отнася до възможното посредничество на Русия в диалога с Косово, Путин заяви, че Русия винаги е участвала активно в решаването на този въпрос. Той посочи, че Косово нарушава международното право, като споменава например формирането на косовска армия, акт, който е опасен и незаконен, според руския президент. \r\n\"Ще работим с нашите партньори, международното право трябва да се спазва и да се постигне справедливо решение за Косово. Ние следим отблизо всичко, което се случва в Косово, \"каза Путин. \r\nТой отбеляза, че Москва не е посредник в диалога в Косово, а Брюксел и ЕС, \"но за съжаление малко неща са изпълнени от договореното досега, като създаването на Асоциацията на сръбските общини например.\" \r\n „Аз информирах Путин за формирането на косовската армия в противоречие с резолюция 1224 и получихме подкрепа от руския президент по този въпрос. Казах му, че Сърбия е готова за преговори, за компромиси, но Сърбия не може да се съгласи на унижение. Страхувам се, че някои хора не са готови за компромис, но ще продължим да се стремим към компромис ”, каза Вучич. \r\nНа срещата в Белград Русия и Сърбия подписаха 21 споразумения, от които единственото търговско споразумение е за Сръбските железници, за проекти на стойност 230 милиона евро за изграждане на диспечерски център, електрификация на участъка Стара Пазова-Нови Сад и проектиране на участъка от Валево до черногорската граница. \r\nРуският президент завърши еднодневното си посещение в Белград в храма \"Свети Сава\", пред който според сръбските медии са се събрали около 80 хиляди негови поддръжници , пише изданието.  Юлиян Марков", "date": "2019.01.17", "title": "„Вечер“ (Македония): Президентите на Русия и Сърбия обсъдиха Косово и енергетиката – „Турски поток“"}
{"url": "http://www.focus-news.net/news/2019/01/17/2613002/skynews-dauning-striyt-otkazva-da-izklyuchva-varianta-bez-sdelka.html", "text": "Пред репортери след вота на недоверие от Даунинг Стрийт са обявили, че Тереза Мей не възнамерява да обърне гръб на „развод без сделка“, съобщава  SKYNEWS .  \r\nГоворител на кабинета е съобщил, че \" премиерът е съвсем на ясно за какво е гласувало британското общество – то е глаусвало за излизане от Европейския съюз“. \r\n\"Искаме да напуснем със сделка, но тя трябва да се съобрази с волята на британците, а тя е на 29 март да излезем от ЕС.\" \r\nЗапитан дали той „би изтеглил варианта „без сделка“ от масата за преговори“, за да отговори на искането на опозицията, правителственият говорител е отговорил категорично „Не“. Той е добавил, че лидерите на парламентарните групи са поканени от Мей да се срещнат и да разговарят късно вечерта. Това ще са разговори между „премиера и лидерите на нейната опозиция, щом искат да бъдат възприемани така“.  \r\nВ четвъртък Мей има уговорена среща с депутатите от нейната партия, привърженици на Брекзит. Тази информация е потвърдена от Даунинг Стрийт.    Ивелина Ватова", "date": "2019.01.17", "title": "SKYNEWS: Даунинг Стрийт отказва да изключва варианта „без сделка“"}
{"url": "http://www.focus-news.net/news/2019/01/17/2612998/reuters-gratskiyat-premier-specheli-vota-na-doverie-gleda-kam-dogovora-s-makedoniya.html", "text": "В сряда вечерта гръцкият премиер Алексис Ципрас спечели парламентарния вот на доверие и прескочи главната бариера пред гръцкото одобрение на споразумението за името на Македония, съобщава  Reuters . Така отклони възможността за предсрочни избори.  \r\nЦипрас поиска този вот, след като неговият десен партньор в управляващата коалиция Панос Каменос  я напусна на 13 януари в знак на протест срещу договореностите, постигнати между Атина и Скопие миналата година.   \r\n“С ръка на сърцето си се обръщам към вас да дадете своя глас на доверие за правителство, което се би, което кървеше, но успя да избави страната от меморандумите и надзора,” каза Ципрас, като направи намек за международните кредитори на Гърция, пристискащи от години страната. Той описа вота на доверие като „вот за стабилност“. Пред журналистите Ципрас каза“ „Единственото ни безпокойство е да продължим да задоволяваме потребностите и интересите на гръцкия народ“.  \r\nСпоред опонентите му споразумението с Македония, което бе постигнато след десетилетия на спорове между Атина и Скопие, е опит да се отнеме гръцката идентичност. Македонският парламент подписа Споразумението миналата седмица. Очаква се то да бъде гласувано и в гръцкия този месец.   \r\nСпоред Кирякос Мицотакис, лидер на главната опозиционна партия „Нова демокрация“, „това споразумение води до разпадане на нацията“. Това той е заявил по време на дебата за вота на доверие. Мицотакис е заявил, че „изборите са единственото решение за страната да продължи напред. Гърците трябва да вземат съдбата си в свои ръце.“   Ивелина Ватова", "date": "2019.01.17", "title": "Reuters: Гръцкият премиер спечели вота на доверие, гледа към договора с Македония"}
{"url": "http://www.focus-news.net/news/2019/01/17/2613005/vzglyad-rusiya-zayavi-za-vrazki-na-sasht-s-islyamska-darzhava.html", "text": "Русия има доказателства за връзки на САЩ с групировката „Ислямска държава“ (ИД), са заявили от руското МВнР, пише вестник  „Взгляд“ , като се позовава на опита на САЩ да не допусне изтичане на информация за реалните спонсори на ИД. За целта те са организирали военна операция в Афганистан. «Става дума за целенасочено придвижване на талибаните по посока на американската военна база в западната провинция Бадгис, която превзеха неотдавна, и са разбили затвора в нея. В него е имало бойци на ИД, пленени през август 2018-та година в северните части на страната. Всички те са били изведени от затвора в базата и отведени в неизвестна посока“, се казва в съобщението, публикувано на сайта на външното министерство на Русия.   \r\nВ него се подчертава, че сред заловените от талибаните може да има руснаци и граждани на страните от Централна Азия.   \r\n«Този интерес към ИД навежда на мисълта дали САЩ, предприемайки подобна акция, не се опитват да допуснат изтичане на информация, тъй като споменатите задържани бойци на ИД могат да съобщят своите реални спонсори“,  пише в съобщението . \r\nОсвен това МВнР на РФ споменава и за „откровеното бездействие“ на САЩ и НАТО по повод на „полетите на вертолети без опознавателни знаци“ в Афганистан, които доставят попълнение и въоръжение на терористите от ИД в серевните части на страната.   \r\nМинистерството съобщава и за подготвяна серия от „съобщения“, които спецсулжбите на САЩ подготвят да изпратят до медиите в Афганистан и в редица западни страни, с които се цели дискредитация на политиката на Русия в Афганистан. Планира се Русия да бъде обвинена, че оказва съдейстиве на „ИД“ при прехвърлянето на афганистанска територия на бойци от Сирия и Ирак.   \r\n«Целта на подобна информационна диверсия е оичевидна – вниманието на международната общественост трябва да се отвлече от провала на над 17-годишната афганска кампания на САЩ. Обявеното от Белия дом неотдавна намерение частично да се изведат американските сили от страната се преценява от мнозина като фактическо признаване на собственото поражение“,  отбелязват в съобщението си от МВнР на РФ. Така Вашингтон се опитва да прехвърли вината си на други.   \r\nПреди време американските медии обявиха, че политиката на Вашингтон в афганистанското направление е в задънена улица. През декември президентът на САЩ Доналд Тръмп разпореди на Пентагона да подготви план за извеждане от Афганистан на 7 000 военни.    Ивелина Ватова", "date": "2019.01.17", "title": "„Взгляд“: Русия заяви за връзки на САЩ с „Ислямска държава“"}
{"url": "http://www.focus-news.net/news/2019/01/17/2613008/vedomosti-demokratite-poiskaha-da-razpitat-prevodacha-na-tramp-za-sreshtite-mu-s-putin.html", "text": "Председателят на Комитета по международните въпроси в  Сената на САЩ Робърт Менендес и ръководителят на Комитета за въоръжените сили Джек Рийд са написали на президента Тръмп писмо, с което настояват да попита пред Конгреса своите преводачи, присъствали на срещата с президента   на Русия Владимир Путин, пише  „Ведомости“ , като цитира The Hill. \r\nДа се разпитат преводачите на американския президент е необходимо, заради „запазване на нивото на секретност“ във взаимоотношенията между него и руския президент, се казва в писмото: «Настояваме преводачите на тези разговори, особено този, който е превеждал на вашата среща с президента Путин в Хелзинки, незабавно да бъдат на разположение на съответните Комитети в Конгреса за интервю ». Белият дом не е отговорил.   \r\nДемократите изучават какви са правните възможности да се доведат в съда преводачите, участвали в срещата САЩ-Русия след публикацията на The Washington Post. В нея се говори, че Тръмп е предприел всички мерки, за да не може подробности около срещите му с Путин, особено тази от 2017 г. в Хамбург, да не станат известни дори на сътрудниците на Белия дом. Освен това той е посъветвал присъстващия на срещата преводач да пази в тайна съдържанието на разговора, забранил му е да си води бележки, разказват източници на вестника. По същия начин отй е постъпвал и друг път по повод на срещите си с Путин.   \r\nПървата среща Тръмп-Путин е била през юли 2017-та на срещата на върха на Г 20 в Хамбург. След това двамата президенти са се срещали още няколко пъти – на срещата на АТИС във Виетнам през ноември 2017-та, както и през 2018-та на срещата на Г20 в Буенос Айрес и в Париж по повод 100 годишнината от края на Първата световна война . При това двамата са имали само един пълноформатен разговор – на 16 юли 2018 в Хелзинки, който е продължил повече от два часа.     Ивелина Ватова", "date": "2019.01.17", "title": "„Ведомости“: Демократите поискаха да разпитат преводача на Тръмп за срещите му с Путин"}
{"url": "http://www.focus-news.net/news/2019/01/17/2613006/banka-dck-ofitsialno-e-sobstvenik-na-ecppecban-obzor.html", "text": "Банка ОПТ, coбcтвeниĸ нa бaнĸa ДCK в Бългapия, oĸoнчaтeлнo пpиĸлючи финaнcoвaтa cдeлĸa пo пpидoбивaнeтo нa бългapcĸитe aĸтиви нa Ѕосіеtе Gеnеrаlе в Бългapия. Дoгoвopът зa пpидoбивaнeтo бe пoдпиcaн нa 1 aвгycт 2018 г., a в cpeдaтa нa нoeмвpи и дeĸeмвpи минaлaтa гoдинa БHБ и KЗK дaдoxa cвoeтo paзpeшeниe зa cдeлĸaтa. По този начин ДCK вeчe пpитeжaвa 99,74% oт \"Cocиeтe Жeнepaл Eĸcпpecбaнĸ\" и дpyгитe мecтни дpyжecтвa. С пазарен дял от приблизително 6.4% „Сосиете Женерал Експресбанк“ е 7-ата по големина банка на българския банков пазар и като универсална банка е активна както в сегмента банкиране на дребно, така и в бизнес сегмента. В резултат на придобиването ѝ Група ОТП ще засили още повече пазарната си позиция в България.  \r\nНа пресконференция председателят на УС и главен изпълнителен директор на Банка ОТП Шандор Чани обясни, че банка ДСК ще продължи да осигурява качествено всички услуги и след обединението ѝ с Експресбанк и че всички клиенти ще бъдат доволни. „Горди сме, че през 2008 г. в цяла Европа имаше финансова криза, но ОТП работеше така, че не ни беше необходим никакъв допълнителен капитал. ОТП е една консервативна банка, която няма скелети в гардероба. Понастоящем Банка ОТП е в 9 страни и е сигурно, че ще влезем и в още 3. И мога да кажа, че навсякъде нашите банки работят както трябва. Капиталът ни е 50 млрд. евро и на базата на отчетите печалбата ни надвишава 1 млрд. евро. Ние сме единствената банка, чийто курс в борсата надхвърля курса преди 2008 г., и ако гледаме балансовата стойност към борсовата стойност – много европейски банки работят с много по-слаби резултати. Имаме над 18 млн. клиенти в региона с 4 хиляди банкомата и 36 хиляди служители“, каза още Чани. Според него банковите услуги в България са на западноевропейско ниво. \r\nПредседателят на УС и главен изпълнителен директор на Банка ДСК Виолина Маринова коментира, че сливането на ДСК и Експресбанк ще има голям положителен ефект за банковия сектор в България. „От 2003 г. ДСК е в семейството на Банка ОТП, а днес и Експресбанк се присъединява. Това са две банки, които са стабилни и ще допринесат за банковия сектор в България чрез подобряване на услугите. Ние като ръководство на банката поемаме ангажимент да осигурим плавен процес на интеграция и да уведомяваме нашите клиенти за ключовите промени при сливането. На този етап за клиентите няма да има промяна – двете банки ще функционират като самостоятелни юридически субекти“, каза още Маринова и обясни, че новото име на Експресбанк ще бъде Експресбанк ОТП Груп. \r\nПредседателят на Надзорния съвет на Банка ДСК и главен стратегически и финансов директор на Банка ОТП Ласло Бенчик обясни, че унгарската ОТП е увеличила капитала на ДСК във връзка със закупуването на Експресбанк, но по думите му това не засяга дивидентите и разпределението на печалбата. “ОТП не живее само с дивидентите от дъщерните банки и има капитала, който ѝ е необходим за здравословна дейност. ОТП е много силна от гледна точка на капитал – имаме резерв от над 8 млрд. евро, така че той може да се използва както за ликвидност, така и за капитал“, заяви Бенчик и обясни, че в момента не се планира купуване на други банки в България. Той посочи още, че основната цел на ОТП сега е плавното приключване на интеграционния процес по придобиването на Експресбанк от ДСК, който ще приключи през 2020 г. \r\nЦветилена СИМЕОНОВА", "date": "2019.01.17", "title": "Банка ДCK официално е собственик на Eĸcпpecбaнĸ (ОБЗОР)"}
{"url": "http://www.focus-news.net/news/2019/01/17/2613009/parlamentat-othvarli-prezidentskoto-veto-varhu-nakazatelniya-kodeks-obzor.html", "text": "Парламентът преодоля ветото на президента Румен Радев върху последните промени в Наказателния кодекс. 137 депутати гласуваха промените да се приемат отново, а 43-ма бяха против. „За“ гласуваха - ГЕРБ, „Обединени патриоти“, ДПС, „Воля“ и независимите депутати, а „против“ само БСП. „ГЕРБ няма да натрият носа на президента, а на българските граждани и на тези, които боравят с Наказателния кодекс“, коментира в пленарна зала секретарят на ПГ на БСП Филип Попов. От левицата заявиха, че чрез измененията в Наказателния кодекс гражданите ще усетят репресивния апарат на държавата. Според тях българите са притеснени, защото през Наказателния кодекс ще се извършват репресии и тайни арести. От ГЕРБ обявиха, че опозицията е обърнала президентското вето в политическо говорене. Те опровергаха твърденията на БСП, че става въпрос за тайни арести. ГЕРБ призова левицата да прочете цялата европейска директива, която се прилага в Наказателния кодекс, а не избирателно. \r\nДържавният глава върна закона за ново обсъждане на 19 декември 2018 г. Президентът оспори разпоредби от Наказателния кодекс, с които се изменят норми в Наказателно-процесуалния кодекс. С тях се дава възможност за отлагане до 48 часа на уведомяването при задържане на лице. Според Румен Радев още по-тревожна е възможността задържани непълнолетни лица да бъдат в неизвестност за техните родители в срок до 24 часа. Това е 12-ото президентско вето. До момента парламентът е подкрепил само едно от тях - върху Закона за приватизация и следприватизационен контрол. Държавният глава наложи вето и върху: Закона за концесиите, Закона за опазване на околната среда и водите, Закона за отбраната и въоръжените сили, Закона за бюджета на НЗОК за 2018 година, Закона за противодействие на корупцията и за отнемане на незаконно придобитото имущество, Закона за посевния и посадъчния материал, Закона за банковата несъстоятелност, Закона за приватизация и следприватизационен контрол, на Административнопроцесуалния кодекс, Закона за държавната собственост, както и Закона за корпоративното подоходно облагане. \r\nБиляна ИВАНОВА", "date": "2019.01.17", "title": "Парламентът отхвърли президентското вето върху Наказателния кодекс (ОБЗОР)"}
{"url": "http://www.focus-news.net/news/2019/01/17/2613012/stolichna-obshtina-shte-otpusne-nad-110-novi-avtobusa-za-obshtestveniya-transport-do-kraya-na-2019-g-obzor.html", "text": "Столична община ще отпусне над 110 нови автобуса за обществения транспорт до края на 2019 г. Това обяви кметът на София Йорданка Фандъкова при проверка на готовността на част от новите превозни средства. Пред журналисти тя изтъкна, че на 17 януари се пускат нови 30 автобуса, които ще обслужват линия 72 и 84, а до края на годината в експлоатация ще влезнат още 82, които ще се движат по различни маршрути на столицата. „22 от тях вече са налични, оборудват се и може би до края на месеца, най-късно до началото на другия ще бъдат пуснати по други линии на градския транспорт“, коментира Фандъкова. Тя отбеляза, че новите автобуси са нископодови, накланят се при спиране, за да може да е удобно на всички пътници, особено за хората с увреждания и майките с детски колички. „Климатизирани са и имат система за видеонаблюдения, така че да бъдат безопасни. Мисля, че всички ангажименти, които сме предприели в това отношение, са изпълнени“, обяви кметът на София. „Започнаха да пристигат и съчленените автобуси, те са 60, които Столичният автотранспорт закупува. Очакваме 11 нови трамвая и пускането на първия участък на линиите на метрото до края на годината“, обясни тя. Според нея това наистина са огромни инвестиции и сериозни резултати. „Те са важни на първо място, за да не се движат старите 30-годишни автобуси, каквито имахме по улиците на София. На второ място, хората да имат по-добри условия“, допълни столичният кмет. Фандъкова каза, че с въвеждането на новите автобуси се надява повече хора да използват обществения транспорт в града. Тя посочи, че до решението новите превозни средства да тръгнат по линия 72 и 84 се е стигнало на база анализи и проекти на Столичния автотранспорт, заедно с комисията по транспорт. \r\nПо време на проверката стана ясно още, че Столична община увеличава с 10 млн. лв. средствата, които отпуска на транспортните оператори за повишаване на заплатите на всички работещи в 4-е транспортни дружества в града. Тя изтъкна, че една от причините за настояване за увеличение на работните заплати е именно проблемът с недостига на работна ръка. „Проблемът с кадрите е навсякъде във всички сфери, в това число и в сферата на транспорта по отношение на шофьорите. Това е един от аргументите, с който се договорихме за увеличение на заплатите, за да може хората, които работят, да останат“, посочи тя. Директорът на Столичния автотранспорт Слав Монов обяви, че от 1 февруари заплатите на транспортните оператори ще се увеличат средно с 10%. Според него шофьорската професия е доста конвертируема, а страни от Западна Европа предлагат примамливи оферти и голяма част от българските водачи приемат предложения да работят извън страната. Той уточни, че в Столичния автотранспорт работят над 2 000 души, от които 1 200 са водачи. „Всички ще получат увеличение. При нас средната брутна заплата е около 1700-1800 лв. Увеличението ще бъде средно с 10%.“, допълни директорът на Столичния автотранспорт.", "date": "2019.01.17", "title": "Столична община ще отпусне над 110 нови автобуса за обществения транспорт до края на 2019 г. (ОБЗОР)"}
{"url": "http://www.focus-news.net/news/2019/01/17/2613397/aleksey-miler-gazprom-shte-zapochne-stroitelstvoto-na-turski-potok-v-sarbiya-v-nay-skoro-vreme.html", "text": "„Газпром“ в най-скоро време ще започне изграждането на инфраструктура в Сърбия за продължението на „Турски поток“, заяви Алексей Милер, председател на борда на директорите на \"Газпром\", по телевизионния канал „Россия-1\", цитиран от  TACC . \r\n\"Капацитетът вече е мобилизиран и строителството ще започне буквално съвсем скоро\", отговори той на въпроса за началото на изграждането на газотранспортната инфраструктура в Сърбия. \r\nПо-рано в четвъртък руският президент Владимир Путин, отговаряйки на въпрос за ТАСС на съвместна пресконференция със сръбския президент Александър Вучич, заяви, че Русия е готова да инвестира около 1,4 милиарда  долара в развитието на инфраструктурата в Сърбия за преминаване на „Турски поток“  през тази страна. \r\nПроектът \"Турски поток\" включва изграждането на газопровод под Черно море до европейската част на Турция и до границата с Гърция. Едната тръба  ще бъде предназначен за снабдяване с газ на турския пазар, а вторият - за доставка на газ за страните от Южна и Югоизточна Европа. „Газпром“ разглежда Гърция, Италия, България, Сърбия и Унгария за потенциални пазари.  Юлиян Марков", "date": "2019.01.17", "title": "Алексей Милер: „Газпром“ ще започне строителството на „Турски поток“ в Сърбия в най-скоро време"}
{"url": "http://www.focus-news.net/news/2019/01/17/2613014/pregled-na-nyakoi-ot-osnovnite-temi-v-ruskiya-pechat-agentsiya-fokus.html", "text": "Парламентът на Гърция гласува вот на доверие за правителството на премиера Алексис Ципрас, пише в днешния си брой вестник  „Известия“ .    \r\nГласуването се състоя в сряда, 16 януари, и в него участваха 299 депутати, от тях 151 подкрепиха правителството на Ципрас  \r\nМинистър-председателят помоли депутати да позволят на неговия екип да довърши четиригодишния си мандат, така ще му даде възможност да приключи с важните реформи, които е започнал.   \r\nИнициатор на гласуването стана самият Ципрас. Той бе принуден да направи тази стъпка след като от управляващата коалиция излезе партньорът – партията „Независими гърци“ на Панос Каменос. Самият Каменос на 13 януари подаде оставка като министър на отбраната. Той взе това решение заради разногласия по въпроса с името на бившата югославска република Македония.   \r\nНа 11 януари македонските парламентаристи приеха конституционните поправки, с които Република Македония получи новото си име – Република Северна Македония. За преименуването настояваше Атина, тъй като старото име съвпадаше с наименованието на северната област в Гърция. Спорът двете страни водят в последните 25 години. \r\n*** Председателят на Комитета по международните въпроси в  Сената на САЩ Робърт Менендес и ръководителят на Комитета за въоръжените сили Джек Рийд са написали на президента Тръмп писмо, с което настояват да попита пред Конгреса своите преводачи, присъствали на срещата с президента   на Русия Владимир Путин, пише  „Ведомости“ , като цитира The Hill. \r\nДа се разпитат преводачите на американския президент е необходимо, заради „запазване на нивото на секретност“ във взаимоотношенията между него и руския президент, се казва в писмото: «Настояваме преводачите на тези разговори, особено този, който е превеждал на вашата среща с президента Путин в Хелзинки, незабавно да бъдат на разположение на съответните Комитети в Конгреса за интервю ». Белият дом не е отговорил.   \r\nДемократите изучават какви са правните възможности да се доведат в съда преводачите, участвали в срещата САЩ-Русия след публикацията на The Washington Post. В нея се говори, че Тръмп е предприел всички мерки, за да не може подробности около срещите му с Путин, особено тази от 2017 г. в Хамбург, да не станат известни дори на сътрудниците на Белия дом. Освен това той е посъветвал присъстващия на срещата преводач да пази в тайна съдържанието на разговора, забранил му е да си води бележки, разказват източници на вестника. По същия начин отй е постъпвал и друг път по повод на срещите си с Путин.   \r\nПървата среща Тръмп-Путин е била през юли 2017-та на срещата на върха на Г 20 в Хамбург. След това двамата президенти са се срещали още няколко пъти – на срещата на АТИС във Виетнам през ноември 2017-та, както и през 2018-та на срещата на Г20 в Буенос Айрес и в Париж по повод 100 годишнината от края на Първата световна война . При това двамата са имали само един пълноформатен разговор – на 16 юли 2018 в Хелзинки, който е продължил повече от два часа.    \r\n*** Русия има доказателства за връзки на САЩ с групировката „Ислямска държава“ (ИД), са заявили от руското МВнР, пише вестник  „Взгляд“ , като се позовава на опита на САЩ да не допусне изтичане на информация за реалните спонсори на ИД. За целта те са организирали военна операция в Афганистан. «Става дума за целенасочено придвижване на талибаните по посока на американската военна база в западната провинция Бадгис, която превзеха неотдавна, и са разбили затвора в нея. В него е имало бойци на ИД, пленени през август 2018-та година в северните части на страната. Всички те са били изведени от затвора в базата и отведени в неизвестна посока“, се казва в съобщението, публикувано на сайта на външното министерство на Русия.   \r\nВ него се подчертава, че сред заловените от талибаните може да има руснаци и граждани на страните от Централна Азия.   \r\n«Този интерес към ИД навежда на мисълта дали САЩ, предприемайки подобна акция, не се опитват да допуснат изтичане на информация, тъй като споменатите задържани бойци на ИД могат да съобщят своите реални спонсори“,  пише в съобщението . \r\nОсвен това МВнР на РФ споменава и за „откровеното бездействие“ на САЩ и НАТО по повод на „полетите на вертолети без опознавателни знаци“ в Афганистан, които доставят попълнение и въоръжение на терористите от ИД в серевните части на страната.   \r\nМинистерството съобщава и за подготвяна серия от „съобщения“, които спецсулжбите на САЩ подготвят да изпратят до медиите в Афганистан и в редица западни страни, с които се цели дискредитация на политиката на Русия в Афганистан. Планира се Русия да бъде обвинена, че оказва съдейстиве на „ИД“ при прехвърлянето на афганистанска територия на бойци от Сирия и Ирак.   \r\n«Целта на подобна информационна диверсия е оичевидна – вниманието на международната общественост трябва да се отвлече от провала на над 17-годишната афганска кампания на САЩ. Обявеното от Белия дом неотдавна намерение частично да се изведат американските сили от страната се преценява от мнозина като фактическо признаване на собственото поражение“,  отбелязват в съобщението си от МВнР на РФ. Така Вашингтон се опитва да прехвърли вината си на други.   \r\nПреди време американските медии обявиха, че политиката на Вашингтон в афганистанското направление е в задънена улица. През декември президентът на САЩ Доналд Тръмп разпореди на Пентагона да подготви план за извеждане от Афганистан на 7 000 военни.   \r\n***", "date": "2019.01.17", "title": "Преглед на някои от основните теми в руския печат (Агенция „Фокус“)"}
{"url": "http://www.focus-news.net/news/2019/01/17/2613011/to-vima-gartsiya-votat-na-doverie-za-tsipras-i-dogovorat-ot-prespa.html", "text": "По политически причини правителството търси подкрепата на депутати от други партии, за да може Преспанският договор да бъде ратифициран в гръцкия парламент с абсолютно мнозинство, пише гръцкият вестник  To VIMA  на електронната си страница.  \r\nТой обаче може да бъде одобрен и без да има подобно мнозинство. В споразумението е записано, че Гърция трябва да предпиреме стъпки за неговата ратификация незабавно след като парламентът в Скопие приеме конституционните промени.  \r\nМеждувременно Русия се опитва да отхвърли споразумението, като цитира Резолюция на Съвета за сигурност от 1993 година, според която той ще преразгледа всяко решение, а Русия има право на вето като негов член.   \r\nОтначало Ципрас разчиташе на четирима депутати от партия „То Потами“ да ратифицират договора. Има сведения, че партията ще реши да се въздържи от гласуване за Преспанския договор. Ставрос Теодоракис, основател и лидер на партията, вярва, че по този начин той няма да откаже първоначалната си подкрепа за Договор, тъй като той не отрича същината му, но в същото време въздържането от гласуване ще му изгради имидж на лидер, който се опитва да осигури вътрешно единение в партията си, след като няколко нейни членове я напуснаха.    Ивелина Ватова", "date": "2019.01.17", "title": "To VIMA (Гърция): Вотът на доверие за Ципрас и Договорът от Преспа"}
{"url": "http://www.focus-news.net/news/2019/01/17/2613004/the-times-torite-se-splotiha-zad-mey.html", "text": "Торите се обединиха зад Мей срещу вота на недоверие, предизвикан от Корбин, пише  The Times .   \r\nЧленовете на кабинета не са единни по исканията за по-меко излизане от ЕС, след като Мей в сряда вечерта спечели доверието на парламентаристите.   \r\nСнощи Тереза Мей се бореше, пише вестникът, да излезе от задънената улица по повод на Брекзит, след като Джеръми Корбин отказа да приеме предложението й за междупартийни разговори, за да се постигне съгласие как да се гласува планът за Брекзит в Камарата на общините.  \r\nПремиерът покани Корбин и лидерите на главните опозиционни партии, представени в парламента, да разговарят на Даунинг Стрийт 10 веднага след като оцеля след вота на недоверие, първият, който се печели в повече от четвърт век история на отношенията между парламент и правителство във Великобритания.   \r\nТя призова депутатите от опозицията да работят с нея, за да преразгледат „договорената“ сделка и да спечелят подкрепата на мнозинството в Долната камара на британския Парламент. Лейбъристкият водач обаче категорично заяви в сряда вечерта, че Мей първо трябва да се откаже от варианта „без сделка“, ако иска да водят „позитивни разговори“.  Ивелина Ватова", "date": "2019.01.17", "title": "The Times: Торите се сплотиха зад Мей"}
{"url": "http://www.focus-news.net/news/2019/01/17/2613016/pregled-na-nyakoi-ot-osnovnite-temi-v-britanskiya-pechat-agentsiya-fokus.html", "text": "След като избегна евентуално поражение при вота на недоверие, Тереза Мей се обърна официално към нацията, пише  The Daily Express  и пояснява, че се задава сделка по норвежки модел  \r\nМинистър-председателят Тереза Мей каза, че продължава напред, за да „намери начин да придвижи и Брекзит“. Това тя направи два часа след като спечели вота на недоверие, като се „изправи на нокти“ от действията на лейбъристкия лидер Джеръми Корбин. \r\nОбръщението си към британската нация премиерът направи пред входа на Даунинг Стрийт No 10. На Великобритания тя каза:“ събитията от последните 24 часа са обезпокоителни“. Те предупреждават депутатите „да работят заедно конструктивно, за да постигнем онова, което искаме ”.Съществуват спекулации, че тя иска да отложи Брекзит, за да има повече време за преговори с ЕС. Преди това, дипломати проявиха неувереност дали  Обединеното кралство ще получи допълнително време след 29 март, ако ще трябва да провежда втори референдум, общи избори или да представя план, с който да гарантира, че има подкрепата на парламентарно мнозинство. Промяната в политиката на ЕС дойде като реакция на т. нар. „смислен вот“, според който премиерската сделка за Брекзит е получила брутално поражение – 432 гласа „против“ и 202 – „за“.  \r\nМей е добавила: \" Тази вечер правителството спечели доверието на Парламента. Британският народ почти изцяло иска от нас да продължим с Брекзит. Аз вярвам, че е мое задължение и отговорност, според указанията на британския народ, да напуснем ЕС и желая да постигна това. \r\n.\" \r\n*** Торите се обединиха зад Мей срещу вота на недоверие, предизвикан от Корбин, пише  The Times .   \r\nЧленовете на кабинета не са единни по исканията за по-меко излизане от ЕС, след като Мей в сряда вечерта спечели доверието на парламентаристите.   \r\nСнощи Тереза Мей се бореше, пише вестникът, да излезе от задънената улица по повод на Брекзит, след като Джеръми Корбин отказа да приеме предложението й за междупартийни разговори, за да се постигне съгласие как да се гласува планът за Брекзит в Камарата на общините.  \r\nПремиерът покани Корбин и лидерите на главните опозиционни партии, представени в парламента, да разговарят на Даунинг Стрийт 10 веднага след като оцеля след вота на недоверие, първият, който се печели в повече от четвърт век история на отношенията между парламент и правителство във Великобритания.   \r\nТя призова депутатите от опозицията да работят с нея, за да преразгледат „договорената“ сделка и да спечелят подкрепата на мнозинството в Долната камара на британския Парламент. Лейбъристкият водач обаче категорично заяви в сряда вечерта, че Мей първо трябва да се откаже от варианта „без сделка“, ако иска да водят „позитивни разговори“. \r\n*** Над 170 бизнес лидери са изпратили писмо до The Times, с което подкрепят идеята за нов референдум за излизането на Великобритания от ЕС, пише днешният  The Guardian .   \r\nСпоред The Guardian това е стъпка, която цели да демонстрира нарастващата подкрепа на идеята за „вот на народа“, след като Тереза Мей перживя най тежкото парламентарно поражение в съвременната ера по повод нейния план за Брекзит. Писмото трябва да бъде публикувано във вестник The Times, известен като „барометър на общественото мнение“ във Великобритания. То е адресирано към главните партии, представени в Уестминстър да подкрепят втори референдум.   \r\nВ списъка на подписалите писмото личат имената на утвърдени публични личности и британски интелектуалци като архитект сър Дейвид Чипърфийлд, нобеловият лауреат и учен Пол Нърс, Майк Рейк, бившият председател на борда на Бритиш Телеком Груп.    \r\nЛичностите от бизнеса, които са се подписали, общо участват с повече от 100 милиарда паунда годишно в икономиката на Обединеното кралство. Те предупреждават, че лошият Брекзит или Брекзит без сделка изобщо може да разруши икономическата система.   \r\nИ макар че голяма част от бизнеслидерите първоначално подкрепяха сделката на Мей, дори и да си даваха сметка, че тя съвсем не е съвършена, след парламентарното поражение от вторник те смятат, че приоритетът е „ да се спре хаосът, който съществува заради напускането на ЕС“.  \r\nВ писмото се казва:: “Единственият валиден начин да се направи това е като се попитат хората дали все още искат да напускат ЕС. Часовникът вече тик-така много бързо, политиците не трябва да пилеят време повече със совите фантазии. Ние призоваваме и двете страни да подкрепят вота на народа. ”", "date": "2019.01.17", "title": "Преглед на някои от основните теми в британския печат (Агенция „Фокус“)"}
{"url": "http://www.focus-news.net/news/2019/01/17/2613015/pregled-na-mezhdunarodnite-novini-do-6-chasa-agentsiya-fokus.html", "text": "В навечерието на вота на доверие към правителството на премиера Алексис Ципрас, председартелят на партията „Съюз на центристите“ Василис Левентис увери, че Преспанското споразумение и ратификацията му ще бъдат отменени, съобщава електронното издание на атинския вестник  To Vima .  \r\n„Какво може да направи мнозинството, какво може да направи един гражданин, когато види, че парламентът се опитва да ратифицира споразумение, срещу което са  70% от хората? Мислите, че ще бъдете победители, ако утвърдите сделката? Щяхте да бъдете такива, ако бяхте отишли при хората и ги бяхте опознали. Налагането на мнението ви на хората не е демокрация\", заяви Левентис в рамките на дебата в парламента преди гласуването на вота на доверие. \r\n***  Името на Македония, северната съседка на Гърция, вероятно ще бъде основната причина за предсрочни избори и смяна на правителството в Гърция, твърди Сергей Мануков в статия за руската информационна агенция  EA Daily .  \r\nИнициатор на следващата политическа криза бе вече бившиятминистърът на отбраната и лидер на дясната националистическа партия „Независими гърци“ (АНЕЛ) Панос Каменос, младши коалиционен партньор на СИРИЗА.  \r\nЗатова оставката на Камменос, заедно с шестима членове на партията, които също бяха част от правителството на Алексис Ципрас, доведе до разпадането на коалицията. От вторник Министерството на отбраната на Гърция се ръководи от началника на Генералния щаб, адмирал Евангелос Апостолакис. \r\nГърция пусна бариерата \r\nПричината за оставката на Панос Каменос е неговото категорично несъгласие със споразумението, сключено през лятото на 2018 г. на брега на граничното на двете страни Преспанско езеро от премиерите на двете страни - Гърция и Македония - Алексис Ципрас и Зоран Заев. \r\n„Проблемът е името на Македония, за която са дали живота си хиляди хора”, обясни Каменос мотивите си да напусне коалицията в рамките на неделната пресконференция. „Това не ми позволява да остана на министерския пост. Вече не подкрепям правителството, „Независими гърци“ си тръгват. Ще направим всичко възможно, за да не бъде утвърдено Преспанското споразумение в парламента“, увери Каменос.  \r\nСпоред това споразумение северната съседка на Гърция трябва да промени името си от „Република Македония” на „Република Северна Македония”. Промяната е чисто козметична. Добавянето на дума, подчертаваща географското местоположение на дадена страна, не променя същността й. Каменос, заедно с други гръцки националисти и между другото, не само с националисти, поиска термина „Македония“ да изчезне напълно от името на тази малка държава на Балканския полуостров, която до 1991 г. е била част от Югославия като една от шестте съюзни републики.  \r\nПовечето гърци смятат, че името «Македония\" трябва да има само една териториална единица. Това, разбира се, е гръцката област Македония-Тракия, прославена от родения там преди около 2400 години Александър, който освен прозвището „Велик“ получава и прякора „македонски“. Седем десетилетия бяха необходими на Атина, първо от Белград, а после и от Скопие (столицата на Македония), за да замени името, но, разбира се, срещна категоричен отказ. Ситуацията се промени драматично, след като Македония получи независимост, когато страната реши да тръгне по западния път и да се присъедини към Европейския съюз и НАТО. Именно тук Гърция рядко използва правилото за вето, което гласи, че нито един от членовете на тези организации не трябва да се противопоставят на влизането на нови кандидати в състава им. Гърция, която е член и на ЕС, и на НАТО, беше против приемането на Македония под това име. \r\nНа 17 юни 2018 г. в с. Псарадес Алексис Ципрас и Зоран Заев подписаха споразумение, според което Македония променя името си на „Северна Македония”, а Гърция, в замяна на това, премахва възраженията за присъединяването на Скопие към обединена Европа и Северноатлантическия съюз. \r\nНа 30 септември в Македония се проведе референдум за промяна на името, резултатите от който, въпреки ниската избирателна активност, бяха счетени за валидни. Миналия петък македонският парламент въведе съответните изменения в Конституцията, според които Македония се нарича Северна Македония. \r\nСега всичко зависи от гръцкия парламент, без чието съгласие Преспанското споразумение не може да влезе в сила. Депутатите в Атина трябва да вземат решение относно споразумението през втората половина на януари. Въпреки позицията на „Независими гърци\", Ципрас не трябва да има проблеми в парламента, защото членовете на други партии обещават да подкрепят договора.  \r\nЦипрас смята промяната на името на северната съседка като може би основната задача на правителството му на международната сцена, което ще помогне на Гърция да възстанови позициите си, които бяха силно отслабени през годините на криза и рецесия. Между другото, Алексис Ципрас вече четири месеца оглавява Министерството на външните работи на Гърция и е лично отговорен за външната политика. \r\nДоверявай се, но проверявай \r\nИзлизането на Каменос от управляващата коалиция обаче може да се окаже скъпо за Ципрас, чиято партия има 145 места в 300-местния гръцки парламент, т.е. по-малко от половината, осигуряващи нормалната работа на законодателната власт. След излизането на АНЕЛ, Ципрас губи дори онова незначително мнозинство от два гласа, осигурени от партията на Каменос.  \r\nЗагубата на мнозинството, разбира се, не означава автоматично гласуване на доверие или недоверие към правителството, но Ципрас, който няколко пъти публично каза, че не иска да оглави правителство на малцинството, реши да не отлага въпроса за неопределено време и след среща с Панос Каменос инициира вот на доверие. „Ние възнамеряваме незабавно да възстановим доверието в нашето правителство в парламента, за да продължим да работим по важни въпроси и проблеми\", подчерта премиерът в неделно изявление. \r\nАлексис Ципрас е опитен политик. Той е участвал в множество избори, референдуми и вотове  както на доверие, така и на недоверие. \r\nКаменос заяви, че няма да подкрепи бившия си партньор при гласуване на вота на доверие в парламента, защото всъщност това би означавало да се подкрепи споразумението  за новото име на Македония. Въпреки това, Ципрас реши да рискува. Въпреки загубата на гласовете на АНЕЛ, шансовете му да спечели гласуването се оценяват от политолозите като положителни.  \r\nФакт е, че въпреки непреклонната позиция на Панос Каменос, в АНЕЛ няма единство. Според слуховете, четирима членове на партията, които са напуснали заедно с Каменос кабинета на министрите, са готови да подкрепят бившите си другари във вота на доверие в правителството в парламента. Освен тях депутатът Катерина Папакоста ще гласува за кабинета на Ципрас, както и Спирос Данелис, представител на „То Потами“. \r\n„Мисля, че можем с увереност да кажем, че той (Ципрас) ще спечели вота на доверие в правителството благодарение на гласовете на редица депутати от„ Независими гърци”, които не възнамеряват да следват сляпо партийната линия по въпроса за името на Македония“, коментира политологът Панделис Капсис. \r\nВъзможен е и друг вариант, също благоприятен за Алексис Ципрас.  При гласуване на доверие в правителството (кабинета) е достатъчно да се съберат само 120 гласа „за\", но в същото време най-малко 60 депутати не трябва да участват в гласуването. \r\nПредсрочните избори не могат да бъдат избегнати? \r\nРазбира се, Алексис Ципрас се надява правителството му да оцелее. Въпреки това, мнозинството с един глас, естествено, не е достатъчно, за да се чувства напълно уверен. И дори да спечели, ще му бъде трудно. За да се възстанови икономиката на Гърция, която е силно пострадала от кризата и дълбоката рецесия, правителството на Ципрас трябва да работи неуморно. Въпреки това, шоковата работа най-вероятно ще бъде невъзможна – силната опозиция постоянно ще поставя пръчка в колелото. \r\nСъгласно Конституцията, правомощията на парламента и правителството на Ципрас изтичат през септември 2019 година. Премиерът многократно е заявявал, че възнамерява да проведе нови избори най-късно през октомври, така че да му остане повече време за работа, тъй като кабинетът има много планове. На първо място, Алексис Ципрас би желал да приеме законопроект за защита на собствениците на жилища и повишаване на минималната работна заплата, както и редица други закони. Но загубата на мнозинство в парламента едва ли ще му позволи да завърши плановете си. Както и в случай на победа във вота на доверие в правителството, при поражение Алексис Ципрас най-вероятно ще трябва да проведе предсрочни избори. \r\nВ тях обаче шансовете на СИРИЗА и Ципрас да спечелят ще бъдат много по-ниски. Балансът на силите в Гърция не е в полза на лявата партия на Ципрас. Разбира се, изключително трудно е да се поддържа популярност в условията, при които министър-председателят на Гърция трябваше да действа през всичките си години на власт. Алексис Ципрас не успя да създаде чудо и не запази високия рейтинг и общественото доверие, което имаше, след като спечели изборите през 2015 година. Ако сега се проведат избори, според проучванията на общественото мнение, дясноцентристката опозиционна партия „Нова демокрация“ , водена от Кириакос Мицотакис, ще ги спечели. Нещо повече, спадът на левите е доста сериозен.  \r\nТрудно е да се предвиди как ще приключи следващата политическа криза в Гърция. Най-вероятно страната ще се възстанови през октомври. Но победа на „Нова демокрация“. не означава края на политическата криза. Въпреки убедителния превес над СИРИЗА, партията на Мицотакис може и да няма достатъчно гласове, за да създаде еднопартийно правителство и те, като Ципрас, преди четири години, ще трябва да съставят управляваща коалиция. \r\nДори и Мицотакис да няма проблеми с формирането на правителството (ако той, разбира се, спечели изборите), до 2020 г. нова политическа криза е напълно възможна. Следващата година депутатите ще трябва да изберат нов председател. Според гръцката конституция за избирането му ще бъде необходимо абсолютно мнозинство, т.е. 180 гласа.  \r\nРегионалният и привидно безинтересен въпрос за промяната на името на малка държава с население от малко над два милиона души обаче е в светлината на прожекторите. Освен това, не само в Европа, но и отвъд океана. Причината за този повишен интерес е простото обяснение - всичко, разбира се, е в географията. \r\nМакедония е разположена на Балканите, и всичко, което се случва на този полуостров, по исторически и геополитически причини, е от особено значение не само за Европа, но и за целия свят. \r\nБалканите като цяло и Македония в частност са един от многобройните фронтове на борбата на Запада с Русия. Вашингтон и Брюксел са готови да изместят Москва от традиционната й сфера на влияние, която  повече от три века е Балканският полуостров. Най-лесно е да направят това, като приемат Македония в Европейския съюз и НАТО. Това, както бе споменато по-горе, е възможно само със съгласието на Гърция. Затова, както в Европейската комисия, в щаба на НАТО, така и в Белия дом, те толкова ревностно подкрепиха привържениците на западния път на развитие на Македония и референдума за промяната на името. \r\nСкопие, което никога не е било особено популярно сред великите сили, през август и септември миналата година стана за тях нещо като политическа Мека. Бившият министър на отбраната на САЩ Джеймс Матис, генералният секретар на НАТО Йенс Столтенберг, еврокомисарят по въпросите на външната политика и сигурността Федерика Могерини, германският канцлер Ангела Меркел и други известни политици дойдоха в столицата на Македония и обещаха звезди за страната. Те настойчиво обясняваха на македонците, че само Западът ще им даде стабилност и просперитет и ги убеди да гласуват за промяна на името. \r\n„Ние не искаме Русия да направи в Македония това, което направи в много други страни\", каза Джеймс Матис в навечерието на референдума. \r\n„Виждали сме как в продължение на много години Русия се опитва да се намесва в демократичните политически процеси, протичащи в този регион”, повтори Йенс Столтенберг и останалите западни агитатори. \r\nВъпреки такова убедителното агитиране, прозападният референдум на Зоран Заев и неговите поддръжници явно се провалиха. От една страна, повече от 91% от неговите участници гласуваха за промяна на името и следователно за началото на преговорите за членство в ЕС, но от друга страна, само 37% от 1,8 милиона регистрирани гласоподаватели дойдоха на изборите. Според македонските закони, с избирателна активност под 50%, резултатите от референдумите се считат за невалидни, но за министър-председателя Заев и неговите поддръжници, както се оказа, законите не са написани. Те, заедно със Запада, обвиниха Москва за ниската избирателна активност. Що се отнася до Русия, както твърдят привържениците на западния път на развитие на Македония, тя се бори с още повече сили за западната част на Балканския полуостров след загубата на Черна гора през 2017 г., която се присъедини към НАТО. \r\nДвудневната визита на Ангела Меркел в Атина миналата седмица, в навечерието на оставката на Панос Каменос, красноречиво говори за вниманието, което все още отделя Западът за „безинтересната“ за всички Македония. Канцлерът на ФРГ благодари на Алексис Ципрас за смелостта, демонстрирана с подписването на Преспанското споразумение и подчерта, че то ще е от полза за цяла Европа. \r\n*** Панос Каменос, лидер на АНЕЛ (партия „Независими гърци“) обвини бивши партийни депутати за сделка, която са постигнали, да осигурят подкрепа за правителството във вота на недоверие, като им се гарантират позиции в кабинета. Това е направил в реч пред парламента по време на дебатите в сряда, съобщава електронното издание на гръцкия всекидневник  Kathimerini .  \r\n“Те избраха министерски кресла срещу вот на доверие“, е заявил той пред законодателите и е добавил, че той ще гласува срещу правителството.   \r\nКаменос напусна миналата седмица управляващата коалиция. Той каза, че премиерът Алексис Ципрас му е съобщил, че Договорът от Преспа, който бе подписан между Атина и Скопие, ще бъде внесен в гръцкия парламент след изборите.   \r\n“От споразумението, което постигнахме с министър председателя, е ясно, че не сме се договорили за решение, което би могло да включва и понятието Македония“, заяви Каменос. \r\n*** Кабинетът на консерваторите и министър-председателят Тереза Мей оцеляха след съдбоносния вот на недоверие в Британския парламент,  съобщи  SKYNEWS . \r\nОт участвалите във вота 325 депутати 306 са гласували с „ДА“ за правителството на Мей.  \r\nПремиерът е поканил лидерите на опозицията за разговори по Брекзит. \r\nДжеръми Корбин е призовал министър-председателя за „развод без сделка“. Пред репортерите веднага след вота той е заявил: „Не може да има смислени разговори за сделка, която да е отражение на мнението на мнозинството в Парламента, които да му повлияе, докато заплахата от „без сделка“, което ще е разрушително за страната, е все още на масата на преговорите. Първо трябва да решим този проблем.“ \r\nПо данни от проучване на общественото мнение повечето британци вярват, че Обединеното кралство ще се справи с кризата. \r\n*** Министър-председателят на Гърция Алексис Ципрас планира да посети Турция в началото на следващия месец, съобщава електронното издание на водещия атински ежедневник  Kathimerini . \r\nИнформацията е разпространена от телевизия  Skai . която се позовава на представител на турския президент Реджеп Тайип Ердоган. \r\nСпоред доклада точната дата на пътуването не е определена. Източниците разкриват, че гръцкият премиер ще посети Истанбул и вероятно още един град в Турция. Визитата на Ципрас ще се проведе на фона на напрегнатите отношения между Атина и Анкара, подчертават от редакцията. \r\nДруги подробности не се съобщават към момента. \r\n**** Въоръжените сили на Китайската народна република (КНР) в близко бъдеще ще притежават най-съвременните нападателни и отбранителни системи, съобщава руското англоезично издание  EADaily . Втората икономика в света стигна до това ниво благодарение на „бурната си модернизация в последните години“. Стратегическа цел на този възход е качественото подобряване на боеспособността на китайската армия и обединяването на Тайван с КНР. За това пише докладът на Разузнавателното управление на Министерството на отбраната (РУМО)на САЩ. Той беше публикуван на 15 януари.   \r\nПо данни на американското разузнаване, плановете на континентален Китай за обединяване с Тайван, както и продължаващото напрежение в в Южно-Китайско море, са принудили Пекин да разработи нападателни и отбранителни системи, които ще позволят да се неутрализират действията на „външните сили“ в района.   \r\nРазходите за отбрана на КНР в 2018 година надхвърлят 200 милиарда щатски долара, което е три пъти повече в сравнение с 2002 година.  \r\nОтбранителния бюджет на САЩ надвишава 700 млрд щатски долара, но значителна част от него се насочва към научни изследвания. В същото време КНР спестява от военни разработки, като копира чужди технологии, които закупува, но получава и по незаконни пътища, отбелязват аналитиците на РУМО. \r\nКакто отбелязва генерал лейтенант Робърт Ашли, ръководител на РУМО, «Китай пренасочва финансиране и усилия към това на всяка цена да получи (военните) технологии. Вътрешните закони принуждават чуждестранните партньори в съвместните с китайците предприятия да споделят своите технологии, за да получат достъп до китайския пазар“. \r\nПо данни на военното разузнаване на САЩ, Народната освободителна армия на Китай (НОАК) сега има на разположение крилати ракети, които могат да се изстрелват от въздушни и морски платформи. Те са способни да поразяват цели на разстояния от хиляди километри от базата си.  Пекин създаде антикорабни ракети, които са предназначени да нанасят удари по самолетоносачи.   \r\n*** Министър-председателят на Гърция Алексис Ципрас спечели вота на доверие, което ще проправи пътя за ратифициране на Преспанското споразумение за новото име на Македония, съобщава електронното издание на водещия атински ежедневник  Kathimerini . \r\nЦипрас спечели подкрепата на 151 депутати в 300-местния парламент в Атина, оправдавайки прогнозите на анализаторите.  \r\nГръцкият премиер инициира вота на доверие в неделя, след като неговият коалиционен партньор Панос Каменос от \"Независими гърци\" подаде оставка в знак на протест срещу споразумението за новото име на Македония. \r\n*** Министър-председателят на Гърция Алексис Ципрас събра необходимата подкрепа в парламента и спечели вота на доверие с гласовете на 151 от 300 депутати, предава македонската телевизия  \"Канал 5\" .   \r\nЦипрас спечели вота с подкрепата на шестима депутати извън СИРИЗА - Спирос Данелис от \"То Потами\" (\"Реката\") и четирима народни представители на \"Независими гърци\" -   \r\nВасилис Кокалис, Елена Кундура, Танасис Папахристопулос и Костас Зурарис, както и независимата депутатка Катерина Папакоста.  \r\nОбщо 148 депутати от опозиционните партии \"Нова демокрация\", \"Движение на промяна\", \"Златна зора\", \"То Потами\", Съюза на центристите и Комунистическа партия на Гърция, гласуваха против кабинета на Ципрас.   \r\nГласуването започна в 10,30 часа местно време (съвпада с българското време), веднага след обръщението на премиера към депутатите. Във връзка с Преспанския договор, Ципрас подчерта, че неговата съвест и патриотичен дълг го задължават да използва историческата възможност да разреши десетилетния спор за името на Македония. Той увери, че е наясно с политическата цена на Преспанското споразумение.   \r\nГръцкият премиер бе категоричен -  2019 г. ще бъде различна за страната, която ще се стреми да се справи със социалните проблеми, предизвикани от \"Нова демокрация\" и ПАСОК в годините на управлението им (2010-2015 г.). Първите стъпки в тази насока вече са предприети, заяви Ципрас в обръщението си към парламента. \r\n*** Отсъстващият от пленарната зала депутат на опозиционната партия \"Нова демокрация\" Йоргос Касапидис изпрати писмо, в което увери, че ако присъстваше на гласуването на вота на доверие в гръцкия парламент, нямаше да подкрепи правителството на премиера Алексис Ципрас, предава държавната телевизия  ERT . \r\nКасапидис не присъстваше в залата поради здравословни причини. Изпратеното от него писмо не бе взето предвид, съгласно Правилника за работа на парламента, подчертава медията.  \r\nЦипрас спечели вота с подкрепата на шестима депутати извън СИРИЗА - Спирос Данелис от \"То Потами\" (\"Реката\") и четирима народни представители на \"Независими гърци\" -  \r\nВасилис Кокалис, Елена Кундура, Танасис Папахристопулос и Костас Зурарис, както и независимата депутатка Катерина Папакоста. \r\nОбщо 148 депутати от опозиционните партии \"Нова демокрация\", \"Движение на промяна\", \"Златна зора\", \"То Потами\", Съюза на центристите и Комунистическа партия на Гърция, гласуваха против кабинета на Ципрас.  \r\nГласуването започна в 10,30 часа местно време (съвпада с българското време), веднага след обръщението на премиера към депутатите. Отсъстващият от пленарната зала депутат на опозиционната партия \"Нова демокрация\" Йоргос Касапидис изпрати писмо, в което увери, че ако присъстваше на гласуването на вота на доверие в гръцкия парламент, нямаше да подкрепи правителството на премиера Алексис Ципрас, предава държавната телевизия  ERT . \r\nКасапидис не присъстваше в залата поради здравословни причини. Изпратеното от него писмо не бе взето предвид, съгласно Правилника за работа на парламента, подчертава медията.  \r\nЦипрас спечели вота с подкрепата на шестима депутати извън СИРИЗА - Спирос Данелис от \"То Потами\" (\"Реката\") и четирима народни представители на \"Независими гърци\" -  \r\nВасилис Кокалис, Елена Кундура, Танасис Папахристопулос и Костас Зурарис, както и независимата депутатка Катерина Папакоста. \r\nОбщо 148 депутати от опозиционните партии \"Нова демокрация\", \"Движение на промяна\", \"Златна зора\", \"То Потами\", Съюза на центристите и Комунистическа партия на Гърция, гласуваха против кабинета на Ципрас.  \r\nГласуването започна в 10,30 часа местно време (съвпада с българското време), веднага след обръщението на премиера към депутатите. \r\n*** В сряда вечерта гръцкият премиер Алексис Ципрас спечели парламентарния вот на доверие и прескочи главната бариера пред гръцкото одобрение на споразумението за името на Македония, съобщава  Reuters . Така отклони възможността за предсрочни избори.  \r\nЦипрас поиска този вот, след като неговият десен партньор в управляващата коалиция Панос Каменос  я напусна на 13 януари в знак на протест срещу договореностите, постигнати между Атина и Скопие миналата година.   \r\n“С ръка на сърцето си се обръщам към вас да дадете своя глас на доверие за правителство, което се би, което кървеше, но успя да избави страната от меморандумите и надзора,” каза Ципрас, като направи намек за международните кредитори на Гърция, пристискащи от години страната. Той описа вота на доверие като „вот за стабилност“. Пред журналистите Ципрас каза“ „Единственото ни безпокойство е да продължим да задоволяваме потребностите и интересите на гръцкия народ“.  \r\nСпоред опонентите му споразумението с Македония, което бе постигнато след десетилетия на спорове между Атина и Скопие, е опит да се отнеме гръцката идентичност. Македонският парламент подписа Споразумението миналата седмица. Очаква се то да бъде гласувано и в гръцкия този месец.   \r\nСпоред Кирякос Мицотакис, лидер на главната опозиционна партия „Нова демокрация“, „това споразумение води до разпадане на нацията“. Това той е заявил по време на дебата за вота на доверие. Мицотакис е заявил, че „изборите са единственото решение за страната да продължи напред. Гърците трябва да вземат съдбата си в свои ръце.“ \r\n*** В Европейския съюз смятат, че британският премиер ще успее да се задържи на власт, въпреки обявеният вон на недоверие към нея. Това е заявил на 16 януари, сряда, постоянният представител на Русия в ЕС Владимир Чижов, пише  „Известия“ .   \r\n«Както се казва, не минава и ден без огън по онези, които в Лондон заявяват готовност да поемат на гърба си товара с отговорността за по-нататъшната съдба на Брекзит», са думите на Чижов, според когото гласуването снощи в британския парламент  съвсем не е „краят на историята“: На Лондон и Брюксел предстои сблъсък по още много въпроси, свързани с Брекзит.   \r\nНа 15 януари, вторник, британските парламентаристи отхвърлиха предложението на премиера Мей за споразумение с ЕС по условията за Брекзит. Тогава против гласуваха 432 депутати, а в подкрепа на документа – 202-ма. Веднага след края на вота лидерът на лейбъристите Джеръми Корбин внесе предложение за парламентарен вот на недоверие към кабинета на консерваторите. \r\nНа 16 януари, сряда, обаче, членовете на Камарата на общините в британския парламент изразиха доверие към правителството на Тереза Мей – 325 депутати подкрепиха сегашния кабинет на страната, а недоверие изразиха 306.  Британската опозиция призова премиера да се откаже от идеята за Брекзит без сделка. Аргументът е, че отказът от този вариант се налага тъй като трябва да започне смислена дискусия за бъдещите действия на правителството.  \r\n Самата Мей признава, че предлаганата сделка „не е идеална“, но тя няма друга алтернатива.   \r\n*** Пред репортери след вота на недоверие от Даунинг Стрийт са обявили, че Тереза Мей не възнамерява да обърне гръб на „развод без сделка“, съобщава  SKYNEWS .  \r\nГоворител на кабинета е съобщил, че \" премиерът е съвсем на ясно за какво е гласувало британското общество – то е глаусвало за излизане от Европейския съюз“. \r\n\"Искаме да напуснем със сделка, но тя трябва да се съобрази с волята на британците, а тя е на 29 март да излезем от ЕС.\" \r\nЗапитан дали той „би изтеглил варианта „без сделка“ от масата за преговори“, за да отговори на искането на опозицията, правителственият говорител е отговорил категорично „Не“. Той е добавил, че лидерите на парламентарните групи са поканени от Мей да се срещнат и да разговарят късно вечерта. Това ще са разговори между „премиера и лидерите на нейната опозиция, щом искат да бъдат възприемани така“.  \r\nВ четвъртък Мей има уговорена среща с депутатите от нейната партия, привърженици на Брекзит. Тази информация е потвърдена от Даунинг Стрийт.   \r\n*** \r\nb> Лондон/Брюксел.  В сряда Тереза Мей се срещна с опонентите си след като оцеля в парламентарния вота на недоверие към правителството, който беше предшестван от поражение при гласуването в Долната камара на сделката й за Брекзит.   \r\nПобедата й в сряда вечерта е първата в последните 26 години за британско правителство, съобщава  AFP .  \r\nРазговорите й с лидерите на парламентарно представените партии започна със среща с лидерите на шотландските и уелските националисти и на проевропейски настроените либералдемократи. \r\nОпозицията представи списък с искания за сътрудничество, в който се включват и обсъждания на отлагането на Брекзит след 29 март, както и на версията „без сделка“.  Късни среднощни разговори   \r\nМей работи по възомжността за най-скорошно излизане на Великобритания от блока, който в поръджление на половин век се опитва да определя икономическите и политическите връзки на Обединеното кралство с останалия свят.   \r\nНейното поражение отразява предупрежденията на европейските лидери, че перспективата „без сделка“ става все по-явна и крие големи „подводни камъни“ и за двете страни на Ла Манша.   \r\nСледващият понеделник тя трябва да се върне в парламента с план Б, по който премиерът и екипът й възнамеряват да договорят с депутатите до края на тази седмица.   \r\nГлавният опозиционен лидер – на лейбъристите, Джеръми Корбин, вече заяви, че ще се съгласи на среща, само след като Мей „изясни и отстрани ясно и веднъж завинаги всички перспективи за катастрофата, която се задава след Брекзит без сделка“. Премиерът беше разочарована от решението на Корбин и изтъкна категорично – „нашите врати остават отворени“.  \r\nЙън Блекфорд от Шотланската национална партия заяви след срещата си с Мей, късно в сряда през нощта, че неговата партия, която има 35 депутати ще се придържа само към „разговори“.В писмо след срещата той обяви, че ако тя е готова да приеме отлагането на Брекзит без сделка и предвижда опция за втори референдум, те ще се включат и по-нататък в нейна подкрепа. Мей категорично отхвърли второ гласуване. Разводът се отлага?   \r\nМей оцеля в сряда благодарение на подкрепата на членове от нейната Консервативна партия и северноирландската съюзници от Демократичната юнионистка партия (ДЮП). Но повече от една трета от торите и 10-те депутати от ДЮП гласуваха срещу нейните предложения за Брекзит, всеки по свои причини. Мей внимателно се опитва са спечели опозиционните законодатели, а по-голяма част от тях искат оставане в ЕС. В същото време тя прави опит и да покои коалиционните партньори, които са за по-твърд Брекзит.   \r\nВ сряда тя се опря на два ключови принципа: да се ограничи миграцията от ЕС и да се постигне самостоятелност в търговската политика на Кралството. И двата принципа зачеркват лейбъристките надежди за митническия съюз на ЕС или за неговия общ пазар.   \r\nЩо се отнася до отлагането на Брекзит, премиерът заяви: „Ес би се съгласил на подобно действие, ако има план, който може да доведе до взаимно съгласувана сделка\". Висши официални лица от ЕС заявяват, че удължаване на преговорния период е възможен до юли, когато новоизбраният ЕВропейски парламент ще започне работа.   Неясни линии   \r\nЕвропейските лидери често повтарят, че те няма да отворят отново проекта на споразумението за излизане на Великобритания от ЕС, който беше затворен и подпечатан на специалната среща на върха в Брюксел през декември.  \r\nФренският президент Еманюел Макрон предложи ЕС да прояви желание и да поправи някои дребни неща – но само, ако те не засягат сегашната позиция на блока за търговията и границите. „Няма да решаваме вътрешните проблеми на Великобритания и да пренебрегваме европейските интереси“.   \r\nГерманският канцлер Ангела Меркел обяви, че ще има време за разговори в момента, в който Лондон представи ясна и единна позиция. „В момента очакваме да видим какво ще предложи премиерът“, е казала Меркел.   \r\nИрландският министър председател Лио Варадкар я допълва: \"ако Обединеното кралство се откаже от совите червени линии за митническия съюз и единния пазар, тогава и ЕС ще може да се откаже също. \" \r\n*** \r\nb> Лондон/Брюксел.  В сряда Тереза Мей се срещна с опонентите си след като оцеля в парламентарния вота на недоверие към правителството, който беше предшестван от поражение при гласуването в Долната камара на сделката й за Брекзит.   \r\nПобедата й в сряда вечерта е първата в последните 26 години за британско правителство, съобщава  AFP .  \r\nРазговорите й с лидерите на парламентарно представените партии започна със среща с лидерите на шотландските и уелските националисти и на проевропейски настроените либералдемократи. \r\nОпозицията представи списък с искания за сътрудничество, в който се включват и обсъждания на отлагането на Брекзит след 29 март, както и на версията „без сделка“.  Късни среднощни разговори   \r\nМей работи по възомжността за най-скорошно излизане на Великобритания от блока, който в поръджление на половин век се опитва да определя икономическите и политическите връзки на Обединеното кралство с останалия свят.   \r\nНейното поражение отразява предупрежденията на европейските лидери, че перспективата „без сделка“ става все по-явна и крие големи „подводни камъни“ и за двете страни на Ла Манша.   \r\nСледващият понеделник тя трябва да се върне в парламента с план Б, по който премиерът и екипът й възнамеряват да договорят с депутатите до края на тази седмица.   \r\nГлавният опозиционен лидер – на лейбъристите, Джеръми Корбин, вече заяви, че ще се съгласи на среща, само след като Мей „изясни и отстрани ясно и веднъж завинаги всички перспективи за катастрофата, която се задава след Брекзит без сделка“. Премиерът беше разочарована от решението на Корбин и изтъкна категорично – „нашите врати остават отворени“.  \r\nЙън Блекфорд от Шотланската национална партия заяви след срещата си с Мей, късно в сряда през нощта, че неговата партия, която има 35 депутати ще се придържа само към „разговори“.В писмо след срещата той обяви, че ако тя е готова да приеме отлагането на Брекзит без сделка и предвижда опция за втори референдум, те ще се включат и по-нататък в нейна подкрепа. Мей категорично отхвърли второ гласуване. Разводът се отлага?   \r\nМей оцеля в сряда благодарение на подкрепата на членове от нейната Консервативна партия и северноирландската съюзници от Демократичната юнионистка партия (ДЮП). Но повече от една трета от торите и 10-те депутати от ДЮП гласуваха срещу нейните предложения за Брекзит, всеки по свои причини. Мей внимателно се опитва са спечели опозиционните законодатели, а по-голяма част от тях искат оставане в ЕС. В същото време тя прави опит и да покои коалиционните партньори, които са за по-твърд Брекзит.   \r\nВ сряда тя се опря на два ключови принципа: да се ограничи миграцията от ЕС и да се постигне самостоятелност в търговската политика на Кралството. И двата принципа зачеркват лейбъристките надежди за митническия съюз на ЕС или за неговия общ пазар.   \r\nЩо се отнася до отлагането на Брекзит, премиерът заяви: „Ес би се съгласил на подобно действие, ако има план, който може да доведе до взаимно съгласувана сделка\". Висши официални лица от ЕС заявяват, че удължаване на преговорния период е възможен до юли, когато новоизбраният ЕВропейски парламент ще започне работа.   Неясни линии   \r\nЕвропейските лидери често повтарят, че те няма да отворят отново проекта на споразумението за излизане на Великобритания от ЕС, който беше затворен и подпечатан на специалната среща на върха в Брюксел през декември.  \r\nФренският президент Еманюел Макрон предложи ЕС да прояви желание и да поправи някои дребни неща – но само, ако те не засягат сегашната позиция на блока за търговията и границите. „Няма да решаваме вътрешните проблеми на Великобритания и да пренебрегваме европейските интереси“.   \r\nГерманският канцлер Ангела Меркел обяви, че ще има време за разговори в момента, в който Лондон представи ясна и единна позиция. „В момента очакваме да видим какво ще предложи премиерът“, е казала Меркел.   \r\nИрландският министър председател Лио Варадкар я допълва: \"ако Обединеното кралство се откаже от совите червени линии за митническия съюз и единния пазар, тогава и ЕС ще може да се откаже също. \" \r\n*** По политически причини правителството търси подкрепата на депутати от други партии, за да може Преспанският договор да бъде ратифициран в гръцкия парламент с абсолютно мнозинство, пише гръцкият вестник  To VIMA  на електронната си страница.  \r\nТой обаче може да бъде одобрен и без да има подобно мнозинство. В споразумението е записано, че Гърция трябва да предпиреме стъпки за неговата ратификация незабавно след като парламентът в Скопие приеме конституционните промени.  \r\nМеждувременно Русия се опитва да отхвърли споразумението, като цитира Резолюция на Съвета за сигурност от 1993 година, според която той ще преразгледа всяко решение, а Русия има право на вето като негов член.   \r\nОтначало Ципрас разчиташе на четирима депутати от партия „То Потами“ да ратифицират договора. Има сведения, че партията ще реши да се въздържи от гласуване за Преспанския договор. Ставрос Теодоракис, основател и лидер на партията, вярва, че по този начин той няма да откаже първоначалната си подкрепа за Договор, тъй като той не отрича същината му, но в същото време въздържането от гласуване ще му изгради имидж на лидер, който се опитва да осигури вътрешно единение в партията си, след като няколко нейни членове я н", "date": "2019.01.17", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2019/01/17/2613001/izvestiya-postoyanniyat-predstavitel-na-rf-v-es-za-sadbata-na-tereza-mey.html", "text": "В Европейския съюз смятат, че британският премиер ще успее да се задържи на власт, въпреки обявеният вон на недоверие към нея. Това е заявил на 16 януари, сряда, постоянният представител на Русия в ЕС Владимир Чижов, пише  „Известия“ .   \r\n«Както се казва, не минава и ден без огън по онези, които в Лондон заявяват готовност да поемат на гърба си товара с отговорността за по-нататъшната съдба на Брекзит», са думите на Чижов, според когото гласуването снощи в британския парламент  съвсем не е „краят на историята“: На Лондон и Брюксел предстои сблъсък по още много въпроси, свързани с Брекзит.   \r\nНа 15 януари, вторник, британските парламентаристи отхвърлиха предложението на премиера Мей за споразумение с ЕС по условията за Брекзит. Тогава против гласуваха 432 депутати, а в подкрепа на документа – 202-ма. Веднага след края на вота лидерът на лейбъристите Джеръми Корбин внесе предложение за парламентарен вот на недоверие към кабинета на консерваторите. \r\nНа 16 януари, сряда, обаче, членовете на Камарата на общините в британския парламент изразиха доверие към правителството на Тереза Мей – 325 депутати подкрепиха сегашния кабинет на страната, а недоверие изразиха 306.  Британската опозиция призова премиера да се откаже от идеята за Брекзит без сделка. Аргументът е, че отказът от този вариант се налага тъй като трябва да започне смислена дискусия за бъдещите действия на правителството.  \r\n Самата Мей признава, че предлаганата сделка „не е идеална“, но тя няма друга алтернатива.    Ивелина Ватова", "date": "2019.01.17", "title": "„Известия“: Постоянният представител на РФ в ЕС за съдбата на Тереза Мей"}
{"url": "http://www.focus-news.net/news/2019/01/17/2613017/sport-iguain-premina-v-chelsi.html", "text": "От началото на този сезон аржентинският нападател на Ювентус Гонсало Игуани играе с екипа на Милан. Той ще играе под наем в Челси до края на сезона.  \r\nСлед това Челси има възможност да продължи договора му с нови 12 месеца.", "date": "2019.01.17", "title": "Спорт: Игуаин премина в Челси"}
{"url": "http://www.focus-news.net/news/2019/01/17/2613018/sport-todor-aleksiev-se-zavarna-v-gratskiya-voleybol.html", "text": "Бившият капитан на националния отбор на България се завърна в Олимпиакос, допринесе за десети пореден успех на тима в гръцкото първенство по волейбол и записа 15 точки. Българинът бе втори по резултатност в отбора си и  постигна 44 процента ефективност в атака. \r\nВ сряда Олимпиакос се наложи над АЕК с 3:1 гейма (23:25, 25:17, 25:20, 25:18). \r\nТой е водач във временното класиране със 17 точки преднина пред противника си, който има 10 точки.", "date": "2019.01.17", "title": "Спорт: Тодор Алексиев се завърна в гръцкия волейбол"}
{"url": "http://www.focus-news.net/news/2019/01/17/2613019/sport-grigor-dimitrov-e-v-tretiya-krag-na-australian-open.html", "text": "Григор Димитров победи Пабло Куевас с 3:1 сета и ще играе в третия кръг на Australian Open. Българинът спечели с 6:3 първия сет, но отстъпи втория на уругваеца, който го взе след тайбрек. В третия сет Димитров успя да пробие подаването на Куевас и затвори сета с 6:3. В четвъртия сет най-добрият български тенисист успя да пробие при 5:5 гейма, след което спечели подаването си и мача. \r\nСледващият съперник на Григор Димитров е 29-годишният Томас Фабиано  № 102 в световната ранглиста. Италианецът отстрани младия американец Райли Опелка в пет сета, а мачът беше завършен в новия тайбрек до 10 точки.", "date": "2019.01.17", "title": "Спорт: Григор Димитров е в третия кръг на Australian Open"}
{"url": "http://www.focus-news.net/news/2019/01/17/2613013/parlamentat-dade-zelena-svetlina-za-pregovori-za-f-16-obzor.html", "text": "Парламентът възложи на правителството да преговаря със САЩ за закупуване на F-16. „За“ проекта за решение гласуваха 131 народни представители, „против“ – 84 и „въздържали се“ - 0, с което предложението бе прието. По предложение на БСП бе прегласувано, като при повторното гласуване „за“ проекта за решение гласуваха 130 депутати, „въздържали се“ – 0 и „против“ - 84. Освен преговори, парламентът възложи на Министерския съвет да подготви проект на международен договор с правителството на САЩ. Проекторешението предвижда министър-председателят да създаде организация за преговорен екип за подготовка на проекта за международен договор. В предложението изрично е посочено, че при изготвянето на проекта за договор от българска страна задължително в преговорния екип трябва да участват министрите на отбраната, на икономиката, на външните работи и на финансите. Като точка от предложението е и проектът за международен договор да може да се отклонява от задължителните изисквания, посочени в Актуализирания проект за инвестиционен разход за придобиване на нов тип боен самолет, приет с предходно решение на Народното събрание.  \r\nДокладът за избор на нов многоцелеви изтребител за Военновъздушните сили бе внесен в края на миналата година в Министерския съвет от министъра на отбраната Красимир Каракачанов и от министъра на икономиката Емил Караниколов. Документът е изработен от междуведомствената експертна комисия и политико-военната група за избор на нов изтребител. Парламентът отхвърли и предложението на лидера на \"Атака\" Волен Сидеров страната ни да преговаря с всички държави, които имат интерес и с Руската федерация, както и ако се стигне до сделка между САЩ и България за F-16, самолетът да бъде предоставен безвъзмездно. \r\nПреди да бъде взето това решение в парламента се проведе близо 4-часов дебат по темата.  \r\nПървоначално от БСП поискаха премиерът Бойко Борисов да присъства в зала, а ГЕРБ отговориха на това като настояха и президентът Румен Радев като върховен главнокомандващ също да дойде за разискванията. Дори се стигна до 30-минутна почивка, но до пристигането на премиер и президент не се стигна.  \r\nВ рамките на дебата  председателят на ПГ на ГЕРБ Цветан Цветанов  заяви, че цени качествата на летеца Румен Радев, който дава експертиза, че най-доброто е F-16. Цветанов обясни, че има промяна, когато Румен Радев е политик и е номиниран от една политическа сила и има обвързаности с нея. „Днес българският парламент трябва да вземе важно стратегическо и политическо решение“, каза Цветанов. Председателят на ПГ на ГЕРБ посочи, че 10 са държавите-членки на НАТО в ЕС, закупили F-16, а само 2 „Грипен“. Цветанов обърна внимание, че няма никакъв скрит разход от страна на САЩ, а при друго решение за сделка ще трябва да гадаем за допълнителния разход. Цветанов припомни, че когато през юни 2018 г. българският парламент гласува инвестиционния разход за закупуване на нов тип боен самолет и даването на мандат на правителството за преговори, това е било подкрепено от всички парламентарни групи без „Воля“. „Никой не знаеше кой ще е изборът, който ще предложи работната група“, посочи Цветанов и добави, че тук вече остават въпросителните за това дали някой не е защитавал други интереси. „Президентът Радев проявяваше голям интерес за всички процедури, които течаха последните няколко седмици, когато той направи призив за радиомълчание, но той искаше да има цялата информация за работната група“, поясни Цветанов. Председателят на Комисията по отбрана и депутат от ГЕРБ ген. Константин Попов  поясни, че ако се говори национално отговорно и се поемат обещания към армията и ВВС, ще трябва да се подкрепи предложението за преговори за F-16. „Пакетът, който ни се предлага от САЩ, превръща самолета във високотехнологична бойна система с възможности за сериозна защита“, поясни ген. Константин Попов. По думите му преимуществото на това предложение, което трябва да се гласува, е че ще продължи модернизацията на ВВС. \r\nСред партиите от коалицията „Обединени патриоти“ мненията за новия самолет бяха разнопосочни.   Председателят на ПГ на „Обединени патриоти“ и лидер на Атака Волен Сидеров  предложи страната ни да преговаря с всички държави, които имат интерес и с Руската федерация, както и ако се стигне до сделка между САЩ и България за F 16, самолетът да бъде предоставен безвъзмездно, което бе отхвърлено от пленарна зала. По думите на Сидеров, ако се приеме решението, както сега е представено, политиците се фиксират, ограничават и предрешават вече една сделка, която не се знае дали е добра. „Има един фолклорен израз, че в България всички разбират от политика и от футбол“, коментира той и уточни, че всички разбират и от самолети.  Лидерът на НФСБ Валери Симеонов  заяви, че депутатите му категорично ще гласуват против решението, тъй като то по никакъв начин няма да обезпечи суверенитета на българското въздушно пространство. По думите му единственият начин за защита на нашето въздушно пространство е чрез ракетни бази. Симеонов коментира, че другата причина да не подкрепят предложението е, че се нарушава парламентаризмът на страната и тя вече се превръща в нещо доста по-различно от парламентарна република. Според него е явно желанието е да се извърши политически пирует и да се прехвърли отговорността към Народното събрание. „Когато се изопачават първоначалните условия в полза на един от участниците, това е позорно, унизително“, допълни той. Симеонов заяви, че не трябва да се нарушават цената, техническите параметри на инвестиционното предложение. \r\nОт своя страна  заместник-председателят на ВМРО Милен Михов  коментира, че ако се обяви нова процедура за избор на боен самолет, след година и половина пак ще обсъжда същото и ще се изхарчат много народни пари за поддръжка на старата авиация. „Със сигурност това ще доведе до две неща. След година и половина ще бъдем пак тук и ще обсъждаме същото и второто ще изхарчим много народни пари за поддръжка на старата авиация“, заяви още Михов. Той обясни, че страната ни е добър партньор на НАТО. Лидерът на БСП Корнелия Нинова  обърна внимание, че стратегическото за България решение за F- 16 ще се вземе от ГЕРБ, ДПС и ВМРО. Тя зададе дали това прилича на нова управленска коалиция. „Уважаеми български граждани, днес наистина е важен ден за България. Рядко в парламента се взимат такива стратегически решения с дългосрочен резултат. Гласуването изглежда е вече предрешено. Вероятно това решение ще мине. По начина, по който българското правителство проведе тази процедура, убедена съм, злепостави американските ни партньори от САЩ. Второ, злепостави България пред европейските ни партньори, като отказа разговори с държави-членки на ЕС, европейски фирми за продължаване на тази процедура. Трето, може би най-важното – без да знаем с колко надхвърля решението на НС“, допълни Нинова. По думите ѝ това взема неопределено количество пари от всички български данъкоплатци в разрез с решението на парламента. „Тази процедура и това решение добави допълнително вода в мелницата на междуинституционалната война \"управляващи – президентска институция\". Четвърто за държавността – тежък удар, след като изпълнителната власт кара законодателната да ѝ даде правомощия да не изпълнява законите на България“, каза Нинова.  Председателят на ДПС Мустафа Карадайъ  заяви, че категорично подкрепя  решението и групата му ще гласува „за“. По думите му, когато става въпрос за национална сигурност, няма място за популизъм. „Когато се говори по темата, не трябва да има популизъм. Говорим за купуване на сигурност, не за купуване на техника“, посочи Карадайъ.  \r\nОт  „Воля“  упрекнаха политиците, че  „никой не го е еня за интересите на българските граждани“. От партията обявиха, че ще инициират референдум за F-16. \r\nОт  висшето военно ръководство  потвърдиха необходимостта от придобиване на нов боен самолет за българските ВВС. Вицепремиерът и министър на отбраната Красимир Каракачанов  посочи, че ако закупим F-16, ще имаме най-модерния самолет от всички балкански държави. По думите му разходите по проекта за инвестиционен разход за изтребители са в рамките на плана за 2% от БВП, те не са допълнително от бюджета за пенсии, образование, здравеопазване. Каракачанов подчерта, че това е лъжа, и трябва да бъде чуто ясно.  „Категорично съм против нов конкурс, защото ще обречем ВВС на никакво решение“, подчерта военният министър. „Ние предложихме избиране на един от партньорите и започване на преговори“, каза той. „Решението за F-16 е с изтребители и оборудване, един договор с една страна, така не си зависим от трета страна“, посочи Красимир Каракачанов. \r\nПред журналисти той допълни, че първата среща за F-16 със САЩ ще бъде на 14 февруари в Брюксел. \r\nМеждувременно и  председателят на АБВ Румен Петков  излезе с позиция в деня на гласуването на проекторешението. Той се обърна към народнитепредставители и заяви, че това е денят, в който всеки от тях ще се постави или в услуга на чужди интереси, или в защита на българската държава и парламент, който има плачевно доверие сред нашите сънародници. „Заявявам, че АБВ държи веднага след гласуването, ако то бъде утвърдително, да бъдат извадени поименно тези, които го подкрепят, за да са ясни имената на предателите, на тези, които загробват военновъздушните ни сили и на тези, които са готови да слугуват временно на всички“, заявява още Румен Петков.  \r\nРешението на българския парламент беше приветствано от  посолството на САЩ в България и от фирмата-производител Lockheed Martin.  \"Очакваме да продължим да укрепваме стратегическото си партньорство с България, нашият съюзник в НАТО\", посочват от американското посолство. От Lockheed Martin отчетоха, че изтребителите F-16 отговарят напълно на отбранителните нужди на България и НАТО.", "date": "2019.01.17", "title": "Парламентът даде зелена светлина за преговори за F-16 (ОБЗОР)"}
{"url": "http://www.focus-news.net/news/2019/01/17/2613020/aktualna-patna-obstanovka.html", "text": "Пътните настилки са предимно сухи на места мокри, по усойните и планински райони частично заледени, обработени и проходими при зимни условия. Това съобщиха от пресцентъра на  Агенция \"Пътна инфраструктура\" (АПИ) Състояние на автомагистралите:  \r\nАМ „Тракия“:  \r\nОбласт София: \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението по АМ „Тракия“ при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението по АМ „Тракия“ в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента. Срок до 31.03.2019 г. \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. Срок до 31.03.2019 г. \r\nОбласт Стара Загора: \r\nВременно движението по АМ „Тракия“ в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.  \r\nАМ „Хемус“:  \r\nОбласт София: \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г.;   \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението по АМ „Хемус“ от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението от км 34+590 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. \r\nДвижението по АМ „Хемус“ в тунел „Топли дол“ посока Варна е ограничено поради оглед на състоянието на осветителната уредба и се осъществява двупосочно в лявата тунелна тръба /посока София/. Движението се ограничава в светлата част на денонощието и при благоприятни метеорологични условия.Срок: от 10:00 до 13:30 часа на 17.01.2019 г.  \r\nДвижението по АМ „Хемус“ в тунел „Топли дол“ посока София е ограничено поради оглед на състоянието на осветителната уредба и се осъществява двупосочно в дясната тунелна тръба /посока Варна/. Движението се ограничава в светлата част на денонощието и при благоприятни метеорологични условия. Срок: от 13:30 до 16:30 часа на 17.01.2019 г. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението по АМ \"Черно море\" от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г. \r\nАМ „Струма“:  няма ограничения. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Троянски“ - забранен за всички МПС. \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Предел“ - отворен за всички МПС. \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС. \r\n- „Превала“ - отворен за всички МПС. \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа:  \r\nОграничения в движението на МПС по първокласната пътна мрежа:  \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: Движението по път I-6 от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.01.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 31.01.2019 г. \r\nПът III-795: Движението по път III-795 от км 28+600 до км 53+000 в участъка Житосвят –  Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 31.01.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.01.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.01.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.01.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.01.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.01.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.01.2019 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.01.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\n\tПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nПът II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.01.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът III-358: Движението по път III-358 Шипково – Рибарица от км 13+100 до 32+800 е ограничено за МПС над 12 т. поради влошаване на метеорологичната обстановка. Срок до 18.01.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+393 до км 42+535 се осъществява с повишено внимание поради ремонтни дейности. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 42+535 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.01.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nОбходен маршрут: Път І-1/Е-79/ Видин – Димово – Ружинци – Белотинци – Смоляновци – Монтана и обратно.  \r\n\tПът II-815:  Движението по път IIІ-815 от пътно кръстовище с път ІІ-81 Боровци - Гаврил Геново при км 0+068 е ограничено за МПС над 12 тона поради изпълнение на строително-монтажни дейности. \r\nОбходен маршрут: \r\nДвижението по път IIІ-815  Боровци - Гаврил Геново е ограничено за МПС над 12 тона поради изпълнение на строително-монтажни дейности  на жп. прелез. \r\nОбходен маршрут: \r\nДвижение по път ІІІ-102 за автомобили над 12 тона - Гаврил Геново – Монтана –и  Път ІІ-81 - Боровци и обратно. \r\nЗа автомобили до 12 тона движението се осъществява от пътно кръстовище на РП ІІ-81 при км 87+423 през с. Боровци  до Път ІІІ-815 и обратно.  Срок до 18.01.2019 г.  \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности: няма. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Ограничено движението за МПС с тегло над 12 т по път II-63 Брезник – Трън в участъка от гр. Брезник до ГКПП Стрезимировци поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 02.02.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 31.01.2019 г.; \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 31.01.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.01.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности: няма. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.01.17", "title": "Актуална пътна обстановка"}
{"url": "http://www.focus-news.net/news/2019/01/17/2613021/gd-granichna-politsiya-intenziven-e-trafikat-za-tovarni-avtomobili-na-izhod-pri-gkpp-kapitan-andreevo.html", "text": "Интензивен е трафикът за товарни автомобили на изход при ГКПП \"Капитан Андреево\".  \r\nТова съобщиха от пресцентъра на  Главна дирекция \"Гранична полиция\".  Информацията за трафика е към 6.00 ч.  \r\nНа останалите граници трафикът е нормален на всички гранична контролно-пропускателни пунктове.", "date": "2019.01.17", "title": "ГД \"Гранична полиция\": Интензивен е трафикът за товарни автомобили на изход при ГКПП \"Капитан Андреево\""}
{"url": "http://www.focus-news.net/news/2019/01/17/2613003/the-guardian-poveche-ot-170-biznes-lideri-podkrepiha-priziva-za-vtori-referendum-za-brekzit.html", "text": "Над 170 бизнес лидери са изпратили писмо до The Times, с което подкрепят идеята за нов референдум за излизането на Великобритания от ЕС, пише днешният  The Guardian .   \r\nСпоред The Guardian това е стъпка, която цели да демонстрира нарастващата подкрепа на идеята за „вот на народа“, след като Тереза Мей перживя най тежкото парламентарно поражение в съвременната ера по повод нейния план за Брекзит. Писмото трябва да бъде публикувано във вестник The Times, известен като „барометър на общественото мнение“ във Великобритания. То е адресирано към главните партии, представени в Уестминстър да подкрепят втори референдум.   \r\nВ списъка на подписалите писмото личат имената на утвърдени публични личности и британски интелектуалци като архитект сър Дейвид Чипърфийлд, нобеловият лауреат и учен Пол Нърс, Майк Рейк, бившият председател на борда на Бритиш Телеком Груп.    \r\nЛичностите от бизнеса, които са се подписали, общо участват с повече от 100 милиарда паунда годишно в икономиката на Обединеното кралство. Те предупреждават, че лошият Брекзит или Брекзит без сделка изобщо може да разруши икономическата система.   \r\nИ макар че голяма част от бизнеслидерите първоначално подкрепяха сделката на Мей, дори и да си даваха сметка, че тя съвсем не е съвършена, след парламентарното поражение от вторник те смятат, че приоритетът е „ да се спре хаосът, който съществува заради напускането на ЕС“.  \r\nВ писмото се казва:: “Единственият валиден начин да се направи това е като се попитат хората дали все още искат да напускат ЕС. Часовникът вече тик-така много бързо, политиците не трябва да пилеят време повече със совите фантазии. Ние призоваваме и двете страни да подкрепят вота на народа. ”  Ивелина Ватова", "date": "2019.01.17", "title": "The Guardian: Повече от 170 бизнес лидери подкрепиха призива за втори референдум за Брекзит"}
{"url": "http://www.focus-news.net/news/2019/01/17/2613023/predstoyashti-sabitiya-v-stranata-za-17-yanuari-agentsiya-fokus.html", "text": "*** \r\nОт 09.00 часа ще започне редовното заседание на Народното събрание.  \r\n*** \r\nОт 09.30 часа ще започне седмичното заседание на Пленума на Висшия съдебен съвет. \r\n*** \r\nОт 09.30 часа в параклиса „Св. Антоний Велики“ в Кремиковския манастир Белоградчишкият епископ Поликарп ще оглави архиерейска света Литургия. \r\n*** \r\nОт 10.00 часа ще се проведе заседание на Столичния общински съвет.  \r\n*** \r\nОт 10.30 часа в БСК, ще се проведе работна среща във връзка с внесеното от МС предложение за отлагане с 6 месеца на влизането в сила на Закона за административното регулиране на икономическите дейности, свързани с нефт и продукти от нефтен произход (ЗАРИДСНПНП). В 12.00 часа в конферентната зала на БСК ще се проведе брифинг за медиите.  \r\n*** \r\nОт 11.00 часа в Балната зала на Двореца (Национална галерия, пл. „Княз Александър I“) Министерството на културата и Националната галерия организират пресконференция, на която ще бъдат представени резултатите от конкурса за националното участие във Венецианското биенале за изкуство 2019.  \r\n*** \r\nОт 15.00 часа в зала „Джон Атанасов” на София тех парк ще се проведе широк обществен форум, който ще дискутира възможностите за изменение на Общия устройствен план (ОУП) на Столична община. \r\n*** \r\nОт 16.00 часа в конферентна зала „А” в сградата на БТПП ще се проведе среща на Евроклуба към Българска търговско-промишлена палата по случай приключването на Австрийското председателство на Съвета на Европейски съюз и поемането му от Румъния на 1 януари 2019 г.  \r\n*** \r\nОт 19.00 часа в PM CLUB ще се състои откриването на Шведско-българската търговска камара „SweCham Bulgaria”. \r\n*** \r\nОт 19.00 часа в зала 11 на НДК (кино Люмиер) ще се състои премиерата за Европа на документалния филм „3100: Бягане и себенадминаване“ на режисьора Санджай Роулал. \r\n*** \r\nОт 20.00 часа в зала 1 на НДК ще бъде представен спектакълът The Illusionists Live - Direct from Broadway, който представя най-добрите илюзионисти в света \r\n*** \r\nОт 10.30 часа в Спортния комплекс на Югозападния университет „Неофит Рилски“ ще гостува най-успешният български гимнастик Йордан Йовчев. \r\n*** \r\nОт 18.30 часа в зала „Петя Дубарова“ на Културен център „Морско казино“, ет. 1, Международният проект за авторско документално кино „КИНЕДОК“ представя в Бургас филма „Зеле, картофи и други демони“ – Румъния, 2016 г. \r\n*** \r\nОт 10.50 часа в зала „Хармония“ на хотел „Интернационал“ в к.к. „Златни пясъци“ омбудсманът Мая Манолова ще вземе участие в дискусия по актуалните проблеми на земеделските кооперации на годишния семинар на Националния съюз на земеделските кооперации в България.  \r\n*** \r\nОт 12.40 часа в Областна администрация-Варна омбудсманът Мая Манолова ще се срещне с животновъди от с. Тутраканци, чиито животни са били евтаназирани след положителни проби за африканска чума в региона, а от 13.00 часа ще даде брифинг за журналисти.  \r\n*** \r\nОт 15.00 часа в Регионалната здравна инспекция (РЗИ) във Варна Областната комисия за борба с грипа ще вземе решение дали да обяви грипна ваканция. \r\n*** \r\nОт 17.00 часа с архиерейска Света Литургия ще бъде отбелязан храмовият празник на църквата „Св. Атанасий“. \r\n*** \r\nОт 11.00 часа в Регионалния пресклуб на БТА ще се проведе пресконференция на представители и треньори на трите клуба по плувни спортове във Велико Търново.  \r\n***  \r\nОт 11.30 часа в ОУ „Св. Патриарх Евтимий“ ще бъде отслужен Молебен за здраве по случай 50-годишния юбилей на ОУ „Св. Патриарх Евтимий“.   \r\n***  \r\nОт 19.00 часа в Клуб 7 ще се проведе Представяне на книгата „Нещата, които си струват“ на Явор Перфанов.  \r\n***  \r\nОт 19.00 часа в малка зала на МДТ \"Константин Кисимов\" ще бъде представена постановката „Да си богат не е лесно“.  \r\n*** \r\nОт 17.30 часа в общата читалня на РБ „Христо Ботев“ Ангел Бончев ще представи книги за св. Ефрем. \r\n*** \r\nОт 17.00 часа в музея в Градски парк „Свети Георги“ ще бъде открита изложбата Изложба „Пътят на свободата. От Шипка до Сан Стефано“. \r\n*** \r\nОт 13.30 часа в Районна прокуратура – Кюстендил ще бъде представена информация за проверки на държавни институции в циганската махала на Кюстендил.  \r\n*** \r\nОт 17.30 часа в Младежкия дом ще бъде представена биографичната книга „Босоногата кралица. Йорданка Благоева и седемте крачки към върха”. \r\n*** \r\nОт 09.30 часа в Регионалния пресклуб на БТА, Областният съюз за земеделските кооперации в Плевен ще представи пред своите членове приоритетите на дейността си за 2019 година и най-важните проблеми, които предстоят за разрешаване пред организацията през този период. \r\n***   \r\nВ 09.00 часа в зала 1 на Апелативния съд ще се проведе заседание по делото, образувано по жалба на 30-годишния Н. М. от Сопот срещу присъдата му от 6 години лишаване от свобода. Той е признат за виновен от Окръжен съд – Стара Загора за това, че е извършил грабеж на мобилен телефон и причиняването на средна телесна повреда.  \r\n*** \r\nВ 11.30 часа на ул. „Димитър Цончев“ ще се състои официална церемония „Първа копка“ на проект „Създаване на Дневен център за подкрепа на лица с увреждания, включително с тежки множествени увреждания“.  \r\n*** \r\nОт 19.00 часа  в зала ,,Катя Попова\" ще се състои концерт ,,120 г. от рождението на Панчо Владигеров\". \r\n*** \r\nОт 18.00 часа в Историческия музей ще бъде представен албумът „Гласове от Русе за Добруджа“. Автори на изданието са Мариана Димитрова и проф. д-р Николай Ненов.  \r\n*** \r\nОт 16.00 часа в Зала 1 на Община Свищов ще се проведе заседание на Общинския съвет, на което ще бъде гласувана промяна в Наредбата за местни данъци и такси. \r\n*** \r\nОт 11.00 часа на морената на пл. „17-ти януари“ в кв. „Клуцохор“ ще бъдат отбелязани 141 години от освобождението на града. \r\n*** \r\nНа 17, 18 и 19 април 2019 г. Община Хасково ще проведе 47-ия Национален конкурс за дебютна литература „Южна пролет”. \r\n*** \r\nОт 10.45 часа с изпълнения на тържествени маршове от Духовия оркестър при Народно читалище „Съгласие – 1862“ (пред сградата на ОДК – Ямбол ще започне честването на 141 години от освобождението на града от османско владичество. От 11.00 часа започва тържественият ритуал с химна на Република България, слово на кмета Георги Славов и отслужване на благодарствен молебен. На паметната плоча ще бъдат поднесени венци и цветя на признателност. От 11.30 часа честването продължава с шествие по централните улици на града с маршрут: ул. „Търговска”, пл. „Освобождение”, ул. „Цар Освободител” до Паметника на героите, загинали за националното ни освобождение. От 11.45 часа там също ще бъдат поднесени венци и цветя на признателност към героите, отдали живота си за свободна България. \r\n*** \r\nОт 17.30 часа в зала 107 на Община Ямбол ще се състои публично обсъждане на проекта за бюджет на Общината за 2019 година.", "date": "2019.01.17", "title": "Предстоящи събития в страната за 17 януари (Агенция „Фокус“)"}
{"url": "http://www.focus-news.net/news/2019/01/17/2613022/predstoyashti-mezhdunarodni-sabitiya-za-17-yanuari-agentsiya-fokus.html", "text": "Предстоящи международни събития за 17 януари (Агенция „Фокус“)  Държавният глава на Руската федерация Владимир Путин пристига на посещение в Сърбия. \r\n***  „Хюман Райтс Уоч“ ще публикува годишния си доклад. \r\n***  ОПЕК публикува месечния си доклад.  \r\n***  Съдът ще се произнесе по жалбата на ислямския учен Тарик Рамадан за обвинението срещу него в изнасилване. \r\n***  Страните от Арабската лига се събират на икономическа конференция. \r\n***", "date": "2019.01.17", "title": "Предстоящи международни събития за 17 януари (Агенция „Фокус“)"}
{"url": "http://www.focus-news.net/news/2019/01/17/2613026/nimh-vremeto-shte-bade-predimno-slanchevo-s-vremenni-uvelicheniya-na-oblachnostta-maksimalnite-temperaturi-shte-sa-mezhdu-7-i-12.html", "text": "Днес ще бъде предимно слънчево с временни увеличения на облачността. В Източна България ще духа до умерен вятър от юг-югозапад. Максимални температури между 7° и 12°, в София около 7°. Атмосферното налягане е близко до средното за януари и през деня ще се задържи почти без промяна. Това съобщи за  Агенция \"Фокус\"  дежурният синоптик Христо Христов в  Националния институт по метеорология и хидрология (НИМХ).  \r\nНад Черноморието ще бъде предимно слънчево с временни увеличения на облачността. Ще духа до умерен, предимно южен вятър. Максимални температури на въздуха: 8-11°. Температурата на морската вода е 5-7°. Вълнението на морето ще бъде 1-2 бала. \r\nВ планините ще бъде предимно слънчево. Ще духа умерен до силен северозападен вятър, който след обяд ще отслабне и ще се ориентира от запад-югозапад. Максимална температура на 1200 метра около 2°, на 2000 метра – около минус 2°.", "date": "2019.01.17", "title": "НИМХ: Времето ще бъде предимно слънчево с временни увеличения на облачността - максималните температури ще са между 7° и 12°"}
{"url": "http://www.focus-news.net/news/2019/01/17/2613024/sport-tsska-zapochna-godinata-s-ravenstvo-11-sreshtu-bohum.html", "text": "ЦСКА започна с равенство контролите в Марбея, където отборът на Нестор ел Маестро ще изкара подготвителния си лагер. \"Червените\" завършиха 1:1 с 8-ия в германската втора Бундеслига Бохум. Резултатът в мача откри Себастиан Майер в 64-ата минута от пряк свободен удар, фронтално срещу Стипица. Десет минути по-късно Кристиян Малинов изравни за ЦСКА, възползвайки се от пас на Рафаел Енрике. \r\nСледващата контрола на ЦСКА е в неделя срещу унгарския Академия Пушкаш.", "date": "2019.01.17", "title": "Спорт: ЦСКА започна годината с равенство 1:1 срещу Бохум"}
{"url": "http://www.focus-news.net/news/2019/01/17/2613028/zam-ministar-denitsa-nikolova-shte-sapredsedatelstva-zasedanie-na-komiteta-za-nablyudenie-po-programata-za-transgranichno-satrudnichestvo-mezhdu-balgariya-i-makedoniya.html", "text": "Заместник-министърът на  регионалното развитие и благоустройството Деница Николова ще съпредседателства Шестото заседание на Съвместния комитет за наблюдение по програмата за трансгранично сътрудничество ИНТЕРРЕГ-ИПП България - Македония 2014-2020 г. Това съобщиха от пресцентъра на  Министерство на регионалното развитие и благоустройството . Форумът ще се състои в град Берово, Република Македония. \r\nВ рамките на заседанието ще бъде отчетено изпълнението на Програмата и ще бъде представен цялостният ѝ напредък, в т.ч.  предстоящите дейности и събития за изпълнение през 2019 г. Ще бъдат представени и резултатите от оценката на подадените проектни предложения по Втора покана за набиране на проекти и др.", "date": "2019.01.17", "title": "Зам.-министър Деница Николова ще съпредседателства заседание на комитета за наблюдение по програмата за трансгранично сътрудничество между България и Македония"}
{"url": "http://www.focus-news.net/news/2019/01/17/2613027/zamestnik-ministar-predsedatelyat-tomislav-donchev-shte-otkrie-balgaro-makedonski-biznes-forum-v-skopie.html", "text": "Заместник министър-председателят Томислав Дончев и вицепремиерът по икономическите въпроси на Република Македония Кочо Ангюшев ще открият Българо-македонски бизнес форум в Скопие. Това съобщиха от  Правителствената информационна служба . \r\nПредставители на над 50 български компании в сферата на минно-добивната индустрия, строителството, транспортната инфраструктура и логистиката, земеделието и хранителните продукти, биохраните и туризъма ще участват във форума. Целта на инициативата е създаване на благоприятни условия за развитие на двустранните търговско-икономически отношения, както и установяване на директните контакти между българските и македонските делови среди. \r\nВ делегацията на заместник министър-председателят Томислав Дончев ще бъдат заместник-министърът на икономиката Александър Манолев, заместник-министърът на туризма Любен Кънчев, изпълнителният директор на Изпълнителната агенция за насърчаване на малките и средните предприятия Бойко Таков, както и кметовете на Кюстендил, Дупница и Белица.", "date": "2019.01.17", "title": "Заместник министър-председателят Томислав Дончев ще открие Българо-македонски бизнес форум в Скопие"}
{"url": "http://www.focus-news.net/news/2019/01/17/2613007/the-daily-express-mey-se-obarna-kam-natsiyata.html", "text": "След като избегна евентуално поражение при вота на недоверие, Тереза Мей се обърна официално към нацията, пише  The Daily Express  и пояснява, че се задава сделка по норвежки модел  \r\nМинистър-председателят Тереза Мей каза, че продължава напред, за да „намери начин да придвижи и Брекзит“. Това тя направи два часа след като спечели вота на недоверие, като се „изправи на нокти“ от действията на лейбъристкия лидер Джеръми Корбин. \r\nОбръщението си към британската нация премиерът направи пред входа на Даунинг Стрийт No 10. На Великобритания тя каза:“ събитията от последните 24 часа са обезпокоителни“. Те предупреждават депутатите „да работят заедно конструктивно, за да постигнем онова, което искаме ”.Съществуват спекулации, че тя иска да отложи Брекзит, за да има повече време за преговори с ЕС. Преди това, дипломати проявиха неувереност дали  Обединеното кралство ще получи допълнително време след 29 март, ако ще трябва да провежда втори референдум, общи избори или да представя план, с който да гарантира, че има подкрепата на парламентарно мнозинство. Промяната в политиката на ЕС дойде като реакция на т. нар. „смислен вот“, според който премиерската сделка за Брекзит е получила брутално поражение – 432 гласа „против“ и 202 – „за“.  \r\nМей е добавила: \" Тази вечер правителството спечели доверието на Парламента. Британският народ почти изцяло иска от нас да продължим с Брекзит. Аз вярвам, че е мое задължение и отговорност, според указанията на британския народ, да напуснем ЕС и желая да постигна това. \r\n.\"  Ивелина Ватова", "date": "2019.01.17", "title": "The Daily Express: Мей се обърна към нацията"}
{"url": "http://www.focus-news.net/news/2019/01/17/2613029/stolichniyat-obshtinski-savet-shte-obsadi-uvelichavane-broya-na-detsata-v-yaslenite-grupi-v-obshtinskite-detski-gradini.html", "text": "Столичният общински съвет ще обсъди увеличаване броя на децата в яслените групи в общинските детски градини. Това е заложено като четвърта точка от дневния ред на 68-то заседание на Столичния общински съвет. Вложител на доклада е доц. д-р Тодор Чобанов, зам.-кмет на София по „Култура, образование, спорт и превенция на зависимости”. На 15 януари по време на обществено обсъждане на Наредбата за прием на деца в градините и яслите, Чобанов обяви, че през 2019 г. ще бъдат разкрити нови 1050 места в 13 детските градини и подчерта, към в момента в детските заведения на територията на София се отглеждат 47 000 деца, а недостигът на свободни места е 5 000. Готвените от Столична община промени в Наредбата са свързани с редуцирането на броя на децата в групите, като мярка срещу липсата на места.  Промените са в няколко насоки. Редукцията на децата с хронични заболявания от 5 на 3 в група. Всички деца се ще приемат през системата, а няма да се записват на място, както беше доскоро. Тези деца ще се приемат само с ТЕЛК-ово решение. Променя се и приемът на деца със Специални образователни потребности. Чобанов поясни, че ще обявяват по 2 места за деца със специални образователни потребности като ще имат готовност да приемат и още в случай, че се появят желаещи. Според инициативния комитет на родителите проблемът с недостига на свободни места в детските градини и яслите може да се реши само чрез строеж на нови заведения. Свободните места в столичните градини ще бъдат обявени на 18 март.", "date": "2019.01.17", "title": "Столичният общински съвет ще обсъди увеличаване броя на децата в яслените групи в общинските детски градини"}
{"url": "http://www.focus-news.net/news/2019/01/17/2613025/kanal-5-tv-makedoniya-vuchich-podgotvya-podarak-za-putin.html", "text": "В четвъртък започва визитата на руския президент в Белград, а сръбският му колега му е приготвил подарък, който ще го зарадва, съобщава на сайта си скопската телевизия Канал 5 ТВ. \r\nВ сръбските медии се е появила информация и за тримесечно кученце, което  Александър Вучич ще му подари - шарпланинец. Привързаността на Путин към животните е известна.   Ивелина Ватова", "date": "2019.01.17", "title": "Канал 5 ТВ (Македония): Вучич подготвя подарък за Путин"}
{"url": "http://www.focus-news.net/news/2019/01/17/2613030/tanyug-lavrov-pristigna-v-belgrad.html", "text": "Руският външен министър Сергей Лавров пристигна в сряда късно вечерта в Белград, часове преди визитата на руския президент Владимир Путин, която започва днес, четвъртък. На летище \"Никола Тесла\" той бе посрещнат от министъра на външните работи на Сърбия Ивица Дачич, съобщава телеграфната агенция  ТАНЮГ .   Ивелина Ватова", "date": "2019.01.17", "title": "ТАНЮГ: Лавров пристигна в Белград"}
{"url": "http://www.focus-news.net/news/2019/01/17/2613033/parlamentat-shte-razgleda-na-parvo-chetene-promeni-v-zakona-za-zashtita-ot-vrednoto-vazdeystvie-na-himicheskite-veshtestva-i-smesi.html", "text": "Парламентът ще разгледа на първо четене промени в Закона за защита от вредното въздействие на химическите вещества и смеси. Това предвижда програмата за работа на  Народното събрание . Промените са внесени от Министерски съвет.  \r\nЗаконопроектът транспонира европейска директива. Чрез нея се прецизира обхватът на изискванията за ограничаване употребата на определени опасни вещества с цел да се обхванат електрическото и електронното оборудване, които се пускат на пазара от 22 юли 2019 г. Същевременно със законопроекта се въвеждат различни преходни периоди за повторната употреба на резервни части за съответните категории електрическо и електронно оборудване.   \r\nС промените се разширява списъкът на изключенията от забраната за съдържание на опасни вещества над пределно допустимата концентрация. В него се включват музикалните тръбни органи.  \r\nВ сега действащото законодателство изключение правят още оборудванията, необходими за опазване на основните интереси на България, включително оръжия, боеприпаси, бойни продукти; оборудване, предназначено за изпращане в космическото пространство и мобилни устройства, които не са предназначени за движение по пътища, предоставени изключително за професионална употреба и други.  \r\nНа вниманието на депутатите се поставя ратификацията на Протокола за присъединяване към Споразумението за търговия между ЕС  и Колумбия и Перу.", "date": "2019.01.17", "title": "Парламентът ще разгледа на първо четене промени в Закона за защита от вредното въздействие на химическите вещества и смеси"}
{"url": "http://www.focus-news.net/news/2019/01/17/2613032/ombudsmanat-maya-manolova-shte-uchastva-v-diskusiya-po-problemite-na-zemedelskite-kooperatsii-vav-varna.html", "text": "От 10.50 часа омбудсманът Мая Манолова ще вземе участие в дискусия по актуалните проблеми на земеделските кооперации на годишния семинар на Националния съюз на земеделските кооперации в България. Това съобщиха от пресофиса на  oмбудсмана . Събитието ще проведе в зала „Хармония“, хотел „Интернационал“, КК „Златни пясъци“, Варна. По-рано през деня общественият защитник ще присъства на празнична литургия по повод Антоновден. В 12.40 часа в Областна администрация Варна Мая Манолова ще се срещне с животновъди от с. Тутраканци, чиито животни са били евтаназирани след положителни проби за африканска чума в региона, а от 13.00 часа ще даде брифинг за журналисти.", "date": "2019.01.17", "title": "Омбудсманът Мая Манолова ще участва в дискусия по проблемите на земеделските кооперации във Варна"}
{"url": "http://www.focus-news.net/news/2019/01/17/2613031/ministerstvoto-na-kulturata-i-natsionalnata-galeriya-organizirat-preskonferentsiya-za-rezultatite-ot-konkursa-za-natsionalnoto-uchastie-vav-venetsianskoto-bienale-za-izkustvo.html", "text": "Министерството на културата и Националната галерия организират пресконференция, на която ще бъдат представени резултатите от конкурса за националното участие във Венецианското биенале за изкуство 2019. Това съобщиха от пресцентъра на  министерството . Резултатите са публикувани на интернет страницата на Министерството на културата.  \r\nУчастие в пресконференцията ще вземат кураторът на проекта „Как живеем“ Вера Млечевска, комисарят на националното участие и директор на Националната галерия Яра Бубнова, председателят на журито и директор на Софийската градска художествена галерия Аделина Филева и директорът на дирекция „Културно наследство, музеи и изобразителни изкуства” в МК Екатерина Джумалиева. Пресконференцията ще се проведе от 11.00 часа в Балната зала на Двореца (Национална галерия, пл. „Княз Александър I“).", "date": "2019.01.17", "title": "Министерството на културата и Националната галерия организират пресконференция за резултатите от конкурса за националното участие във Венецианското биенале за изкуство"}
{"url": "http://www.focus-news.net/news/2019/01/17/2613035/api-dvizhenieto-v-tunel-topli-dol-na-am-hemus-shte-e-dvuposochno-v-edna-traba-ot-1000-ch-do-1630-ch.html", "text": "От 10.00 ч. до 16.30 ч. движението в тунел „Топли дол“ на АМ „Хемус“ ще e двупосочно в една тръба. Това съобщиха от пресцентъра на  Агенция \"Пътна инфраструктура\" .Oт 10.00 ч. до 13.30 ч. движението в тунел „Топли дол“ на АМ „Хемус“ в посока Варна ще бъде ограничено поради оглед на осветителната система. Трафикът ще се осъществява двупосочно в тръбата за София.  От 13.30 ч. до 16.30 ч. ще бъде ограничено движението в тръбата за София. Превозните средства ще преминават в тръбата за Варна. Необходимо е шофьорите да карат с повишено внимание и съобразена скорост, като спазват стриктно поставената сигнализация.", "date": "2019.01.17", "title": "АПИ: Движението в тунел \"Топли дол\" на АМ \"Хемус\" ще е двупосочно в една тръба от 10.00 ч. до 16.30 ч."}
{"url": "http://www.focus-news.net/news/2019/01/17/2613036/denyat-17-yanuari-v-balgarskata-istoriya.html", "text": "Ямбол е освободен на 17 януари 1878 г. в хода на Руско-турската освободителна война. Пръв в града влиза ескадрон донски казаци, водени от полковник Бакланов. По време на освобождението на града са изгорени над 900 къщи, разрушени са и 10 църкви. На този ден турските войски се изтеглят от Одрин. Управлението на града е поето от временен комитет. Армията на Сюлейман паша е разбита при Пловдив. През 1909 г. Русия предлага да опрости османския дълг от войната 1877-1878 г., ако Турция се откаже от претенции към България. В замяна България се ангажира да заплати на Русия 82 000 000 лв., оформени като външен заем при 5-годишен гратисен период и символична лихва. На 3 март Турция приема.  \r\nНа 17 януари 1933 г. е обявена амнистия за всички политически затворници, осъдени по Закона за защита на държавата и Наказателния закон за периода до 29 юни 1931 г. През 1950 г. започва своята работа първото Народно събрание. Председател на Бюрото на НС става Фердинанд Козовски (избиран на този пост и в следващите три парламента - до есента на 1965 г.). На следващия ден е приета оставката на кабинета на Васил Коларов и веднага отново е избран за министър-председател (той отново отсъства при избора по болест). През 2001 г. правителството обнародва \"Календар на най-значимото от постигнатото\". Според премиера Иван Костов целта е: \"Хората да видят, че България е една дълбоко реформирана страна\".  \r\nНа 17 януари са родени: Евдокия - българска княгиня, дъщеря на цар Фердинанд I и княгиня Мария-Луиза, богословът Христо Гяуров и създателят на геоложка школа в България Стефан Бончев. \r\nНа 17 януари умират: поетът Атанас Далчев, писателят Пеньо Русев . \r\n2012 г.  \r\nОбявена е проверка за незаконно забогатяване на българи с имущество на стойност над 250 хил. лева. \r\n2011 г.  \r\nПрезидентът на Република България присъжда Орден „Стара планина” – първа степен на : \r\n1. Светла Оцетова „за изключително големите ѝ заслуги към Република България в областта на физическото възпитание и спорта.“ \r\n2. Здравка Йорданова  „за изключително големите ѝ заслуги към Република България в областта на физическото възпитание и спорта.“ \r\n2005 г.  \r\nСергей Генрихович Манасарян е избран за посланик на Армения в България. \r\nСергей Генрихович Манасарян е арменски дипломат. През 1981 г. завършва Ереванския селскостопански институт. В периода от 1981 до 1988 г. работи в Научно-изследователския институт по механизация на селското стопанство. След това е последователно помощник на вицепремиер, сътрудник на премиер-министъра на Армения, ръководител на правителствената администрация, секретар-министър в арменския кабинет. През 1996 г. става зам.-министър на външните работи. През 1999 г. е назначен за извънреден и пълномощен посланик на Армения в Египет. Същевременно е акредитиран в Мароко, Либия, Етиопия, Судан и Оман. \r\n2003 г.  \r\nВ Черно море, близо до българското крайбрежие е открит кораб пролежал на дъното 2400 години. \r\n1998 г.  \r\nИзбраният от тридесет и осмото Народно Събрание медиен съвет избира след конкурс Иван Попйорданов за генерален директор на БНТ и Александър Велев - на БНР. Предишната генерална директорка на БНР Лиляна Попова получава 1 от 7 гласа при един въздържал се. \r\n1983 г.  \r\nВ България на официално посещение пристига държавния глава на Либия полковник Муамар Кадафи. Подписан е договор за дружба и сътрудничество между двете страни и програма за развитие на икономическото и научно-техническото сътрудничество до 1985 г. и до 1990 г. \r\n1959 г.  \r\nНа заседание на ЦК на БКП е решено да се разформироват административните окръзи и околии и да се създадат 30 нови административно-икономически окръзи, които по-късно стават 28. \r\n1950 г.  \r\nЗапочва своята работа първото Народно събрание. Председател на Бюрото на НС става Фердинанд Козовски (избиран на този пост и в следващите три парламента - до есента на 1965 г.). На следващия ден е приета оставката на кабинета на Васил Коларов и веднага отново е избран за министър-председател (той отново отсъства при избора по болест). \r\n1947 г.  \r\nМинистерският съвет определя състава на българската делегация, която да участва в работата на Анкетната комисия на ООН, създадена по гръцко настояване и с обвинение, че България, Албания и Югославия подпомагат гръцките партизани в започналата от пролетта на 1946 г. гражданска война в Гърция. Анкетната комисия инспектира северната и западната гръцка граница. В доклада си от май 1947 г. до Съвета за сигурност на ООН комисията констатира, че трите страни подпомагат партизанската война. \r\n1923 г.  \r\nЗавършва акцията на чети на ВМРО, които нападат заселеното със сръбски колонисти с. Кадрифаково (Овче поле), Св. Николско, във Вардарска Македония и упражняват натиск за връщането им в Сърбия. Сръбските и черногорските преселници заграбват най-плодоносните земи, поради тази причина четата на Иван Янев-Бърлю извършва набег над колонистите в с. Кадрифаково. В отговор великият жупан Добрица Маткович нарежда войска и жандармерия да навлизат в селата Брест, Ново село и Гарван (Лакавишко) на 3 март 1923 г. Изловени са десетки невинни, включително жени и 12-13-годишни деца. От задържаните биват разстреляни 29 души. Наредени за разстрел са още 19 жители на селата. Четите на ВМРО са в непрекъснат сблъсък с жандармерията. В периода 1919 г-1934 г. са отбелязани 467 акции на четите на ВМРО, при които са убити 263 служебни правителствени лица, 185 са ранени и 268 цивилни лица са убити или ранени. В този период водачи на четите са Иван Янев, Владо Черноземски, Стойчо Кардулов, Траян Лакавишки, Атанас Калчев (тиквешки войвода), Гале Цингаров, Стефан Караджов, Панчо Михайлов, Ефрем поп Траянов, Христо Андонов (от село Гърлище, Валандовско), Георги Въндев, Стоян Мандалов (от село Стояново), Трифон Саев, Дончо Христов Ролев, Паргов и др. Имало и една чета на ВМРО, на Шабан Облешевски, съставена само от турци от Щипска, Кочанска и Радовишка околия. \r\n1913 г.  \r\nВ хода на Балканската война със заповед № 92 на Действащата армия на генерал-лейтенант Васил Кутинчев се възлага командването на Първа българска армия, която воюва при Чаталджа. \r\n1909 г.  \r\nРусия предлага да опрости османския дълг от войната 1877-1878 г., ако Турция се откаже от претенции към България. В замяна България се ангажира да заплати на Русия 82 000 000 лв., оформени като външен заем при 5-годишен гратисен период и символична лихва. На 3 март Турция приема. \r\n1905 г.  \r\nЗапочва Обща стачка на печатарските работници в София, завършила с частичен успех. \r\n1878 г.  \r\nВ хода на Руско-турската освободителна война: \r\n- Турските войски се изтеглят от Одрин. Управлението на града е поето от временен комитет. \r\n- Армията на Сюлейман паша е разбита при Пловдив.  \r\n- Ямбол е освободен. Пръв в града влиза ескадрон донски казаци, водени от полковник Бакланов. По време на освобождението на града са изгорените над 900 къщи, разрушени са и 10 църкви. \r\n1872 г.  \r\nЖителите на Самоков отправят благодарствен адрес до Великия везир за съдействието му по окончателното решаване на църковния въпрос. Две години след издаването на фермана по учредяване на Българската екзархия турското правителство позволява неговото приложение. \r\n1765 г.  \r\nБратът на Паисий Хилендарски Лаврентий подарява бащината си къща в Банско за метох на Хилендарския манастир. По този повод в кондиката на манастира е отбелязано: „Лето 1765, януария 17 ден. Какво е дошел проигумена Лаврентие сос поклоници от Банско и са дарили монастиро со сребрени три кръста и сос гроша 1153. И за той ден какво е обрекал на света Богородица своята отцова кукя во Банско за хилендарски метох, за вечно да е така.” На тази дата са родени: \r\n1898 г.  \r\nРодена е Евдокия - българска княгиня, дъщеря на цар Фердинанд I и княгиня Мария-Луиза, сестра на цар Борис III. В България се занимава с благотворителна дейност. Заминава в Германия след абдикацията на цар Фердинанд I (1918 г.). Завръща се през 1923 г. Изгонена е от България след референдума през 15 септември 1946 г. Напуска София (16 септември 1946 г.), заедно с царското семейство отива в Египет. Умира през 1985 г. \r\n1889 г.  \r\nРоден е Христо Николов Гяуров - български богослов. Доктор по богословие (1959 г.), професор (1933-1960 г.). Завършва Софийската духовна семинария (1909 г.) и Киевската духовна академия (1915 г.). Специализира във Виена (1924 г.). Преподавател е в Богословския факултет на Софийския университет (от 1950 г. - Духовна академия) (1927-1960 г.). \r\n1870 г.  \r\nРоден е Стефан Бончев - български геолог, създател на геоложка школа в България. Един от основателите е на Българското геоложко дружество през 1925 г. Поставя началото на геотектонските проучвания, работи върху геоложкия строеж на Западна Стара планина. Автор е на геоложки карти на Балканския полуостров (1936 г.) и на България (1930 г.). Умира на 21 февруари 1947 г. в София. \r\n1870 г.  \r\nРодена е Мария-Луиза - италианска принцеса, дъщеря на пармския дук Роберт и на принцеса Мария Пия Бурбон. Първа съпруга на княз (цар) Фердинанд I. Омъжена за него през 1893 г. От брака имат 4 деца: Борис, княз Търновски (от 3 октомври 1918 г. до 28 август 1943 г. цар на българите – Борис III), Кирил Преславски, Евдокия и Надежда. Не се занимава с политическа дейност. Не приема преминаването (2 февруари 1896 г.) на първородния и син от католическо в източноправославно вероизповедание. На тази дата умират: \r\n2005 г.  \r\nУмира Трифон Георгиев Йосифов  - български писател и журналист, познат с романа си „Бракониери”, по който е заснет филмът на Едуард Захариев „Резерват.  \r\n1982 г.  \r\nУмира Пеньо Николов Русев - български писател, литературен историк и критик. Роден е на 29 август 1919 г. в с. Траяново, Бургаско. Завършва славянска филология в СУ “Св. Климент Охридски”(1943 г.). От 1945 г. работи в Института за българска литература при БАН. През 1972 г. защитава докторска дисертация на тема „Психология на художественото възприемане” в Ленинград (дн. Санкт Петербург). Заместник-ректор и ректор е на ВТУ (1963-1967 г.), заместник-ректор е на ВИТИЗ (1969-1972 г.), ръководител е на секция „Културна история на балканските народи” към Института за балканистика при БАН (1968-1975 г.). Дебютира със стихове, разкази и статии през 1938 г. Автор е на съчиненията: „Ние и те” (1947 г.), „Пейо Яворов. Възприятия и художествена творба” (1947 г.), „Творчеството на Елин Пелин до Балканската война” (1954 г.), „История на българската литература от Смирненски до наши дни” (1957 г.), „Никола Вапцаров” (1965 г.), „Григорий Цамблак в Румъния и в старата румънска литература” (в съавторство с А. Давидов, 1966 г.), „За възприемането на художествените произведения. Психология на художественото възприемане” (1968 г.), „Похвално слово за Евтимий от Григорий Цамблак” (в съавторство с Ив. Гълъбов, А. Давидов и Г. Данчев, 1972 г.), „Как възприемаме художествените произведения” (1975 г.). \r\n1978 г.  \r\nУмира Атанас Христов Далчев - български поет, преводач и есеист. Роден е на 12 юни 1904 г. в Солун. Завършва философия в СУ “Св. Климент Охридски”(1927 г.). Заминава за Рим и пътешества из Италия. През 1928-1929 г. е в Париж. Посещава и Лондон. Работи като учител в България. През 1936-1937 г. пътува из Франция. Учител е по български език в Цариград (1938 г.), училищен инспектор и директор е на прогимназия в София до 1944 г. След 9 септември 1944 г. е началник на отделение в Министерството на информацията. Заместник-главен редактор е на сп. „Пламъче”. Печата свои стихотворения за пръв път в сборник „Мост” през 1923 г. Произведенията му са превеждани на много езици, а творчеството му е школа за българските поети. Носител е на Хердерова награда за 1972 г. Атанас Христов Далчев е автор на „Прозорец” (1926 г.), „Стихотворения” (1928 г.), „Париж” (1930 г.), „Ангелът на Шартър” (1943 г.), „Стихотворения” (1965 г.), „Фрагменти” (1967 г.), „Балкон” (подредба Р. Ралин, 1972 г.), „Стихотворения. Фрагменти” (1974 г.), „Стихотворения. Фрагменти. Мисли и впечатления” (1978 г.), „Съчинения”, в 2 т. (1984 г.), „Стихотворения. Преводи. Миниатюри”. (1990 г.) . \r\n1915 г.  \r\nУмира Никола Иванов Образописов - български художник, иконописец от Самоковската художествена школа. Роден е през 1828 г. Син е на И. Образописец от когото усвоява православната иконописна традиция, както е запазена в Света гора. Съживява живописта, като обръща поглед към народния бит и българския пейзаж и се опитва да ги внесе в църковните изображения. Тази апокрифна живопис има голям успех, защото е общодостъпна и ясните й форми допадат на народа. Образописов е майстор-техник. Прави икони и стенописи в Западна България, Одринско, Моравско, Македония и Босна. През 1873 г. изписва Пиротската църква. Работи в Рилския манастир и в околните параклиси. Изписва църквата на метоха при Орлица и параклиса „Св. Лука” при постницата. Негови стенописи и икони има в Бельовата църква, в манастира „Св. Спас” (при Долни Лозен) и др. В притвора на църквата на Рилския манастир изписва Страшния съд и мъките на грешниците. Работи и светска живопис. Оставя портрети и битови картини. Гравира щампи. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nЕнциклопедии – “LAROUSSE” \r\nИсторически архив на Агенция “Фокус” - отдел “Архив и бази данни”;", "date": "2019.01.17", "title": "Денят 17 януари в българската история"}
{"url": "http://www.focus-news.net/news/2019/01/17/2613034/babh-organizira-sreshta-na-veterinarnite-sluzhbi-na-balgariya-turtsiya-i-gartsiya.html", "text": "БАБХ организира среща между ветеринарните служби на България, Турция и Гърция по повод актуалното състояние и развитието на трансграничните болести по животните, заплаха за региона. Това съобщиха от пресцентъра на  БАБХ . Във срещата ще участват представители от Европейската комисия за борба с шапа (EuFMD) към Световната организация по прехрана и земеделие на ООН (FAO), Световната организация за здравеопазване на животните (OIE) и ЕК. В рамките на срещата ще бъде осъдена в детайли стратегията за справяне със заболяванията като шап, шарка по овцете и козите, заразен нодуларен дерматит, чума по дребните преживни животни и др., които застрашават страните в региона и носят силни негативи за животновъдството и икономиката им.", "date": "2019.01.17", "title": "БАБХ организира среща на ветеринарните служби на България, Турция и Гърция"}
{"url": "http://www.focus-news.net/news/2019/01/17/2613010/afp-premierat-tereza-mey-se-sreshta-s-protivnitsite-si-sled-pobeda-vav-vota-na-nedoverie.html", "text": "В сряда Тереза Мей се срещна с опонентите си след като оцеля в парламентарния вота на недоверие към правителството, който беше предшестван от поражение при гласуването в Долната камара на сделката й за Брекзит.   \r\nПобедата й в сряда вечерта е първата в последните 26 години за британско правителство, съобщава  AFP .  \r\nРазговорите й с лидерите на парламентарно представените партии започна със среща с лидерите на шотландските и уелските националисти и на проевропейски настроените либералдемократи. \r\nОпозицията представи списък с искания за сътрудничество, в който се включват и обсъждания на отлагането на Брекзит след 29 март, както и на версията „без сделка“.  Късни среднощни разговори   \r\nМей работи по възомжността за най-скорошно излизане на Великобритания от блока, който в поръджление на половин век се опитва да определя икономическите и политическите връзки на Обединеното кралство с останалия свят.   \r\nНейното поражение отразява предупрежденията на европейските лидери, че перспективата „без сделка“ става все по-явна и крие големи „подводни камъни“ и за двете страни на Ла Манша.   \r\nСледващият понеделник тя трябва да се върне в парламента с план Б, по който премиерът и екипът й възнамеряват да договорят с депутатите до края на тази седмица.   \r\nГлавният опозиционен лидер – на лейбъристите, Джеръми Корбин, вече заяви, че ще се съгласи на среща, само след като Мей „изясни и отстрани ясно и веднъж завинаги всички перспективи за катастрофата, която се задава след Брекзит без сделка“. Премиерът беше разочарована от решението на Корбин и изтъкна категорично – „нашите врати остават отворени“.  \r\nЙън Блекфорд от Шотланската национална партия заяви след срещата си с Мей, късно в сряда през нощта, че неговата партия, която има 35 депутати ще се придържа само към „разговори“.В писмо след срещата той обяви, че ако тя е готова да приеме отлагането на Брекзит без сделка и предвижда опция за втори референдум, те ще се включат и по-нататък в нейна подкрепа. Мей категорично отхвърли второ гласуване. Разводът се отлага?   \r\nМей оцеля в сряда благодарение на подкрепата на членове от нейната Консервативна партия и северноирландската съюзници от Демократичната юнионистка партия (ДЮП). Но повече от една трета от торите и 10-те депутати от ДЮП гласуваха срещу нейните предложения за Брекзит, всеки по свои причини. Мей внимателно се опитва са спечели опозиционните законодатели, а по-голяма част от тях искат оставане в ЕС. В същото време тя прави опит и да покои коалиционните партньори, които са за по-твърд Брекзит.   \r\nВ сряда тя се опря на два ключови принципа: да се ограничи миграцията от ЕС и да се постигне самостоятелност в търговската политика на Кралството. И двата принципа зачеркват лейбъристките надежди за митническия съюз на ЕС или за неговия общ пазар.   \r\nЩо се отнася до отлагането на Брекзит, премиерът заяви: „Ес би се съгласил на подобно действие, ако има план, който може да доведе до взаимно съгласувана сделка\". Висши официални лица от ЕС заявяват, че удължаване на преговорния период е възможен до юли, когато новоизбраният ЕВропейски парламент ще започне работа.   Неясни линии   \r\nЕвропейските лидери често повтарят, че те няма да отворят отново проекта на споразумението за излизане на Великобритания от ЕС, който беше затворен и подпечатан на специалната среща на върха в Брюксел през декември.  \r\nФренският президент Еманюел Макрон предложи ЕС да прояви желание и да поправи някои дребни неща – но само, ако те не засягат сегашната позиция на блока за търговията и границите. „Няма да решаваме вътрешните проблеми на Великобритания и да пренебрегваме европейските интереси“.   \r\nГерманският канцлер Ангела Меркел обяви, че ще има време за разговори в момента, в който Лондон представи ясна и единна позиция. „В момента очакваме да видим какво ще предложи премиерът“, е казала Меркел.   \r\nИрландският министър председател Лио Варадкар я допълва: \"ако Обединеното кралство се откаже от совите червени линии за митническия съюз и единния пазар, тогава и ЕС ще може да се откаже също. \"  Ивелина Ватова", "date": "2019.01.17", "title": "AFP: Премиерът Тереза Мей се среща с противниците си след победа във вота на недоверие"}
{"url": "http://www.focus-news.net/news/2019/01/17/2613043/sport-yuventus-specheli-superkupata-na-italiya.html", "text": "Ювентус спечели осма Суперкупа на Италия, след победа над Милан с минималното 1:0 в Саудитска Арабия. Единственото попадение на стадион \"Крал Абдула Спорт Сити\" в Джеда реализира суперзвездата на „бианконерите“ Кристиано Роналдо.  \r\nСелекционерът Масимилиано Алегри за втори път постигна требъл в Италия, след като взе трите трофея с Ювентус и през 2015 година. Ювентус спечели осма рекордна Суперкупа на Италия, като изпревари именно Милан със седем. Кристиано Роналдо спечели първия си трофей с екипа на Ювентус, а отличието бе десето за Алегри начело на шампионите.", "date": "2019.01.17", "title": "Спорт: Ювентус спечели Суперкупата на Италия"}
{"url": "http://www.focus-news.net/news/2019/01/17/2613042/burgas-mezhdunarodniyat-proekt-za-avtorsko-dokumentalno-kino-kinedok-predstavya-filma-zele-kartofi-i-drugi-demoni.html", "text": "Международният проект за авторско документално кино „КИНЕДОК“ представя в Бургас филма „Зеле, картофи и други демони“ – Румъния, 2016 г. Това съобщиха от пресцентъра на  Община Бургас . Прожекцията е в зала „Петя Дубарова“ на Културен център „Морско казино“, ет. 1, от 18.30 часа. Входът е свободен. Varză, Cartofi și alți Demoniе с времетраене 60 мин, режисьор е Serban Georgescu. Копродукцията на Румъния и Германия разнищва сатирично-демоничната сага на земеделците от Източна Европа. В румънското село Лунгулету 1000 земеделци и техните трактори седят върху 100 000 тона зеле на местния пазар, чакайки купувачи. В края на деня или продават продукцията си за жълти стотинки, или я унищожават. Заинтригуван от идеята да купи 1 тон зеле само за 20 евро, Сербан решава да прекара една година в селото, обработвайки земя и търсейки изход от тази задънена улица. Кметът и някои селяни имат идеи и възможни решения. Но могат ли да надраснат страха си от колективно земеделие? Под формата на сатира на съвременната селскостопанска реалност в Европа, филмът разказва със самоирония от гледната точка на режисьора историята на едно село, заседнало между минало и настояще.", "date": "2019.01.17", "title": "Бургас: Международният проект за авторско документално кино „КИНЕДОК“ представя филма „Зеле, картофи и други демони“"}
{"url": "http://www.focus-news.net/news/2019/01/17/2613040/denyat-17-yanuari-v-svetovnata-istoriya.html", "text": "На тази дата в далечната 395 г. преди окончателното разделяне, в интерес на нейното управление, Римската империята е разделена на две части – Западна /Occidens/, със столица Рим, и източна /Oriens/, с център Константинопол. През 1733 г. английският капитан Джеймс Кук става първият човек, пресякъл южния полярен кръг. На този ден през 1793 г. Френският Конвент гласува екзекуцията на крал Луи XVI. През 1819 г. Симон Боливар освобождава от испанско владичество Венецуела и Нова Гренада и ги обявява за независима държава под името Колумбия. Боливар става първият й президент. През 1871 г. Андрю Халидай патентова първият въжен лифт. Съоръжението започва работа през 1873 г. През 1917 г.САЩ откупват от Дания Виржинските острови за 25 млн. долара. През 1941 г. до бреговете на Индокитай в хода на Френско-сиамската война, французите потапят последния в света броненосец. През 1966 г. американски самолет загубва до бреговете на Испания четири водородни бомби. Три години по-късно “Бийтълс” издават албума “Жълтата подводница”. През 1988 г. в Аризона е открит най-големият кактус в света, висок 17 м и 65 см. На 17 януари 1991 г. започва операция “Пустинна буря”. “Пустинна буря” или “Войната в Персийския залив” е конфликт между Ирак и обединените (коалиционни) сили на 34 държави, водени от САЩ. Войната започва с иракската инвазия в Кувейт през август 1990 г. Резултатът от войната е убедителната победа на коалиционните сили, които изтласкват иракските сили от Кувейт на цената на минимални жертви. През 2003 г. в Черно море, близо до българското крайбрежие е открит кораб пролежал на дъното 2400 години.  \r\nНа 17 януари са родени: Бенджамин Франклин, един от авторите на Декларацията за независимостта на САЩ, писателката Ан Бронте, актьорът и теоретик на театъра Константин Сергеевич Станиславски, Джордж Джоузеф Стиглър - американски микроикономист  .  \r\n2018 г. \r\nЗимбабвийският политик Рой Бенет умира при катастрофа на хеликоптер близо до Ратън, Ню Мексико, САЩ. \r\n2018 г. \r\nПолитологът Роже Торен е избран за председател на новия каталунски парламент. Това става на първото заседание на законодателния орган. \r\n2017 г. \r\nИзтребител на Нигерийски военновъздушни сили погрешка бомбардира бежански лагер в Бърно, близо до границата Камерун, убивайки поне 90 души и ранявайки повече от 100 души. \r\n2017 г. \r\nБританският премиер Тереза Мей обявява, че Обединеното кралство ще напусне Европейския единен пазар. \r\n2017 г. \r\nАнтонио Таяни е избран за председател на Европейския парламент. \r\n2016 г.  \r\nСиера Леоне налага карантина на стотици хора след скорошен смърт от вируса Ебола. Международната общност вдигна санкциите срещу Иран. ООН, ЕС и САЩ обявиха официално края на икономическите си санкции срещу Ислямската република. \r\nРешението идва след като Съветът за сигурност на ООН получи доклад от Международната агенция за атомна енергия (МААЕ), потвърждаващ, че Иран е изпълнил задълженията си съгласно ядреното споразумение със световните сили от 14 юли 2015 година \r\n2015 г.  \r\nПоради понижаване цената на нефта, американските производители на петрол спират работата на рекорден брой петролни платформи. От 5 декември са спрели работа 209 платформи. При такава тенденцията ръстът в добивите на шистов газ в САЩ спира до средата на годината. Инвеститори и валутни търговци търпят значителни загуби, след като Националната банка на Швейцария изненадващо в четвъртък 15 януари премахва минималния обменен курс от 1,2 франка за едно евро. В резултат търговията по CHF-кросовете изчезва, стойността на франка рязко се повишава, като в рамките на минути поскъпва с 30% до 0.82 EUR/CHF от 1.20 EUR/CHF и предизвика чудовищни сътресения на пазара. По сметките на клиентите на най-големия щатски брокер FXCM се натрупват задължения в размер на 225 млн. долара. Новозеландският Global Brokers прекратява дейността си. Alpari UK подава иск за несъстоятелност. IG Group загубва £ 30 000 000. Още много компании търпят загуби от десетки милиони долари. Американската банка Citigroup губи над 150 милиона долара. Щвейцарският франк поскъпва с 41% за много кратко време. Интензивната валутна търговия понижава със 100 милиарда долара стойността на първокласните швейцарски акции, което представлява най-силния дневен спад от 25 години. Цената на златото се повишава с над 2 % до 1262.27$ за тройунция. \r\nКупата на африканските нации стартира в Екваториална Гвинея с победа на Габон над Буркина Фасо с 2:0. \r\n2014 г.  \r\nДържавната дума на Руската федерация утвърждава законопроект за връщане на графата „гласуване против всички“. \r\n2013 г.  \r\nEASA и FAA спират за неопределен период полетите на Боинг 787 до изясняване причините за проявените дефекти на акумулаторите на машините в Япония. \r\n2012 г.  \r\nСоциалистът Мартин Шулц поема управлението на Европейския парламент. До този момент той води групата на социалистите и демократите в Европейския парламент. След европейските избори през 2009 г. двете най-големи партии в Европарламента се споразумяват да поделят председателството на институцията. \r\n2011 г.  \r\nВислава Шимборска е удостоена с най-високото държавно отличие на Полша – Орденът на Белия орел.  \r\nВислава Шимборска, с рождено име Ма̀рия Вислава Анна Шимборска е полска поетеса, есеистка и преводачка. Поетичният ѝ стил се основава на традициите на поезията на 20. в. и на хуманизма. Въпреки това тя се отделя от модните философски, артистични и културни тенденции. През 1996 г. получава Нобелова награда за литература. \r\n2009 г.  \r\nБурдж Халифа достига височина 824,56 м., като продължава изграждането на фасадата на кулата и пространството около нея. \r\nБурдж Халифа, известен преди откриването си като Бурдж Дубай, е небостъргач в Дубай, Обединените арабски емирства, който със своята обща височина от 828 м. е най-високата конструкция, строена някога. Строителството му започва на 21 септември 2004 г., а сградата официално е открита на 4 януари 2010 г.. Небостъргачът е част от новоизградения комплекс Даунтаун, Дубай, разположен в близост до главния търговски квартал на града и заемащ площ от 2 кв. км. \r\n2007 г.  \r\nТова първият от двата дни, в които ураганът Кирил вилнее из голяма част от Европа. Скоростта му достига 225 км/ч. Ураганът не щади нищо по пътя си.  Стихията взема 34 човешки жертви.  \r\n2001 г.  \r\nКомпанията Монсанто обявява началото на полевите изпитания на първия в света генно модифициран сорт пшеница. \r\n1991 г.  \r\nЗапочва операция “Пустинна буря”. \r\n“Пустинна буря” или “Войната в Персийския залив” е конфликт между Ирак и обединените (коалиционни) сили на 34 държави, водени от САЩ. Войната започва с иракската инвазия в Кувейт през август 1990 г. Резултатът от войната е убедителната победа на коалиционните сили, които изтласкват иракските сили от Кувейт на цената на минимални жертви. Главните битки по земя и въздух се водят на територията на Ирак, Кувейт и съседна Саудитска Арабия. Войната не обхваща други страни, въпреки че иракски ракети засягат израелски градове. \r\n1988 г.  \r\nВ Аризона е открит най-големият кактус в света, висок 17 м и 65 см. \r\n1969 г.  \r\n“Бийтълс” пускат албума “Жълтата подводница”. \r\nАнглийската рокгрупа е основана в Ливърпул, Англия, в края на 50-те години. Състав: Джон Ленън - вокал, китара, устна хармоника, клавишни, Пол Маккартни - вокал, китара, клавишни, Джордж Харисън - китара, вокал, ситар, Ринго Стар - ударни, вокал, Стю Сътклиф - бас (до 1961 г.), Пит Бест - ударни (до август 1962 г.). Още през 1955 г. Джон Ленън създава скифл-групата „Куоримен”, към която се присъединява същата година Пол Маккартни, а през 1958 г. и Дж. Харисън. Сменят названията на групата: „Johny and the Moondogs” (1959 г.), „Long John and the Silver Beatles” (1960 г.). Свирят в ливърпулските клубове „Казбах” и „Кавърн”, правят турне в Шотландия. През август 1960 г., вече под името “Бийтълс”, заминават да свирят в Хамбург, Германия (с Пит Бест). Следващата година осъществяват и първите си записи в Германия (самостоятелно и като съпровод на Тони Шеридън). След завръщането си в Англия започват работа с Брайън Ъпстейн - мениджър на групата до 1967 г. През 1962 Бест е заменен с Р. Стар. Наградени са с ордена на Британската империя през 1965 г. Периодът от 1963 г. до 1966 г. е известен като „битълсмания”. Последният концерт на групата е през 1966 г. в Сан Франциско. През 1968 г. създават собствена компания „Епъл”. Групата се разпада през 1970 г. Групата осъществява и няколко филма. Албуми в Англия до 1970 г.: „Please, Please Me” (1963 г.), „White the Beatles” (1963 г.), „A Hard Day’s Night” (1964 г.), „Beatles for Sale” (1964 г.), „Help” (1965 г.), „Rubber Soul” (1965 г.), „Revolver” (1966 г.), „A Collection of Beatles’ Oldies” (1966 г.), „Sgt. Pepper’s Lonely Hearts Club Band” (1967 г.), „The Beatles” (1968 г., известен като „Белият албум”), „Yellow Submarine” (1969 г.), „Abbey Road” (1969 г.), „Let it Be” (1970 г.). Други албуми: „Live At The BBC” (1994 г.), „Anthology I” (1995 г.), „Anthology II” (1996 г.), „Anthology III” (1996 г.), „CD Singles Collection” (1999 г.); „1962 Live At The Star Club in Hamburg” (2000 г.), „The Beatles 1” (2001 г.). \r\n1966 г.  \r\nАмерикански самолет загубва до бреговете на Испания четири водородни бомби. \r\n1962 г.  \r\nКитай и Албания подписват икономическо споразумение. \r\n1961 г.  \r\nАмериканският президент Д. Айзенхауер първи формулира понятието военно-промишлен комплекс. Айзенхауер е 34-ти президент на САЩ (1953 г. –1961 г.), армейски генерал от 1944 г. Завършва Военна академия в Уест Пойнт през 1915 г. По време на Втората световна война командва американски войски в Европа. Върховен главнокомандващ е на съюзните експедиционни сили в Северна Африка и Средиземноморието и съюзническите експедиционни сили в Западна Европа. Командва операцията „Оверлорд” и окупационните сили на САЩ в Германия през 1945 г. Върховен главнокомандващ въоръжените сили на НАТО е за периода 1950 г. –1952 г. \r\n1949 г.  \r\nВ САЩ започва процесът срещу лидерите на Комунистическата партия. \r\n1947 г.  \r\nВ СССР за сътрудничество с фашистите са обесени белите генерали П. Краснов и П. Шкуро. \r\n1945 г.  \r\nВ хода на Втората световна война съветските войски влизат във Варшава. В Унгария безследно изчезва шведският дипломат Р. Валенберг, спасил от нацистите десетки хиляди евреи. Предполага се, че е бил арестуван от съветските войски. \r\n1941 г.  \r\nДо бреговете на Индокитай в хода на Френско-сиамската война, французите потапят последния в света броненосец. \r\n1920 г.  \r\nЗапочва изтеглянето на американските войски от Сибир и Далечния изток. \r\n1919 г.  \r\nВ Месинския пролив потъва френският кораб “Шауи”. Загиват 460 души. \r\n1917 г.  \r\nСАЩ откупват от Дания Виржинските острови за 25 млн. долара \r\n1912 г. \r\nАнглийската полярна експедиция на капитан Робърт Скот достига Южния полюс, където разбира, че е изпреварена с малко повече от месец от норвежеца Роалд Амундсен. Всички участвали в експедицията загиват по време на обратния си път. \r\n1902 г.  \r\n“Таймс” започва да издава литературно приложение. Вестник “Таймс” е ежедневник, основан през 1785 г. Издава се в Лондон от компанията “Таймс нюспейпърс лимитид”. Често издателската политика е съгласувана с ръководството на Консервативната партия на Великобритания. \r\n1885 г. \r\nБританската армия побеждава Махдистите в битката при Абу Клеа в Судан. \r\n1878 г.  \r\nИмператор Александър II изпраща писма до Вилхелм I (1861 г.-1888 г.) и Франц Йосиф (1848 г.-1916 г.), за да ги осведоми, че мирният договор с Турция ще има „предварителен” характер и че окончателното решаване на спорните въпроси ще стане с участието и на другите европейски сили. \r\n1871 г.  \r\nАндрю Халидай патентова първият въжен лифт. Съоръжението започва работа през 1873 г. \r\n1852 г.  \r\nБритания признава независимостта на южно африканската провинция Трансваал. \r\n1819 г.  \r\nСимон Боливар освобождава от испанско владичество Венецуела и Нова Гренада и ги обявява за независима държава под името Колумбия. Боливар става първият й президент.  \r\nПрез 1824 г. създава Конфедерация на Южните щати, известна като Велика Колумбия и става неин президент в периода 1824 г. –1830 г. Обвинен в стремеж към диктатура, Боливар абдикира в момента, когато работи за конфедерирането на латиноамериканските държави. \r\n1793 г.  \r\nФренският Конвент гласува екзекуцията на крал Луи XVI. Луи XVI е крал на Франция от 1774 г. до 1793 г. Внук е на Луи ХV. Женен е за Мария-Антоанета Австрийска. По време на неговото управление финансите на Франция се влошават. Независимо от добрите си намерение краля не печели симпатиите на поданиците си. \r\n1781 г.  \r\nАмериканските войски разбиват англичаните в Северна Каролина. \r\n1775 г.  \r\nЗа пръв път е поставена пиесата „Съперници” на Ричард Шеридан. \r\nАнглийският драматург Ричард Шеридан е роден на 30 октомври 1751 г. в Дъблин. Учи юридически науки. От 1780 г. до 1812 г. е член на Парламента и лидер на радикалното крило на вигите. От 1776 г. до 1809 г. е ръководител на театър “Дръри Лейн”. Шеридан обогатява традициите на английската комедия от епохата на Реставрацията (У. Конгрив, Дж. Фаркър и др.). Ричард Шеридан е автор на комедиите: “Разходка в Скарбъро” (1777 г.), “Съперници” (1775 г.), “Училище за злословие” “Критик”, (1779 г.) и на трагедията “Писаро” (1799 г. ). Умира на 7 юли 1816 г. в Лондон. \r\n1733 г.  \r\nАнглийският капитан Джеймс Кук става първият човек, пресякъл южния полярен кръг. Кук е английски мореплавател. Ръководи 3 околосветски експедиции и открива много нови земи в Тихия океан. По време на първата си експедиция в периода 1768 г. –1771 г. посещава о-в Таити, изследва Нова Зеландия, открива източния бряг на Австралия. От 1772 г. до 1775 г. организира втора експедиция, по време на която открива о-в Нова Каледония, Норфолк, Южните Сандвичеви о-ви, Южна Джорджия. Третата му експедиция има за цел да открие нови земи в северните райони на Тихия океан; завършва с откриването на Хавайските о-ви, след което се отправя на север, стига до Аляска, Камчатка, Берингово море. След тази експедиция се завръща на Хаваите, където е убит от местното население. \r\n1718 г.  \r\nОгромно свлачище унищожава село Лойкербад в Швейцария. Загиват 56 души. \r\n1648 г.  \r\nВойската на Оливър Кромуел разбива шотландците под Престън. Кромуел е деец на буржоазната революция от ХVII в., ръководител на индепендентите. През 1640 г. е избран в Дългия парламент. Оливър Кромуел е един от главните организатори на парламентарната армия, която удържа победа над кралската армия в Първата (1642 г. –1646 г.) и Втората (1648 г.) гражданска война. Опирайки се на армията, изгонва от парламента презвитерианите през 1648 г., съдейства за провъзгласяването на републиката през 1649 г. От 1650 г. е лорд-генерал (главнокомандващ въоръжените сили). Смазва движенията на левелерите, дигерите, освободителните движения в Ирландия и Шотландия. През 1653 г. установява едноличен военен режим. \r\n1595 г.  \r\nФренският крал Хенрих Наварски обявява война на Испания. \r\n1562 г.  \r\nСъс Сен-Жерменския едикт Франция признава хугенотите. Те получават 4 крепости в Южна Франция и политически привилегии. \r\n395 г.  \r\nРимската империя се разделя на Източна и Западна. Преди окончателното разделяне, в интерес на нейното управление, Римската империята е разделена на две части – Западна /Occidens/, със столица Рим, и източна /Oriens/, с център Константинопол. Империята запазила единството си, но всяка нейна част имала отделен глава. През 395 г. при Теодосий I се състояло окончателното разделяне на Римската империя на двете посочени части. Императорите, подобно на предшествениците си били равнопоставени, а законодателството било признато и в двете държави. В своя помощ двамата императори, наричащи се Augusti, избират двама Caesares като свои приемници.  \r\nРазделението на държавата завършва със създаването на втора столица - Константинопол и втори Сенат - Константинополския. На тази дата са родени: \r\n1911 г.  \r\nРоден е Джордж Джоузеф Стиглър - американски микроикономист. Световно признат историк на икономическите учения, конкретно в областта на идеите, живота и дейността на ранните икономисти теоретици. Професор е в университета Браун през 1946 г., професор е в Колумбия (1947-1959 г.), след което се премества в Чикаго. Работи и в Националното бюро за икономически проучвания в периода от 1943 г. до 1959 г.. Забележителен е приносът му в икономиката за регулирането: за разлика от други теоретици в тази област Стиглър лансира тезата, че процесите на регулиране са по-скоро в интерес на производителя, отколкото на потребителя. Получава Нобелова награда за икономика (1982 г.) за своята теория за икономическото регулиране. \r\n1902 г.  \r\nРоден е Леонид Трауберг - руски сценарист, режисьор, изследовател и педагог. Учи в студия към Комичната опера в Петроград. През 1919 г. организира театрална студия в Одеса, а през 1921 г. заедно с Григорий Козинцев - Фабрика на ексцентричния актьор (ФЕКС). От 1924-1925 г. до 1945 г. работи в киното заедно с Козинцев. Първите им съвместни филми са “Похожденията на Октябрина” (1924 г.), “Дяволското колело” (1926 г.), “Шинел” (1926 г.), “С. В. Д.” (1927 г.), “Новият Вавилон” (1929 г.), “Сама” (1931 г.). Митологизация на Октомврийската революция Трауберг и Козинцев осъществяват в своята трилогия за Максим - “Младостта на Максим” (1935 г.), “Завръщането на Максим” (1937 г.) и “Виборгска страна” (1939 г.). Снима още “Актрисата” (1943 г.), “Обикновени хора” (1945 г., премиера 1956 г.), “Вървяха войниците” (1959 г.), “Мъртви души” (1960 г.), “Волният вятър” (1961 г.). Сценарист е на редица филми - “Болница” (1956 г.), “Две години над пропастта” (1967 г.) и др. Преподавател е в Ленинградския институт за сценично изкуство (1926-1934 г.), а през 1962-1968 г. ръководи Висшите режисьорски курсове в Москва. Автор е на книгите: “Как станах режисьор” (1946 г., съвместно с Григорий Козинцев), “Когато звездите бяха млади” (1976 г.), “Филмът започва …” (1977 г.), “Дейвид Уорк Грифит” (1981 г.), “Светът наопаки” (1984 г.).Умира на 14 ноември 1990 г. \r\n1880 г.  \r\nРоден е Мак Сенет - американски актьор и режисьор. През 1912 г. организира компанията “Кийстоун”, в която започва системно производство на комедии, което полага началото на американската комедийна филмова школа. Създава оригиналния комедиен жанр “слапситки”, основан на традициите на мюзикхола и американския популярен театър. През 1915 г. създава фирмата “Трайенгъл” заедно с Томас Инс и Дейвид Грифит, в която продължава да снима комедии, а след ликвидацията й (1917 г.) работи и в други компании като режисьор и продуцент. От 1920 г. снима пълнометражни филми. Късометражният му филм “Схватка с риба меч” получава “Оскар”. През 1935 г. се оттегля от киното. През 1937 г. получава специален “Оскар” за цялостно творчество и принос за развитието на американската ексцентрична комедия. Умира на 5 ноември 1960 . \r\n1871 г.  \r\nРоден е Дейвид Бити - английски адмирал на флота (1919 г.). Участва в експедициите в Египет и Судан (1896-1898 г.) и в потушаването на Ихетуанското въстание в Китай (1900 г.). Взема участие в морските боеве при о-в Хелголанд (1914 г.), Догербанк (1915 г.) и в Ютландското сражение (1916 г.). От декември 1916 г. до 1918 г. командва Гранд флот (Британския военноморски флот). Началник-щаб е на военноморския флот (1919-1927 г.). Умира на 11 март 1936 г. в Лондон. \r\n1863 г.  \r\nРоден е Дейвид Лойд Джордж - английски държавен и политически деец, дипломат, един от лидерите на Либералната партия. Министър е на търговията (1905-1908 г.) и на финансите (1908-1915 г.). В края на 1916 г. възглавява коалиционно правителство. Един от главните автори на системата от Парижки договори - Версайски, Сенжерменски, Трианонски, Севърски и Ньойски. Участва в Парижката мирна конференция (1919-1920 г.). Съдейства за налагането на България на Ньойския мирен договор. Правителството му организира икономическа блокада срещу Съветска Русия. Джордж е един от инициаторите за свикването на Генуезката конференция 1922 г. Умира на 26 март 1945 г. \r\n1863 г.  \r\nРоден е Константин Сергеевич Станиславски - руски актьор, режисьор, педагог и теоретик на театъра. Създава школа и направление, които представляват нов етап в развитието на сценичния реализъм. Учи в “Алексеевския кръжок”, който поставя водевили и оперети. През 1888 г. основава (заедно с режисьора А. Ф. Федотов и педагога Ф. П. Комисаржевски) Дружество за изкуство и литература. Първите му режисьорски опити са поставянето на пиесите “Плодовете на просвещението” от Л. Н. Толстой, 1891 г., “Потъналата камбана” от Хауптман, 1898 г., и др. През 1898 г. съвместно с В. И. Немирович-Данченко основава Московския художествен театър (МХТ), в чиято трупа влизат актьорите от Дружеството за изкуство и литература и ученици на Немирович-Данченко от Музикално-драматичното училище към Московското филхармонично дружество. Първият спектакъл на трупата е “Цар Фьодор Йоанович” от А. К. Толстой (1898 г., пост. от Станиславски и А. А. Санин). Истинското начало на МХТ и на новото сценично изкуство обаче е свързано с поставянето на пиесата “Чайка” от Чехов (1898 г., реж. Станиславски и Немирович-Данченко). Следват “Вуйчо Ваньо” (1899 г.), “Три сестри” (1901 г.) и “Вишнева градина” (1904 г.) от Чехов. През 1902 г. пиесите на М. Горки “Еснафи” и “На дъното” (заедно с В. И. Немирович-Данченко). В периода на разпространяване на различни декадентски течения Станиславски поставя в условно-символичен план “Драма на живота” от Хамсунг и “Животът на човека” от Андреев (1907 г.), а по-късно “Д-р Щокман” от Ибсен. През 1912 г. заедно с Л. А. Сулержицки организира при МХТ “Първа студия”. След 1917 г. поставя пиесите “Горещо сърце” на Островски (1926 г.), “Безумният ден, или Сватбата на Фигаро” на Бомарше (1927 г.), спектакъла “Брониран влак 14-69” на Вс. Иванов (1927 г.), ръководи постановките на спектаклите “Унтиловск” на Л. Леонов (1928 г.), “Мъртви души” по Гогол (1932 г.), “Таланти и поклонници” от Островски (1933 г.) и др. Стреми се към реформиране на сценичното изкуство и музикалния театър. От 1918 г. е ръководител на Оперната студия към Болшой театър, по-късно Оперен театър “К. С. Станиславски”. През 1935 г. създава Оперна драматична студия. Съвременният театър е изграден върху теорията на Станиславски. Умира на 7 август 1938 г. в Москва. \r\n1820 г.  \r\nРоден е Ан Бронте - английска писателка, най-малката от сестрите Бронте. Получава домашно образование, учи в Роухедското училище (1836-1837 г.). В периода 1841-1845 г. е гувернантка у семейство Робинсън, където брат й е учител. Автор е на съчиненията Агнес Грей” (1847 г., роман), „Стопанката на Уилдфил хол” (1848 г., роман); стихове, публикувани в общия сборник на сестрите Бронте (1846 г.). Умира на 28 май 1849 г. в Скарбъро. \r\n1814 г.  \r\nРоден е Людвик Мерославски - полски генерал, участник в Полското въстание (1830 г.). От 1842 г. е ръководител на Полското демократично общество. През 1848-1849 г. командва неаполитанските въстаници в Сицилия. Участва в Баденското въстание срещу Прусия. Диктатор на въстанала Полша по време на Второто полско въстание (1863-1864 г.). Автор е на исторически трудове: “История на полската революция”, “Релация за войната в Сицилия”, “За полската народност в европейското равновесие” и др.Умира на 22 ноември 1878 г. в Париж. \r\n1769 г.  \r\nРоден е Петър Християнович Витгенщайн - руски генерал-фелдмаршал (1826 г.), граф, княз (1834 г.). Произхожда от немски аристократичен род. Служи в руската армия от 1781 г. Участва във войните с Полша (1794-1795 г.), с Франция (1805-1807 г.). Във войната от 1812 г. командва Първи пехотен корпус, защитаващ петербургското направление. Ръководи бойните действия на руските войски в Източна Прусия (1812 - началото на 1813 г.). След смъртта на Кутузов известно време е главнокомандващ. По време на Руско-турската война (1828-1829 г.) е главнокомандващ до февруари 1829 г. на руската армия. Умира на 11 юни 1843 г. в Лвов. \r\n1706 г.  \r\nРоден е Бенджамин Франклин - американски писател просветител, публицист, общественик, един от авторите на Декларацията за независимостта на САЩ. След 2-годишен престой в Лондон, където се запознава с икономическата теория на физиократите (Джон Лок, Шафтсбъри, Пристли, Колинз) и с публицистиката на Стийл и Адисън, Франклин вече е собственик на печатница. В нея прокарва линията на своята просветителска мисия: проповядва нов морален кодекс за хората от третото съсловие, пропагандира практицизма и рационализма, останал в историята като “Франклиновият здрав смисъл”. Там пише и издава прочутия “Алманах на сиромаха Ричард” (1732-1764 г.). По философски възгледи е деист - приема, че Бог е творец на природата, но отрича намесата Му в природните и обществените явления и процеси. Заема се с редица граждански проекти: основава първото абонаментно читалище, създава Американско философско дружество, построява първата колониална болница (Пенсилванската), учредява Пенсилванския университет. Издава първият пенсилвански в. “Pennsylvania Gazette” (1729-1748 г.). След мисията му при подписване на договора с индианците в Охайо е дипломат. Представлява САЩ в Англия и Франция (1783 г.), пратеник е на Пенсилвания, Джорджия, Масачузетс и Ню Джърси в Лондон (1757-1775 г.), търсейки пътища за помирение между Англия и колониите. По време на Втория континентален конгрес заедно с Джеферсън е член на комисията, която изготвя проекта за Декларацията за независимостта. Член е на Конституционния съвет. Автор е на “Автобиография” (излиза на френски език, 1791 г.). Умира на 17 април 1790 г. във Филаделфия. \r\n1672 г.  \r\nРоден е Антоан Удар де ла Мот - френски писател. Обявява се срещу условностите на класицизма. Известен е със своя относително свободен стихотоворен превод на “Илиада” (1714 г.), в който променя характерите на Омировите богове и герои в духа на ХVIII в. В “Размисли за критиката” (1715 г.) прави опит да защити превода си, което става повод за възобновяване на спора между “древните и новите”. В полемиката получава подкрепата на Б. Фонтенел. Като драматург е известен с написаната в духа на Расин трагедия “Инес де Кастро” (изд. 1723 г.), чийто сюжет заимства от А. Ферейра. Автор е на басни, либрета за опери и оди в проза. Умира на 26 декември 1731 г. в Париж. \r\n1600 г.  \r\nРоден е Педро Калдерон де ла Барка - испански драматург. Учи гражданско и канонично право в университетите в Алкала де Енарес и Саламанка. Първите му литературни опити са между 1619 г. и 1623 г., а от 1625 г. се занимава само с литература. През 1651 г. става свещеник. Ранното му творчество (до средата на 20-те години на ХVII в.) е повлияно от Лопе де Вега Карпио. Това са предимно “комедии на плаща и шпагата”: “Любов, чест и власт” (1623 г., изд. 1637 г.), “Игра на любовта и случая” (1625 г., изд. 1636 г.) и др., национално-патриотичната драма “Обсадата на Бреда” (1625 г., изд. 1636 г.). За драматургията му до средата на 30-те год. е характерен стремеж към широки обобщения, поставяне на философски и етични проблеми, едновременна разработка на няколко теми в една пиеса: “Неотстъпчивият принц” (1628-1629 г., изд. 1636 г.), морално-философската драма “Животът е сън” (1631-1632 г., изд. 1636 г.), “Под собствена стража” (1636 г., изд. 1650 г.) и др. В “драмите на честа” (“Лекар на своята чест”, 1635 г., изд. 1637 г., и др.) се забелязва интерес към задълбочен аналитизъм. Пише драмата “Саламейският алкалид” (1640-1645 г., изд. 1651 г.) Пише религиозни драми - “Поклонение на кръста” (1630-1632 г., изд. 1636 г.), “Чистилището на св. Патрик” (1634 г., изд. 1636 г.). Умира на 25 май 1681 г. в Мадрид. \r\n1431 г.  \r\nРоден е Антонио дел Полайоло - италиански живописец, скулптор, гравьор. Представител е на Флорентинската школа от късното куатроченто. Стилът му е повлиян от творбите на Донатело и А. дел Кастаньо. Култът към изисканата, уверена линия, характерен за скулптурните работи на Полайоло (гробницата на папа Сикст IV във Ватикана, бронз, 1489-1493 г.), е характерен и за неговата живопис, свидетелстваща за интерес към механиката на човешките движения, анатомията, перспективата и пейзажа („Херакъл и Антей”, около 1465 г., Уфици, Флоренция; „Похищението на Деянира”, музей на Йейлския университет, Ню Хейвън). Същите черти са присъщи за гравюрите му върху мед, много от които стават образци за майсторите от Ренесанса. Умира на 4 февруари 1498 г. в Рим. \r\n1342 г.  \r\nРоден е Филип II (Филип Плешивия), дюк на Бургундия. Филип II е четвъртия син на краля на Франция Джон II. На тази дата умират: \r\n2010 г.  \r\nУмира Михалис Папаконстантину. - гръцки политик, историк и публицист.  \r\nТой изучава право в Солунския университет и също – в Манчестърския, Кеймбриджкия и Хайделбергския университет. \r\nЗапочва политическата си кариера в Съюза на центъра. През 1964 г. е заместник-министър на отбраната в правителството на Георгиос Папандреу-старши. През 1978 г. преминава в дясната партия Нова демокрация. От 1989 до 1993 г. заема различни министерски постове, включително на външните работи (1992-1993 г.). Обявява се за по-твърда политика спрямо Скопие, поради което е изключен от партията. \r\n2010 г.  \r\nУмира Ерик Улф Сийгъл - американски писател, филмов сценарист и преподавател. Автор е на книгата „Любовна история”, която оглавява класацията за продажби на „Ню Йорк Таймс” и става най-продаваното произведение в художествена проза за цялата 1970 г. в САЩ. Преведена е на над двадесет езика по света. \r\n1911 г.  \r\nУмира Френсис Галтън - английски психолог и антрополог. Роден е на 16 февруари 1822 г. в Бирмингам. Открива антициклоните и им дава теоретично обяснение. Антропологичните му изследвания получават практическо приложение в криминалистиката (особено в дактилоскопията). Преломен момент в творчеството на Галтън е публикуването на труда на Ч. Дарвин “Произход на видовете” (1859 г.). Под негово влияние въвежда в психологията и антропологията идеята за наследствеността, като се стреми чрез нея да обясни индивидуалните различия между хората. Галтън е основоположник на диференциалната психология и един от първите, които започват експериментални изследвания на асоциациите и образната памет. \r\n1897 г.  \r\nУмира Янош Вайда - унгарски поет. Роден е на 8 май 1827 г. в Будапеща. Участва в революцията (1848 г.) като офицер от унгарската републиканска армия. След поражението на революцията е разжалван в редник от австрийската армия. В поезията си проповядва вярност към свободолюбивите идеали. Автор е на „Музикантски песни” (1869 г.), „Jubilate!” (1885 г.) и др. \r\n1468 г.  \r\nУмира Георги Кастриот Скендербег - ръководител е на национално-освободителните борби на албанския народ срещу османските завоеватели, национален герой е на Албания. След турското нашествие (1415 г.) е даден като заложник на султан Мурад II и по-късно служи във войските му. За показани способности на военачалник получава титла бей е наречен Искендер (Искендер бей, Скендербег). Тайно се готви за борба против султана и поддържа връзки с неговите вътрешни и външни противници. След победата на унгарците над турските войски при Ниш (3 ноември 1443 г.) Скендерберг с 300 конника напуска турския лагер и отива в Албания, където вдига антитурско въстание. След няколко дена е провъзгласен за княз на Кастриот. Под негово ръководство албанците в продължение на 24 години остават свободни. Като добър държавник и ловък дипломат Скендерберг успява да запази независимостта на страната. След смъртта му, вследствие на междуособните борби Албания е поробена. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 \r\nг.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г. \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nNational Geographic Arhive; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nЕнциклопедии – “LAROUSSE” \r\nИсторически архив на Агенция “Фокус” - отдел “Архив и бази данни”;", "date": "2019.01.17", "title": "Денят 17 януари в световната история"}
{"url": "http://www.focus-news.net/news/2019/01/17/2613037/pazardzhik-obyavena-e-gripna-epidemiya-v-oblastta.html", "text": "След проведено заседание на Оперативния щаб за борба с грипа и острите респираторни заболявания в Пазарджик бе взето решение да се обяви грипна епидемия на територията на областта. Това каза пред журналисти областният управител Стефан Мирев, предаде репортер  Радио „Фокус“ – Пазарджик . По думите му има рязко увеличаване на броя на заболелите в региона. „Тъй като процентът на отсъстващите ученици е 18%, няма да се обявява грипна ваканция, но в петък – на 18 януари, от 10.30 часа ще бъде проведено ново заседание на Оперативния щаб, за да се прецени дали да бъде обявявана и грипна ваканция за учениците“, поясни Мирев. Той допълни, че пик на заболеваемостта се очаква през следващата седмица. „Няма определен срок на грипната епидемия, когато заболеваемостта намалее, тя ще бъде отменена“, уточни областният управител на Пазарджик. \r\nВаня НИКОЛОВА", "date": "2019.01.17", "title": "Пазарджик: Обявена е грипна епидемия в областта"}
{"url": "http://www.focus-news.net/news/2019/01/17/2613041/sliven-s-poklonenie-na-pl-17-ti-yanuari-shte-badat-otbelyazani-141-godini-ot-osvobozhdenieto-na-grada.html", "text": "С поклонение на пл. „17-ти януари“ ще бъдат отбелязани 141 години от освобождението на града от османско иго. Това съобщиха от пресцентъра на  Община Сливен . Честването ще се състои на днес. Организатори са Община Сливен, Сливенска митрополия и Военно формирование 22 220. Ритуалът поклонение ще се проведе от 11.00 часа на морената на пл. „17-ти януари“ в кв. „Клуцохор“.  \r\nЩе бъдат отслужени заупокойна молитва в памет на загиналите и благодарствен молебен по повод освобождението на Сливен. Ще бъдат поднесени венци и цветя в знак на признателност в памет на героите, отдали живота си за свободата на Сливен. В 12.00 часа ще бъдат поднесени цветя на бюст-паметника на генерал Михаил Дмитриевич Скобелев, намиращ се на бул. „Ген. Скобелев“.", "date": "2019.01.17", "title": "Сливен: С поклонение на пл. „17-ти януари“ ще бъдат отбелязани 141 години от освобождението на града"}
{"url": "http://www.focus-news.net/news/2019/01/17/2613046/pregled-na-osnovnite-temi-v-starozagorskiya-pechat.html", "text": "“Млад художник тръгва от Берлин на велосипед, за да качи Шипка на 3 март” е водещо заглавие на вестник  ”Старозагорски новини” . Живеещ от 4 години във Фрайенбринк (малко градче край Берлин) възпитаник на казанлъшката Художествена гимназия \"Академик Дечко Узунов\" ще тръгне на 21 февруари с велосипед по пътищата на няколко страни с идеята на 3 март да бъде пред Паметника на свободата на връх Шипка.  26-годишният Тодор Андреев в момента чертае по картата маршрута си, като намерението му е всекидневно да изминава минимум по 250 км, за да преодолее в суровите зимни условия разстоянието за десетина дни, като ще си позволява да слиза от педалите на велосипеда по 6 часа на денонощие, за да отдъхва в крайпътни мотели.  Ще пътува съвсем сам, защото така и не намерил достатъчно \"луда глава\", която да му стане спътник през зимата, но разчита на симпатизанти, които ще го следят в интернет и при нужда ще му оказват съдействие. Уговорил се е с познат масажист да го чака на Шипка, за да не изпадне в ступор на финала. Младият мъж не смята, че прави нещо извънредно, просто идеята му е да докаже на себе си, че може, макар и за кратко, да изпробва дали в него има нещо от мъжеството на опълченците и руските воини, отбранявали прохода с цената на живота си през зимата на 1877 година. \"Ще ми се хората в България да разберат, че ние, отишлите да си търсим късмета по чужбина, не сме се откъснали от Родината, че тя е жива в душите ни! Много пъти съм се качвал на върха, но никога пеша или с велосипед...\", коментира дипломиралият се в специалността \"Живопис\" през 2012 г. Тодор, чиито корени са от малкото шуменско градче Каспичан. Обяснява, че близо две години опитвал да се реализира по специалността си, но след като не успял, поел за Германия, където е сменил множество професии, дори известно време бил общ работник в чистотата. Не е семеен, майка му от 8 години работи в Италия, едната му сестра също е в чужбина, другата - останала в България.  Надява се, ако всичко в тази авантюра завърши благоприятно, да се завърне в Родината поне за две години, през които възнамерява да реализира свой проект под надслов \"Изкуство, спорт, наука и образование\", за който лаконично споделя, че е насочен към младите хора. Признава, че напоследък почти е спрял да рисува, но смята, че под родното небе отново ще се завърне към палитрата и платната. Съвсем наскоро Тодор Андреев се сдобил с професионален велосипед - втора ръка. Почти всеки ден с него навърта между 40 и 50 км, а през почивните дни е стигал до преходи от по 400 - 500 км. Няколко десетки негови приятели и виртуални познати в социалната мрежа са го подкрепили до момента в начинанието да стигне до Шипка с велосипеда. „Ромът с брадвата: Курсантите ми показваха среден пръст!”, пише още изданието. Казанлъшкият районен съд обаче го остави за постоянно в ареста. Постоянна мярка за неотклонение \"задържане под стража\" постанови състав на Районен съд - Казанлък, спрямо 32-годишния Йордан Йовчев Пенев от котелското село Орлово, който разби с брадва предното стъкло на лек автомобил \"Ауди 80\", в който са пътували четирима курсанти и една курсантка от Националния военен университет \"Васил Левски\". Инцидентът, който провокира обществения интерес, се случи на 13 януари, малко след 19 часа по главен път I-6, на около 7 км от град Гурково. Йордан Пенев бе задържан в прохода \"Хаинбоаз\", след като курсантите позвънили на телефон 112 за случилото се.  В съдебната зала доведеният с белезници Йордан обясни, че униформените младежи са карали рисково, на няколко пъти изпреварили колата му \"Опел Корса\", която шофирала 33-годишната Меглена Тодорова, негова приятелка. \"Показваха ни през прозорците среден пръст, крещяха, че сме цигани...\", обясни той и изрази съжаление, че е реагирал агресивно, разбивайки с брадва предното стъкло. Бременната в четвъртия месец Меглена бе категорична, че не Йордан, а тя е шофирала по пътя между Сливен и прохода \"Хаинбоаз\". \"Когато по настояване на Данчо спрях колата на пътя, от аудито излезе един мъж, разкопча си якето, за да видим, че е с униформа и започна да ни крещи нещо. Тогава Данчо извади брадвата и разби стъклото. Беше пил, но аз не бях и това ще стане ясно, като излязат пробите за алкохола. Взеха и на него, и на мен, като ни спряха полицаите. Не сме правили опит да бягаме и да се крием, не ги познавам тия момчета, които през цялото време ни притискаха и искаха да ни изпреварят на забранен участък...\", заяви родената в Лом жена. По думите й с Йордан Пенев се запознала в социалните мрежи, двамата живеели заедно от около два месеца, тя имала валидна шофьорска книжка, за разлика от Пенев, който бил само собственик на автомобила.  Наблюдаващият бързото досъдебно производство прокурор Антония Спасова поиска най-строгата мярка за неотклонение за Йордан с аргумента, че обвиняемият е осъждан, не живее на постоянния си адрес в село Орлово и че срещу него в МВР имало 11 заявителски материала за кражби. Служебният защитник, адвокат Гарибалди, контрира, че клиентът й е изтърпял последната си присъда от 5 месеца в затвора преди близо 6 години и има постоянна работа като каменоделец. Заявителските материали, според юристката, нямали никаква доказателствена сила, защото по тях нямало събрани никакви доказателства и не били образувани досъдебни дела. Определението за постоянната мярка за неотклонение подлежи на обжалване пред Окръжния съд в Стара Загора, това ще стане на 23 януари. От прокуратурата в Казанлък отказаха да коментират дали и водачът на аудито, курсантът от НВУ - Велико Търново, Пламен А. е бил тестван за алкохол. Без коментар остана и въпросът кой е бил зад волана на \"Опел Корса\"-та при спирането й от пътните полицаи в прохода \"Хаинбоаз\". Към момента срещу Йордан Пенев е повдигнато обвинение по член 325, ал. 3 от НК за хулиганство при управление на МПС, което се наказва със затвор до 5 години. Очаква се казусът за случилото се на пътя да влезе за разглеждане в съдебна зала до месец, вече са разпитани всички участници в инцидента, предстоят да излязат лабораторните анализи за алкохол. “Старозагорец вдигна мемориал на Капитан Петко войвода в Гърция “, отбелязва вестникът. Паметният комплекс е изграден изцяло с частни дарения на дребни суми, сред дарителите били и български турци. Около 120 българи-дарители, сред които и старозагорецът, наследник на тракийски бежанци от Мала Азия Наско Гелимачев, със съдействието на признателни на историята гърци, откриха музей на войводата Киряк Петко в родното му село Доганхисар в Беломорска Тракия, тогава Българско. Музеят е част от мемориален комплекс, към който още през 2004 г. Гелимачев вдига паметник на войводата и впоследствие достроява и зала за мероприятия. В него са показани автентични портрети от 1900 г. на други наши 10 видни български възрожденци и борци против турското робство, събирани от Ботевия четник, странджанския войвода поп Сава Катрафилов, чийто портрет също е изложен, съобщи Гелимачев, който лично е издирил реликвите от наследниците на свещеника. В музея са почетени и 5-има гръцки хайдути и войводи, които са се борили срещу турските поробители.  В момента мемориалният комплекс е завършен на 80%. Той ще бъде напълно готов за 175-годишнината от рождението на Капитан Петко войвода в края на декември 2019 г.  Към комплекса предстои да бъде изградена още и чешма, която ще носи името \"Петковата\". Поискана е и благословията на владиката на Комотини за изграждане на параклис на името на св. Димитър, превърнал се в символ на хайдутите, които всяка година на празника на светеца слизат от гората.  \r\n\"От 1992 г. се занимавам с това. Най-първо трябваше да осигуря мястото\", уточни авторът на проекта Наско Гелимачев. Той беше категоричен, че в Гърция няма паметник на друг чужд герой и надали ще има втори. \"Гърците са националисти по душа и сърце. Те обаче се убедиха, че Капитана е дал не малко и за гръцката свобода, като се е сражавал за остров Крит. Петко войвода е герой на няколко страни. Веднъж от армията на Гарибалди и втори път на Руската царска армия. На 5 юни 1879 г., предвождан от руските генерали, участници в Освободителната война, е представен на император Александър II Цар Освободител с думите: \"Този млад момък защитава половин България и дето е той, там не могат да влезнат турските орди\". Петко войвода получава званието офицер и е награден с най-високото войнско звание \"капитан от Руската царска армия\". Дадено му е и имение от 11 хил. дка в Киевска Рус, за което все още има надежда, че ще бъдат открити документи.\" Гелимачев сподели и болката си, че паметникът е издигнат само с частни дарения на дребни суми. Онези, които разполагали със средства, като чуели за идеята, му се смеели на ума. Нито едно от Тракийските дружества в България не се е включило в проекта му. Между частните дарители имало и не малко български турци, отнесли се позитивно към делото на Капитан Петко. Някои от тях помнели сцената от едноименния филм за войводата, в която той отива във Варна при Мехмед кафеджията и му казва да пише сметката му на вересия. След като си тръгва обаче, съдържателят изтрива от дъската дълга на войводата и така засвидетелства всенародната обич към героя.", "date": "2019.01.17", "title": "Преглед на основните теми в старозагорския печат"}
{"url": "http://www.focus-news.net/news/2019/01/17/2613048/sofiyska-voda-vremenno-shte-prekasne-vodosnabdyavaneto-v-nyakoi-chasti-na-stolitsata.html", "text": "„Софийска вода” временно ще прекъсне водоснабдяването в някои части на столицата. Това съобщиха от пресцентъра на  дружеството . \r\nВъв връзка с изграждане на сградно водопроводно отклонение на ул. „Светла“ в кв. „Модерно предградие“ се налага спиране на водоподаването от 09.00 до 17.00 часа на клиентите на „Софийска вода”, живеещи в района на: ул. „Черни Дрин“, ул. „Баба“, ул. „Братя Станиславови“, ул. „Стефан Дуньов“, ул. 357, гробищен парк „Бакърена фабрика“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. 379 ъгъла с ул. „Братя Станиславови“. \r\nВъв връзка с реконструкция на уличен водопровод пред бл. 603 в жк. „Люлин“ 6 се налага спиране на водоподаването от 09.00 до 21.00 часа на клиентите на „Софийска вода”, живеещи в района на: ул. 605 от бул. „Джавахарлал Неру“ до ул. „Полк. Никола Попов“, бул. „Джавахарлал Неру“ №41, бл. 603, бл. 609. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: на паркинга пред бл. 609 . \r\nВъв връзка с монтаж на редукоур за налягане на ул. „Къпина“ в кв. „Княжево“ се налага спиране на водоподаването от 10.00 до 22.00 часа на клиентите на „Софийска вода”, живеещи в района на: ул. „Явор“, ул. „Горска теменуга“, ул. „Витошки бор“, ул. „Къпина“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Горска теменуга“ ъгъла с ул. „Калинка“ . \r\nВъв връзка с изграждане на сградно водопроводно отклонение на бул. „Цар Борис III“ в местност Гърдова глава се налага спиране на водоподаването от 10.00 до 22.00 часа на клиентите на „Софийска вода”, живеещи в района на: бул. „Цар Борис III“ (източен локал) от ул. „Елица“ до бул. „Никола Петков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Елица“ ъгъла с бул. „Цар Борис III“. \r\nВъв връзка с диагностика на уличен водопровод на ул. „Георги Никифоров“ в с. Чепинци се налага спиране на водоподаването от 10.00 до 15.30 часа на клиентите на „Софийска вода”, живеещи в района на: ул. „Георги Никифоров“, ул. „Липа“, ул. „Голяма могила“, ул. „Стефан Недялков“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Липа“ ъгъла с ул. „Голяма могила“ . \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на „Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx.", "date": "2019.01.17", "title": "„Софийска вода” временно ще прекъсне водоснабдяването в някои части на столицата"}
{"url": "http://www.focus-news.net/news/2019/01/17/2613051/burgas-normalno-e-dvizhenieto-po-patishtata-v-oblastta.html", "text": "Нормално се осъществява движението по пътищата в област Бургас. Това съобщи за  Радио „Фокус“ – Бургас  дежурният от Областно пътно управление – Бургас. Пътищата са нормално проходими, няма затворени проходи. \r\nИнтензивно е движението по основните улици и булеварди в Бургас. По-натоварен е трафикът по булевардите „Христо Ботев“, „Демокрация“, „Сан Стефано“, „Стефан Стамболов“ и „Тодор Александров“, както и по ул. „Янко Комитов“ в комплекс „Славейков“. По-интензивно е движението и по пътя към квартал „Меден Рудник“. \r\nМария КУРТЕВА", "date": "2019.01.17", "title": "Бургас: Нормално е движението по пътищата в областта"}
{"url": "http://www.focus-news.net/news/2019/01/17/2613049/yambol-s-tarzhestven-ritual-shte-badat-otbelyazani-141-godini-ot-osvobozhdenieto-na-grada.html", "text": "В Ямбол ще бъдат отбелязани 141 години от освобождението на града от османско владичество. Това съобщиха от пресцентъра на  Общината . Официалната церемония по отбелязване на историческата дата ще бъде пред паметната плоча на мястото, където са  посрещнати руските освободителни войски през 1878 г. (пред сградата на ОДК – Ямбол, ул. „Търговска“ 27, бивше НУ „Св. св. Кирил и Методий“). Началото е в 10.45 часа с изпълнения на тържествени маршове от Духовия оркестър при Народно читалище „Съгласие – 1862“. В 11.00 часа започва тържественият ритуал с химна на Република България, слово на кмета Георги Славов и отслужване на благодарствен молебен. На паметната плоча ще бъдат поднесени венци и цветя на признателност.  \r\nВ 11.30 часа честването продължава с шествие по централните улици на града с маршрут: ул. „Търговска”, пл. „Освобождение”, ул. „Цар Освободител” до Паметника на героите, загинали за националното ни освобождение. В 11.45 часа там също ще бъдат поднесени венци и цветя на признателност към героите, отдали живота си за свободна България.", "date": "2019.01.17", "title": "Ямбол: С тържествен ритуал ще бъдат отбелязани 141 години от освобождението на града"}
{"url": "http://www.focus-news.net/news/2019/01/17/2613038/to-vima-gartsiya-ratifikatsiyata-na-prespanskiya-dogovor.html", "text": "Дори и ако Ставрос Теодоракис, основателят и лидер на партия „То Потами“ (партия „Реката“ – бел. ред.), реши да се въздържи от гласуване, както той обяви снощи, правителството все пак има солиден блок от 149 депутати, пише на електронната си страница гръцкият  To VIMA . В него влизат 145-те народни избраници от СИРИЗА плюс четирима депутати и активни членове на АНЕЛ.  \r\nЛевият демократ, депутатът Танасис Теохаропулос ще подкрепи споразумението, освен ако партията му не нещо друго и тогава той ще трябва да се подчини на партийната дисциплина . Това ще се реши на 20 януари.  \r\nВ сряда вечерта Ципрас заяви, че е нужно абсолютно мнозинство, за да се осигури легитимност от политическа гледна точка, макар че Преспанското споразумение може да бъде прието и с гласовете само на присъстващите в залата по време на вота депутати.   Вотът на доверие е в основата на Преспанското споразумение   \r\nНякои анализатори вярват, че победата в снощния вот на доверие индиректно ще се отрази и на гласуването за Договора, с който ще се разреши спорът между Атина и Скопие за името.   \r\nЦипрас и Заев са номинирани за Нобелова награда за мир заради  това споразумение, с което се слага край на конфликта между двете съседни държави, който продължава десетилетия.   \r\nАко правителството в Атина не успее да осигури 151 гласа при първо гласуване, това ще се интерпретира като загуба на мнозинството за правителството и ще доведе до предсрочни общи избори.   \r\nСАЩ и ЕС са на категорично мнение, че Преспанският договор трябва да се ратифицира с абсолютно мнозинство. Така ще се даде възможност на Скопие да се присъедини към НАТО и да започне предприсъединителните преговори и с ЕС. \r\nАбсолютното мнозинство е нужно и в името на международното признаване на легитимността на Договора. Москва се опитва открито до подкопае неговото прилагане по различни начини.  Това стана съвсем ясно по време на визитата на канцлера Ангела Меркел в Атина неотдавна, както и заради силната подкрепа на Вашингтон.   \r\nВотът изправя партия „То Потами“ пред сериозно изпитание, тъй като тя се обявява за европейско единство и за формиране на политиките заедно с ключови международни организации.    Ивелина Ватова", "date": "2019.01.17", "title": "To VIMA (Гърция): Ратификацията на Преспанския договор"}
{"url": "http://www.focus-news.net/news/2019/01/17/2613044/balgarskata-pravoslavna-tsarkva-pochita-pametta-na-prepodobni-antoniy-veliki.html", "text": "На 17 януари Българската православна църква почита паметта на Преподобни Антоний Велики, а празникът е наричан от народа Антоновден. \r\nАнтоний е роден около 250 година в Египет. През своя живот той прекарва 20 години при пълно усамотение в пустинята. При него идват болни и страдащи хора, с които той говори с часове.На 104 години излиза в открит диспут с привържениците на арианското учение и ги побеждава. Успехът му е наречен тържество на християнството. На следващата година Антоний умира и е погребан на тайно място. По-късно мощите му са открити и тържествено пренесени във Виена. В народния календар Антоновден се празнува за предпазване от болести. \r\nПразникът е познат и като Лелинден: име за означаване на болестта - леля - чумата, шарката. На този ден жените не предат, не плетат, не варят боб и леща, за да не разсърдят чумата, шарката и \"синята пъпка\". Специално омесени за празника содени питки, намазани с петмез или мед, се раздават на близки и съседи за здраве. Задължително едно парче от питката се оставя на тавана и се нарича за „лелята\" - чумата, болята. В някои райони на страната празниците им се означават с общото название сладки и медени. \r\nВ Пиринско се вярва, че всички болести се събират на Антоновден, а на следващия Атанасовден тръгват по хората. Името Антон произхожда от гръцката дума „анто\", което значи цвете. В народните представи двамата братя близнаци Антон и Атанас са ковачи, които първи изобретяват ковашките клещи. Затова Антоновден и Атанасовден се честват като празници на ковачи, железари, ножари и налбанти.", "date": "2019.01.17", "title": "Българската православна църква почита паметта на Преподобни Антоний Велики"}
{"url": "http://www.focus-news.net/news/2019/01/17/2613047/pazardzhik-konstantiyskiyat-episkop-yakov-shte-oglavi-arhiereyska-sveta-liturgiya-v-katedralniya-hram-sv-bogoroditsa.html", "text": "На Антоновден с благословението на Негово Високопреосвещенство Пловдивския митрополит Николай, Негово Преосвещенство Константийският епископ Яков - викарий на Пловдивския митрополит и архиерейски наместник на Пазарджишка духовна околия ще оглави Архиерейска света Литургия в катедралния  храм \"Св. Богородица\", град Пазарджик на Пловдивска епархия, предаде репортер на  Агенция \"Фокус\".   Начало: 9.00 часа.  \r\nНикола ПЕТКОВ", "date": "2019.01.17", "title": "Пазарджик: Константийският епископ Яков ще оглави архиерейска света Литургия в катедралния храм \"Св. Богородица\""}
{"url": "http://www.focus-news.net/news/2019/01/17/2613045/afp-gratskiyat-premier-specheli-vot-na-doverie.html", "text": "Алексис Ципрас в сряда оцеля след вота на доверие, съобщава  AFP .    \r\nВъпреки това все още не е ясно каква ще бъде съдбата на неговото правителство и дали през септември ще завърши пълния си четиригодишен мандат. В момента 44-годишният ляв лидер е изправен пред следващото предизвикателство – гръцкият парламент да одобри договореността със съседна Македония за името на страната, което предизвика протести и в двете държави. Сред неговите предстоящи цели са ревизия на конституцията, увеличаване на минималната заплата и приключване на договореност по имотите на гръцката Църква, която неотдавна бе блокирана от висши гръцки духовници.    Разбитата коалиция \r\nВ неделя в Атина се очаква нов протест срещу Договора от Преспа. Главният опозиционен лидер Кирякос Мицотакис („Нова демокрация“) нарече Ципрас „ авантюрист“ и „евтин демагог“, който гради кариерата си върху лъжи. „Вие взехте властта с лъжи и ще я напуснете с лъжи“, заяви той по време на дебата преди вота на доверие в сряда в парламента на Гърция. Към левите депутати той заяви: „Причинихте достатъчно беди на страната … вижда се вашият край“. Мицотакис има преднина според социологическите проучвания. \r\nСделката около името ще разреши 27-годишен дипломатически спор, но тя съсипа коалицията на Ципрас с националистическата партия АНЕЛ.   \r\nМиналата седмица македонския парламент я одобри, но тя може да влезе в сила единствено, ако и гръцкият парламент я приеме.  Атина все още не е обявила дата, но Ципрас каза, че тя ще е преди края на януари.   \r\nЕС и НАТО приветстват постигнатото споразумение, защото така ще се премахнат гръцките възражения за присъединяване на Македония към двете международни организации.    Ивелина Ватова", "date": "2019.01.17", "title": "AFP: Гръцкият премиер спечели вот на доверие"}
{"url": "http://www.focus-news.net/news/2019/01/17/2613052/yambol-v-grada-shte-se-provede-publichno-obsazhdane-proekta-za-byudzhet-na-obshtinata-za-2019-g.html", "text": "От 17.30 часа в зала 107 на Община Ямбол ще се състои публично обсъждане на проекта за бюджет на Общината за 2019 година. Това съобщиха от пресцентъра на  Общината . Кметът Георги Славов отправя покана за участие в обсъждането до жителите на град Ямбол, юридически лица, представители на средствата за масово осведомяване, ръководители на бюджетни звена, на граждански сдружения, общински съветници и други заинтересовани лица. Пълният текст на поканата е публикуван на сайта на Община Ямбол в рубриката „Актуално“.", "date": "2019.01.17", "title": "Ямбол: В града ще се проведе публично обсъждане проекта за бюджет на Общината за 2019 г."}
{"url": "http://www.focus-news.net/news/2019/01/17/2613039/varna-oblastnata-komisiya-za-borba-s-gripa-shte-reshi-dali-da-obyavi-gripna-vakantsiya.html", "text": "Областната оперативна комисия за борбата с грипа ще заседава от 15.00 часа в Регионалната здравна инспекция (РЗИ) във Варна. На срещата ще се решава дали ще бъде обявена грипна ваканция в училищата на територията на Варна и областта. Това съобщи за  Радио „Фокус“ – Варна  директорът на РЗИ д-р Дочка Михайлова. По думите й най-вероятно в Средното училище „Св. Климент Охридски“ в град Дългопол ще бъдат обявени неучебни дни поради високия процент на отсъстващи по болест деца. Тя уточни, че в областта има и други учебни заведения с по-висока заболеваемост, за които също ще бъде обсъдено предприемането на мерки от страна на комисията. Според д-р Драганова в общините без Варна има по-висок процент на болни деца. Засега в училищата в областния град няма основание за обявяване на грипна ваканция. На заседанието утре, обаче, ще бъдат обсъдени последните данни за заболеваемостта. \r\nДиана СТОЕВА", "date": "2019.01.17", "title": "Варна: Областната комисия за борба с грипа ще реши дали да обяви грипна ваканция"}
{"url": "http://www.focus-news.net/news/2019/01/17/2613053/sofiya-sveti-kipriyanovi-molitvi-shte-badat-otsluzheni-v-mitropolitskata-katedrala-sv-nedelya.html", "text": "В митрополитската катедрала „Св. Вмца Неделя” в София, след редовната света литургия, от 10.00 часа ще бъдат отслужени молитви на св. Киприян, предаде репортер на  Агенция \"Фокус\" . Тези молитви се четат срещу влиянието на всички зли сили. Ще бъде извършен и водосвет. Вечернята ще започне в 16.00 часа.  \r\nНикола ПЕТКОВ", "date": "2019.01.17", "title": "София: Свети Kиприянови молитви ще бъдат отслужени в митрополитската катедрала „Св. Неделя”"}
{"url": "http://www.focus-news.net/news/2019/01/17/2613054/veliko-tarnovo-promyana-v-naredbata-za-mestni-danatsi-i-taksi-shte-glasuvat-na-zasedanie-obshtinski-savetnitsi-v-svishtov.html", "text": "Промяна в Наредбата за местни данъци и такси ще гласуват свищовски общински съветници на извънредно заседание. Сесията е свикана със заповед на председателя на местния парламент д-р Кристиян Кирилов, съобщават за  Радио „Фокус“ – Велико Търново  от Община Свищов. На нея освен съветниците ще присъстват и кметовете, както и кметските наместници от населените места в региона. Дневният ред съдържа само една точка – Приемане на изменения и допълнения в Наредба за определяне размера на местните данъци на територията на Община Свищов. Заседанието ще се проведе от 16.00 часа в Зала 1 на Община Свищов. \r\nЛуиза ТРАНЧЕВА", "date": "2019.01.17", "title": "Велико Търново: Промяна в Наредбата за местни данъци и такси ще гласуват на заседание общински съветници в Свищов"}
{"url": "http://www.focus-news.net/news/2019/01/17/2613056/vratsa-ikona-na-sveti-efrem-novi-s-chastitsa-ot-svetite-mu-moshti-shte-bade-izlozhena-za-poklonenie-v-grada.html", "text": "В 8.30 часа във врачанския митрополитски  храм „Св. Николай“ ще бъде изложена за поклонение   икона на свети Ефрем Нови с частица от светите му мощи, предаде репортер на  Агенция \"Фокус\" . Тя пристига за първи път в България и за благословение на православните християни. В 16.30 часа пред иконата ще бъде отслужен молебен от Негово Високопросвещенство Врачанския митрополит Григорий. Идването на иконата с вградени частици от  светите мощи  на свети Ефрем Нови Чудотворец  е свързано и с  представяне на книгите за неговия живот и чудеса „Свети великомъченик и чудотворец Ефрем Нови“ и детската „Светецът светкавица“ . Това ще стане от  17.30 часа в Регионалната библиотека „Христо Ботев“. На събитието ще присъства и авторът на книгите журналистът Ангел Бончев. Никола ПЕТКОВ", "date": "2019.01.17", "title": "Враца: Икона на свети Ефрем Нови с частица от светите му мощи ще бъде изложена за поклонение в града"}
{"url": "http://www.focus-news.net/news/2019/01/17/2613055/stara-zagora-dvama-dushi-sa-zadarzhani-a-edin-se-izdirva-sled-gonka-s-politsiyata.html", "text": "Двама души са задържани, а един се издирва след гонка с полицията. Това съобщиха за  Агенция „Фокус“  от пресцентъра на  МВР  . В 2.40 ч. тази нощ на територията на Старозагорска област полицейски патрул подава сигнал за проверка към автомобил марка „Пежо“. Автомобилът отказва да спре, вследствие на което  е последвало преследване. Колата е спряна между селата Ръжена и Ягода.  \r\nДеница КИТАНОВА", "date": "2019.01.17", "title": "Стара Загора: Двама души са задържани, а един се издирва след гонка с полицията"}
{"url": "http://www.focus-news.net/news/2019/01/17/2613050/sofiya-belogradchishkiyat-episkop-polikarp-shte-oglavi-arhiereyska-sveta-liturgiya-v-paraklisa-sv-antoniy-veliki-v-kremikovskiya-manastir.html", "text": "Белоградчишкият епископ Поликарп ще оглави архиерейска света Литургия в параклиса „Св. Антоний Велики“ в Кремиковския манастир на 17 януари, предаде репортер на  Агенция „Фокус“ . На тази дата всяка година Православната църква прославя преподобни Антоний Велики - Антоновден. По този повод в параклиса „Св. Антоний Велики“ в Кремиковския манастир „Св. вмчк Георги“, с благословението на Негово светейшество Българския патриарх и Софийски митрополит Неофит, архиерейска света Литургия ще оглави Негово преосвещенство Белоградчишки епископ Поликарп - викарий на Софийския митрополит. Началото ще бъде в 9.30 часа.  \r\nНикола ПЕТКОВ", "date": "2019.01.17", "title": "София: Белоградчишкият епископ Поликарп ще оглави архиерейска света Литургия в параклиса „Св. Антоний Велики“ в Кремиковския манастир"}
{"url": "http://www.focus-news.net/news/2019/01/17/2613060/pregled-na-osnovnite-temi-v-dobrudzhanskiya-pechat.html", "text": "„Свикват нова извънредна сесия за блок „Добрич“, съобщава на първа страница вестник  „Нова добруджанска трибуна“ . Новата извънредна сесия се инициира от политическите групи на БСП, „Атака“, РБ, ДПС и АБВ. Новината е съобщена на пресконференция в Общината. За да бъде свикана сесията, са необходими 14 подписа на общински съветници, които подкрепят идеята. Тези политически групи се обединяват около идеята блокът да бъде довършен чрез теглене на кредит, а не със собствени средства на Общината, което ще се отрази негативно на планираните за 2019 г. дейности. Като продължение на темата – „БСП иска оставката на Иво Пенчев“. Според арх. Емилия Добрева и политическата група на БСП е въпрос на морален жест председателят на Общинския съвет на Добрич да си подаде оставката. Основният мотив е, че Иво Пенчев не е поел отговорност като не е гласувал на последната извънредна сесия. За учениците, влюбени в космоса, Община град Добрич и Центърът за творческо обучение дават две стипендии за участие през лятото в Международния космически лагер в турския град Измир. Информационна среща за възможностите за участие в конкурса ще се състои на 28 януари в Общинския младежки център „Захари Стоянов“ от 13,00  часа. В рубриката „Гореща тема“ другият регионален вестник  „Добруджанска трибуна“  съобщава на първа страница: „Безпринципна коалиция търси начини да прокара спорния заем за блок „Добрич“. „По тоталитарен начин БСП поиска оставката на председателя на Общински съвет“, гласи подзаглавието. Като продължение на темата е заявената от Иво Пенчев позиция: „Блок „Добрич“ може да бъде довършен без заем“. Според председателя на Общинския съвет БСП иска оставката му, защото е подразнена от думите му, че комунистическият режим е създал казуса с блока. „Близо 16,2 млн. лв. се очаква да е бюджетът за 2019-та на Община Каварна“, съобщава изданието. Кметът на морската община Нина Ставрева е представила вчера проекта за бюджет със заложените приходи и разходи за годината. 6,5 млн. лв. ще се добавят към общия бюджет от спечеленото европейско финансиране. Проектобюджетът е публикуван на страницата на Общината в Интернет. „Приемат заявки за участие в конкурса „За да я има България“ до 25 януари“, съобщава всекидневникът. Конкурсът е организиран от Община град Добрич и Драматичен театър „Йордан Йовков“. Заявки за участие могат да се депозират на място в Общината или чрез електронната поща.", "date": "2019.01.17", "title": "Преглед на основните теми в добруджанския печат"}
{"url": "http://www.focus-news.net/news/2019/01/17/2613057/blagoevgrad-fotoizlozhba-po-povod-100-godishninata-ot-tragichnata-konchina-na-posledniya-ruski-imperator-nikolay-vtori-i-negovoto-semeystvo-se-otkriva-v-gotse-delchev.html", "text": "На днешния Антоновден, с благословението на Негово високопреосвещенство Неврокопския митрополит Серафим, в град Гоце Делчев се открива фотоизложба, посветена на 100 годишнината от трагичната кончина на последния руски император Николай Втори и неговото семейство, предаде репортер на  Агенция \"Фокус\".  Тя се организира от Неврокопската света митрополия, съвместно с Подворието на Московския и на цяла Русия патриарх в София. Откриването на фотоизложбата ще стане в 17.30 часа, в Изложбената зала на Дома на културата, гр. Гоце Делчев, площад \"Македония\" № 1.  \r\nНикола ПЕТКОВ", "date": "2019.01.17", "title": "Благоевград: Фотоизложба по повод 100- годишнината от трагичната кончина на последния руски император Николай Втори и неговото семейство се открива в Гоце Делчев"}
{"url": "http://www.focus-news.net/news/2019/01/17/2613059/plovdiv-natovaren-e-trafikat-po-osnovnite-napravleniya-v-oblastta.html", "text": "Натоварен е трафикът по основните направления в Пловдивска област, съобщиха за  Радио „Фокус“ – Пловдив  от Областното пътно управление. По-засилено автомобилно движение се отчита по пътищата Пловдив-Карлово, Пловдив-Пазарджик и Пловдив-Асеновград, както и по пловдивския участък на АМ „Тракия“. Пътищата на територията на областта са предимно сухи, в планинските райони са обработени срещу заледявания и са нормално проходими при зимни условия. Опасност от падащи камъни има по направленията Асеновград-Смолян, Кричим-Стамболийски и Юговско ханче-Югово-Лъки-Здравец. Проходът Троян-Кърнаре остава затворен за движение на всички моторни превозни средства. Забранено е движението на камиони по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. До 2 февруари е забранено и преминаването на тежкотоварни моторни превозни средства над 12 тона по пътя Поповица-Болярци. Обходният маршрут е по път Поповица-Садово-Кочево-Болярци. \r\nТрафикът на територията на град Пловдив е изключително натоварен. Задръствания се образуват по булевардите „Христо Ботев“, „Руски“, „Източен“, „Шести септември“ и „Васил Априлов“. Натоварено движение се отчита също по бул. „Дунав“, „България“ и „Пещерско шосе“. Призовават се водачите да шофират с повишено внимание и съобразена скорост, както и да не предприемат рискови изпреварвания, за да не се създават предпоставки за възникването на пътни инциденти. До 21 януари ще останат затворени за движение двете платна на бул. „Цар Борис III Обединител” в Пловдив, в отсечката от кръстовището с ул. „Цанко Дюстабанов“ и ул. „Граф Игнатиев“, до Тунела. Променени са маршрутите на 12 автобусни линии от вътрешноградския транспорт. Пътните настилки на територията на града са сухи и нормално проходими.  \r\nТони МИХАЙЛОВ", "date": "2019.01.17", "title": "Пловдив: Натоварен е трафикът по основните направления в областта"}
{"url": "http://www.focus-news.net/news/2019/01/17/2613058/stara-zagora-na-23-i-32-godini-sa-zadarzhanite-mazhe-sled-gonkata-tazi-nosht-presledvaniyat-avtomobil-e-udaril-patrulka.html", "text": "Автомобил „ Пежо” е задържан от органите на реда на пътя между Ръжена и Ягода, след като е бил преследван в продължение на стотици километри. Това съобщиха за  Радио „Фокус”  от Районното управление в Казанлък. В автомобила са пътували трима мъже. Двама са заловени, единият е избягал. Заловените са на 23 години и 32 години. Единият е криминално проявен. Издирва се третият мъж. Полицията спира и проверява автомобилите в района. \r\nКъм 2.40 часа тази нощ лек автомобил „ Пежо” не е спрял на стоп палка на екип от КАТ в Стара Загора. С висока скорост автомобилът се отправил към единият от изходите на града и се качил на автомагистрала „Тракия”, където поел в посока Пловдив. Автомобилът е бил последван от полицаите. В преследването се включил и екип на КАТ от Чирпан, който се опитал да спре автомобила, но водачът не се подчинил и на техните сигнали. Преди Пловдив автомобилът - нарушител слязъл от магистралата и поел към Карлово, а след това и в посока Казанлък. Полицията в Казанлък завардила всички входове към града, автомобилът обаче се отклонил към селата Бузовград, Розово, Кънчево и Ръжена. Автомобилът е спрян на пътя между Ръжена и село Ягода. Преследваният автомобил е ударил патрулка, няма пострадали. \r\nСлавяна ГАЙДАРОВА", "date": "2019.01.17", "title": "Стара Загора: На 23 и 32 години са задържаните мъже след гонката тази нощ, преследваният автомобил е ударил патрулка"}
{"url": "http://www.focus-news.net/news/2019/01/17/2613064/blagoevgrad-trafikat-v-oblastta-e-normalen.html", "text": "Трафикът в Благоевградска област е нормално интензивен. Това съобщиха за  Радио „Фокус“ – Пирин  от Областно пътно управление – Благоевград. През изминалата нощ обстановката по пътищата е била спокойна и няма регистрирани тежки пътни инциденти. Не е имало сигнали за паднали камъни, които да са затруднявали трафика по републиканската пътна мрежа. Пътните настилки са частично мокри, на по-високите и усойни места заледени и хлъзгави като се наблюдава и намалена видимост поради мъгла. Нормално е движението по главен път Е-79, второкласен път 19 Симитли-Гоце Делчев и автомагистрала „Струма“ в участъка от Благоевградска област. В региона не се извършват ремонтни дейности, поради което няма въведени ограничения за движението. От Областно пътно управление-Благоевград отправят апел към водачите на моторни превозни средства шофьорите да се движат със съобразена скорост и да спазват правилата за движение. \r\nДенис НИКИФОРОВ", "date": "2019.01.17", "title": "Благоевград: Трафикът в областта е нормален"}
{"url": "http://www.focus-news.net/news/2019/01/17/2613061/veliko-tarnovo-normalno-e-dvizhenieto-v-oblastta-na-mesta-prevalyava-dazhd.html", "text": "Условията за пътуване в областта са нормални. Настилките – предимно сухи, времето – облачно, като на места превалява дъжд, предаде репортер на  Радио „Фокус“ – Велико Търново . Затворен за товарни автомобили над 10 тона е път -551 Дебелец-Средни колиби-Елена. Обходният  маршрут е през Дебелец-В.Търново-Лясковски кантон-Миндя-Елена и обратно. Ограничено е движението на моторни превозни средства над 3,5 т.по път ІІІ-4082 Чешма-Кесарево. Срокът за приключване на ремонтите е 31 май, а обходният маршрут е през Чешма-Сливовица-Горско Ново село-Джулюница-Кесарево. Остава затворен поради свлачище  участък от път Царски извор – Драганово, обходният маршрут е през село Сушица. \r\nИнтензивно е движението по главните булеварди и кръстовища в града. Пътните настилки са предимно сухи, а времето – облачно, без валежи. На места има заледени участъци и органите на реда съветват водачите да са внимателни. По-засилен е трафикът по основните пътни артерии – бул. „България“, ул. „Никола Габровски“ и ул. „Васил Левски“, която е отворена за двупосочно движение. Натоварено е и в района на Южен пътен възел, пътен възел Качица, както и по улица „Магистрална“, която  съвпада с път София – Варна. Всички светофарни уредби към момента работят нормално. В едната лента се осъществява движението в участък от ул. „Климент Охридски“, причината е свлачище. В отсечката под крепостта Царевец трафикът се пренасочва в едното платно със светофар.  Екипи на КАТ „Пътна полиция“ следят за правилното протичане на движението. Патрули са разположени на входовете и изходите.  \r\nЛуиза ТРАНЧЕВА", "date": "2019.01.17", "title": "Велико Търново: Нормално е движението в областта, на места превалява дъжд"}
{"url": "http://www.focus-news.net/news/2019/01/17/2613062/dobrich-prodalzhava-remontat-na-chast-ot-patya-za-varna.html", "text": "Продължава ремонтът на част от пътя за Варна, в ремонт са части от околовръстния път на Добрич, предаде кореспондентът на  Радио „Фокус” – Варна . Навсякъде движението на автомобили в зоните на ремонт се регулира с пътни знаци. Дейностите продължават до 31 януари. Няма въведени промени в движението на автомобили в областта. Пътува се при зимни условия, пътните настилки на места са заледени и хлъзгави, няма затворени пътища. До 18 януари в Добрич се работи по улиците “Ген.Константин Манзей“ , „Александър Кръстев“, “Хаджи Димитър“, “Филип Тотю“, „Иван Вазов“, „Цар Шишман“ и  „Кирил и Методий“ в рамките на „Интегриран проект за подобряване на водния сектор в град Добрич“ ЛОТ 2. В Добрич времето е слънчево и ясно, духа слаб вятър, температурата на въздуха е около минус 1 градус. \r\nЖулиета НИКОЛОВА", "date": "2019.01.17", "title": "Добрич: Продължава ремонтът на част от пътя за Варна"}
{"url": "http://www.focus-news.net/news/2019/01/17/2613065/pazardzhik-dvizhenieto-po-patya-ot-selo-dyulevo-do-razklona-za-strelcha-se-izvarshva-v-edna-lenta-v-rayona-na-35-km-poradi-remont.html", "text": "Натоварено е движението по главните  пътища в област Пазарджик, съобщи за  Радио „Фокус“ – Пазарджик  дежурният в Областно пътно управление. Пътните настилки в равнинната част на областта са сухи, по усойните и планински райони – частично заледени, обработени и проходими при зимни условия. Движението по пътя от село Дюлево до разклона за Стрелча, се извършва в една лента в района на 35 км, поради  пропадане на част от дясното платно. Движението в участъка се извършва в лявото платно и е регулирано с пътни знаци. Въведено е ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nРадослава МУРДЖЕВА", "date": "2019.01.17", "title": "Пазарджик: Движението по пътя от село Дюлево до разклона за Стрелча се извършва в една лента в района на 35 км поради ремонт"}
{"url": "http://www.focus-news.net/news/2019/01/17/2613066/sport-atletiko-madrid-otpadna-ot-kupata-na-kralya-sled-33-s-zhirona.html", "text": "Атлетико Мадрид отпадна от турнира за Купата на краля след равенство 3:3 на своя стадион „Уанда Метрополитано“ с Жирона в мач от осминафиналите на турнира. Първата среща в завърши 1:1 и така каталунците продължават напред заради повече отбелязани попадения на чужд терен.", "date": "2019.01.17", "title": "Спорт: Атлетико Мадрид отпадна от Купата на краля след 3:3 с Жирона"}
{"url": "http://www.focus-news.net/news/2019/01/17/2613070/pregled-na-osnovnite-temi-v-burgaskiya-pechat.html", "text": "„Експертизата: Над декар са унищожените дюни на „Смокиня“ е водещото заглавие в днешния брой  на вестник  „Черноморски фар“ . „По-голяма част са в частния имот на Нончев, който решил да се разправи с природната забележителност“ е подзаглавието на материала. Три бели дюни, разположени на площ от 622 кв. м, са били основната цел на сочения за подбудител по събарянето им – Иван Нончев, пише още вестникът.  \r\n„Уеднаквяват правилата за прием в градини и първи клас“ е друго заглавие от първата страница на вестника. „Заявената адресна регистрация при кандидатстване трябва да е на детето, не на родителите“ и „Редуцират паралелките за предучилищна възраст в няколко школа“ са подзаглавията на материала. \r\n„20% увеличение на заплатите на бургаските учители“ е друго заглавие от страниците на ежедневника. Кметът Димитър Николов и представители на учителските синдикати в Бургас подписаха споразумение към колективния трудов договор в сферата на образованието, пояснява материалът. \r\n„380 кг пластмасови капачки от Айтос за благородна кауза – реанимобил с оборудване за бебета“ е още едно заглавие от страниците на „Черноморски фар“. Чувалите с капачки са събрани от ученици, учители, общинари и граждани, които се включиха в кампанията „Голямото сърце на Айтос“, пише още вестникът.", "date": "2019.01.17", "title": "Преглед на основните теми в бургаския печат"}
{"url": "http://www.focus-news.net/news/2019/01/17/2613072/gabrovo-propadnal-uchastak-zatrudnyava-dvizhenieto-mezhdu-selata-selishte-i-stokite.html", "text": "Пропаднал участък затруднява движението между селата Селище и Стоките. Шофьорите да карат внимателно в отсечката при  км 11+675. Мястото е обезопасено и сигнализирано, а укрепването ще продължи до 28 февруари. Това съобщиха за  Радио „Фокус“ – Велико Търново  от Областно пътно – управление – Габрово. Пътните настилки в района са частично мокри, обработени и проходими при зимни условия. В прохода Шипка остава в сила забраната за товарни автомобили над 12 тона. В района на котловините и около водните басейни видимостта е намалена. Ремонтни дейности текат по пътя между Севлиево и село Драгановци. Нека водачите се движат с повишено внимание и съобразена скорост в отсечката от км 0+000 до км 14+600. Срокът за приключване на преасфалтирането в региона е 22 юни. Пропаднал участък затруднява движението в участък от пътя между Габрово и връх Шипка. Нека водачите карат с повишено внимание в отсечката при км 164+150. В района е поставена необходимата сигнализация, а ремонтът трябва да приключи до края на февруари. Пропаднал участък затруднява движението в отсечка от пътя между Габрово и село Стоманеците. При км 7+060 една от лентите за движение е стеснена, като е поставена сигнализация. От Агенция „Пътна инфраструктура“ съветват водачите да карат с повишено внимание. Ремонтните дейности по укрепване на свлачището трябва да приключат до края на февруари. \r\nЛуиза ТРАНЧЕВА", "date": "2019.01.17", "title": "Габрово: Пропаднал участък затруднява движението между селата Селище и Стоките"}
{"url": "http://www.focus-news.net/news/2019/01/17/2613069/pazardzhik-76-godishen-mazh-e-postradal-seriozno-pri-pozhar.html", "text": "76-годишен мъж е пострадал сериозно при пожар в къща в Пазарджик, съобщиха от  ГД „Пожарна безопасност и защита на населението“ . Сигналът е подаден на 16 януари в 00:39 часа. Мъжът е с изгаряния втора степен, по главата и шията. При пожара е унищожено домашно имущество, етажна и покривна конструкция.", "date": "2019.01.17", "title": "Пазарджик: 76-годишен мъж е пострадал сериозно при пожар"}
{"url": "http://www.focus-news.net/news/2019/01/17/2613071/evrodeputatat-momchil-nekov-tryabva-palna-prozrachnost-pri-davane-na-razresheniya-za-pestitsidi-v-es.html", "text": "Публичен регистър до проучванията при разрешенията за пестициди и повече прозрачност при оторизацията на препаратите за растителна защита. За това призовава докладът относно разрешаването за пестициди в ЕС, който беше приет с голямо мнозинство на пленарното заседание в Страсбург вчера. Това съобщиха от  пресофиса на евродепутата Момчил Неков . През 2018 ЕП създаде специална комисия по въпроса след назрелия скандал с американската фирма Монсанто. Един от продуктите на компанията е веществото глифозат, което е широко използвано в земеделието и градинарството. Момчил Неков, българският представител в тази специална комисия, коментира, че не трябва и в Европа да има случаи подобни на този на заболелия от рак заради пестициди градинар Дуейн Джонсън, за да разберем, че трябват нова процедура и мерки. \"Бюджетът на Европейския орган за безопасност на храните (EFSA), който координира процедурата по одобрение на пестициди, също е недостатъчен и трябва да бъде увеличен\", посочи Неков. \r\n\"Нехимичните методи трябва да имат по-голямо приложение в селското стопанство. Активните вещества в препаратите за растителна защита носят рискове за околната среда и конкретно за опрашители като пчелите\", допълни българският евродепутат.  \r\nПриетият доклад на ЕП приканва държавите членки за по-ефективен контрол по външните граници на ЕС. В Съюза годишно влизат милиони тонове препарати, забранени от ЕС. За последните две години в ЕС са заловени близо 500 тона нелегални или фалшиви пестициди в ЕС.    \r\n„Нерегламентираните препарати носят риск за здравето на европейските граждани, затова е необходимо много високо ниво на контрол. Трябва да се обърне и много сериозно внимание на борбата с нелегалния внос, не само на пестициди, но и на всякакви други препарати, внесени от трети страни. Освен прекия аспект за вредата върху здравето, тези препарати създават икономически риск за много сектори. Нелегалните пестициди могат да попаднат в краен продукт, заради което да се наложи забрана за износ от територията на община, област или цялата страна. Нелегалният внос е особено остър проблем за страни като България, които са външна граница на Съюза“, каза още Момчил Неков. \r\nДокладът беше приет с голямо мнозинство - 526 „за“, 66 „против“ и 72 „въздържал се“.", "date": "2019.01.17", "title": "Евродепутатът Момчил Неков: Трябва пълна прозрачност при даване на разрешения за пестициди в ЕС"}
{"url": "http://www.focus-news.net/news/2019/01/17/2613073/smolyan-zaledeni-na-mesta-sa-patishtata-v-oblastta-nastilkite-sa-obraboteni.html", "text": "Проходими при зимни условия са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е слънчево и ясно. Температурите са в интервала от минус 6 до 1 6 градуса. Пътните настилки са мокри, заледени и заснежени на места по високите части, но са обработени с пясък и сол. Няма въведени ограничения по пътищата в областта, с изключение на ограничението за товарни автомобили над 3,5 тона през Пампoрово, което е целогодишно. Повишена е опасността от падащи камъни по пътищата в региона, затова водачите трябва да шофират с повишено внимание и съобразена скорост. През нощта не се получавани сигнали за инциденти по пътищата в област Смолян. \r\nЗаради ремонтни дейности е въведена временна организация на движението за безопасност на пътя по път II-86, в участъка  Средногорци – Рудозем. Участъкът е сигнализиран, а строителните и ремонтни дейности ще се извършват в различни части на трасето. По същото направление Средногорци – Рудозем от км 126+40 до км 126+272, движението е ограничено в лявата лента заради ремонтни дейности на пътя. През деня се регулира от регулировчици, а през нощта има светлинна сигнализация със светофари. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са предимно сухи, на места по второстепенните улици са заледени и затова трябва да се шофира внимателно. Автомобилният трафик в сутрешните часове е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.01.17", "title": "Смолян: Заледени на места са пътищата в областта, настилките са обработени"}
{"url": "http://www.focus-news.net/news/2019/01/17/2613074/po-predlozhenie-na-gerb-parlamentat-vklyuchi-v-dnevniya-si-red-izslushvane-na-ministara-na-obrazovanieto-krasimir-valchev.html", "text": "Парламентът включи в дневния си ред изслушване на министъра на образованието Красимир Вълчев за връзката на образованието с пазара на труда, предаде репортер на  Агенция „Фокус“ . Предложението е направено от председателя на Образователна комисия и депутат от ГЕРБ Милена Дамянова и група народни представители. „За“ предложението гласуваха 150 народни представители“, „против“ – 0 и „въздържали се“ – 27, с което предложението бе прието.  \r\nДеница КИТАНОВА", "date": "2019.01.17", "title": "По предложение на ГЕРБ парламентът включи в дневния си ред изслушване на министъра на образованието Красимир Вълчев"}
{"url": "http://www.focus-news.net/news/2019/01/17/2613075/petar-paunov-kmet-na-kyustendil-predlagame-kompleksna-turisticheska-usluga-bez-kompromis-sas-zastroyavaneto-i-ekologichnite-normi.html", "text": "Община Кюстендил предлага комплексна туристическа услуга без компромиси със застрояването и екологичните норми. Това каза за сутрешния блок „Добро утро, България“ на  Радио „Фокус“  кметът Петър Паунов, като обърна внимание на това, че единственото, което природата в околността не предлага, е солена вода. С различни дадености и разнообразие от туристически продукти, както и с богата културни програма, продължава реализиране на идеята Община Кюстендил да бъде дестинация на бъдещето, уточни той. „СПА, балнео, уелнес туризмът, здравната превенция – всичко това може да накара човек да живее пълноценно. Изключително богата културна програма с прекрасни фестивални емоции – Празник на черешата, Кюстендилска пролет, Празник на плодородието и хляба – дава един солиден облик на културния ни живот и прави незабравимо преживяването в Кюстендил. Разполагаме с най-добрата екологично чиста земеделска продукция, чиста планина, екологични пътеки, конни бази – можем с часове да изреждаме възможностите – това е серия от неща, които си заслужава да бъдат видени“, разказа кметът на Кюстендил. След дългогодишна работа, сред акцентите на работата на Общината за 2019 година започва рекламата на комплексната туристическа услуга, допълни Петър Паунов. Предстоящият ръст на инвестициите в туризма гарантират качество и многообразие на продукти и услуги, без да се прави компромис, както със застрояването, така и с екологичните норми, увери кметът на Кюстендил.  \r\nЕлеонора ЧОЛАКОВА", "date": "2019.01.17", "title": "Петър Паунов, кмет на Кюстендил: Предлагаме комплексна туристическа услуга без компромис със застрояването и екологичните норми"}
{"url": "http://www.focus-news.net/news/2019/01/17/2613077/glavniyat-sekretar-na-mvr-ivaylo-ivanov-kategorichno-ne-e-izpolzvano-orazhie-ot-politseyskite-organi-pri-gonkata-v-stara-zagora-vapros-na-vreme-e-vodachat-da-bade-zaloven.html", "text": "Категорично не е използвано оръжие от полицейските органи при гонката в Стара Загора. Това каза главният секретар на МВР гл. комисар Ивайло Иванов в предаването „Тази сутрин“ по  bTV  във връзка с около 200-километровата гонка между лек автомобил и патрулна кола тази нощ. „Около 2.35 патрул от ОДМВР-Стара Загора предприел проверка на автомобил, в който е имало лица със съмнително поведение. Автомобилът не се е подчинил на подадения звуков и светлинен сигнал и колегите са го последвали, след като е ускорил. Той е направил опит да ги изблъска от пътя, при което е реализирал леко ПТП с единия от служебните автомобили“, разказа главният секретар. Той уточни, че преследването е продължило на територияята на няколко населени места в областите Стара Загора и Пловдив. „Много патрули са се включили, автомобилът е бил постоянно под полицейско наблюдение. Въпреки многократните опити да го спрат, той не е реагирал по никакъв начин на сигналите за спиране. Тогава те са взели решение да използват устройството за принудително. При задържането водачът на автомобила е скочил от него и е избягал, другите две лица, които са били в него са задържани“, уточни гл. комисар Иванов. „В момента продължава издирването на въпросния шофьор“, допълни той, като отбеляза, че към момента все още не е ясно каква е била причината автомобилът да не се подчини на опитите да бъде спрян. „Само едно от лицата е криминално проявено, известен ни е шофьорът, въпрос на време е колегите ни да го задържат“, заяви гл. комисар Иванов. „Категорично не е използвано оръжие от полицейските органи“, подчерта той, като уточни, че охранител, който се е намирал в близост, е използвал пиратки, когато е видял да тича. Гл. комисар Иванов посочи, че при няма пострадали. По думите му двамата задържани до този момент отказват да дадат показания, но работата с тях предстои.", "date": "2019.01.17", "title": "Главният секретар на МВР Ивайло Иванов: Категорично не е използвано оръжие от полицейските органи при гонката в Стара Загора, въпрос на време е водачът да бъде заловен"}
{"url": "http://www.focus-news.net/news/2019/01/17/2613078/api-vremenno-e-ogranicheno-dvizhenieto-v-lyavata-lenta-na-paten-vazel-bankya-pri-km-59-na-am-struma-poradi-ptp.html", "text": "Временно е ограничено движението в лявата лента на пътен възел \"Банкя\" при км 59 на АМ \"Струма\" поради ПТП. Това съобщиха от пресцентъра на  Агенция \"Пътна инфраструктура\" .  \r\nВсички граждани и транспортни фирми могат да получават информация за актуалната пътна обстановка от  , както и по всяко време от денонощието на тел. 0700 130 20 в АПИ. \r\nВ агенцията целогодишно при 24-часов режим работи Ситуационен център, който събира и обобщава данните за състоянието по републиканските пътища.", "date": "2019.01.17", "title": "АПИ: Временно е ограничено движението в лявата лента на пътен възел \"Банкя\" при км 59 на АМ \"Струма\" поради ПТП"}
{"url": "http://www.focus-news.net/news/2019/01/17/2613080/ministar-rumen-porozhanov-kooperatsiite-prodalzhavat-da-imat-svoyata-perspektiva.html", "text": "Коопераците продължават да имат своята перспектива в земеделието и хранително-вкусовия бранш. Професионалният и експертен момент в нашата работа е изключително позитивен. Това заяви министърът на земеделието, храните и горите Румен Порожанов на годишния национален семинар на Националния съюз на земеделските кооперации в България, съобщиха от пресцентъра на  МЗХГ .  \r\n\"С НСЗКБ и другите асоциации минахме през много сериозни тестове последните години. През цялата 2017 г. в много добра комуникация със земеделския бранш мина дебатът за позицията ни за Общата селскостопанска политика- къде е България и какво искаме да направим. Смея да твърдя, че браншът и екипът на министерството знаят какво искат\", заяви министър Порожанов. Той припомни, че по време на българското председателство на Съвета на ЕС започна дебатът по ОСП и в началото на юни бяха представени от ЕК драфтовете на 3 регламента - най-важният от които е за  стратегическите планове. \"Всяка страна е дала позициите си по тях и се очакват коригираните  предложения на регламентите, но за съжаление вече 6 месеца това не става. За да не се губи време България вече е стартирала изработката на т.нар. SWOT анализ, който да изведе приоритетите и инструментите. Вероятно през месец май ще започне и публичното му обсъждане с бранша\", допълни той. \r\nПред председателите на кооперациите министър Порожанов обяви, че до края на месеца ще бъдат платена вторите ставки  на обвързаната подкрепа и акциза върху горивата за земеделски нужди. \"До 1-2 месеца ще бъде готова и новата държавна помощ за малки хладилни камери за съхранение на плодове и зеленчуци. Такава вече има за минимандрите, а в момента се съгласува с ЕК подобна схема и за малки кланици, както и за мобилни доилни апарати\", добави той.  \r\n\"Кооперациите са допустими бенефициенти по мярката за напояване, очаква се прием по нея между май и юни\", заяви председателят на НСЗКБ Явор Гечев.", "date": "2019.01.17", "title": "Министър Румен Порожанов: Кооперациите продължават да имат своята перспектива"}
{"url": "http://www.focus-news.net/news/2019/01/17/2613081/veliko-tarnovo-dve-kashti-sa-goreli-v-oblastta-nyama-postradali.html", "text": "Две къщи са горели във Великотърновска област през изминалото денонощие. Данни за пострадали граждани няма. Първият сигнал е бил за запален имот в село Константин. Той е подаден в 17.20 часа, на тел. 112, съобщават за  Радио „Фокус“ – Велико Търново  от Регионална дирекция „Пожарна безопасност и защита на населението“ – Велико Търново. Къщата се намира на улица „Оборище“. Огънят е предизвикан от строителна неизправност в комина. Изгоряла е междуетажна конструкция, а самата сграда е спасена. Второто обаждане е било за пожар в ел. табло на къща в Свищов. То е получено малко след 19.00 часа. Причината за инцидента е късо съединение, а огънят  е унищожил таблото и ел. проводник. И този имот, намиращ се на ул. „Плевенско шосе“, е спасен. \r\nНадежда КРЪСТЕВА", "date": "2019.01.17", "title": "Велико Търново: Две къщи са горели в областта, няма пострадали"}
{"url": "http://www.focus-news.net/news/2019/01/17/2613063/protothema-zoran-zaev-izprati-goreshtiya-kartof-parvata-bitka-za-prespasnkiya-dogovor-zapochva-v-gratskata-parlamentarna-komisiya.html", "text": "В сряда вечерта Атина бе информирана официално за завършването на конституционните промени в Македония в контекста на Преспанския договор, пише  гръцкото консервативно издание Protothema  и отбелязва, че с други думи това означава, че македонският премиер Зоран Заев е изпълнил задълженията си и подава топката на Гърция. \r\nМинистър-председателят на Македония е изпратил „горещия картоф“ с пожелание: „Вярвам силно, че приятелят ни Гърция ще ратифицира Преспанския договор и ще стане първата страна, подписала протокола за приемането ни в НАТО, а с това ще окуражи и останалите 28 страни в Алианса да направят същото и Македония да стане 30-ия член на НАТО“. \r\nКакто посочва изданието ,гръцкото правителство не е било изненадано, напротив, то очакваше нотата, за да започне процеса по ратификация на договор веднага след вота на доверие. След четири дни на задкулисни игри и остри критики, то получи заветните 151 гласа. \r\n„Прототема“ пише, че едва сега започва битката за Преспанския договор. Премиерът го потвърди по време на речта си в парламента в сряда вечерта. Той подчерта, че терминът „македонец“ се отнася до гражданството, а не до етническата принадлежност. „Споразумението ще влезе в зала и си мисля, че депутатите ще гласуват по съвест и историческото решение ще бъде взето и то е патриотична задача. Терминът се отнася единствено до националността и не определя националността на гражданите на Северна Македония. Освен това, официалният език на нашите съседи, както се отбелязва в споразумението и се признава от Резолюцията на ООН от 1977 година, спада към групата на южнославянските езици. \r\nС получаването на нотата от Скопие, следващата битка за правителството официално започва. А тя е за получаването на 151 гласа за ратификацията на договора за името.  \r\nВестникът посочва, че ситуацията нито е толкова проста, нито толкова лесна, колкото за вота на доверие. Изглежда правителството ще се бори да получи ключовия 151-и глас, нужен за ратификацията. Това е вотът на Костас Зурарис от АНЕЛ, който вече обяви, че ще гласува против и така, според изчисленията, Ципрас събира едва 150 гласа. Решаващият момент е дали СИРИЗА ще убеди Зурарис да бъде 151-ия. \r\nДругият важен момент е какво ще решат на заседанието на „То Потами“ (Реката), защото ако дори един от техните депутати, извън гласувалият за вота на доверие Костас Данелис, подкрепи Преспанския договор, той ще бъде ратифициран. В малко вероятният случай всички депутати от центристката партия да се обявят срещу споразумението, единствената надежда за правителството ще остане Танасис Теохаропулос, който подкрепя Преспанския договор, но ръководството на неговата партия ДИМАР („Демократическата левица“) се обяви срещу него. \r\nСъгласно последната информация на „Прототема“, правителството ще внесе за разглеждане Преспанския договор в гръцкия парламент директно, може би в петък в Комисията по отбрана и външни работи, където няма мнозинство след раздялата с „Независимите гърци“ (АНЕЛ). \r\nВ същото време, пише изданието, вървят задкулисни процеси. Според информацията, председателят на парламента Никос Вуцис търси начини да увеличи състава на Комисията с един член от редиците на независимите депутати. Но това се сблъсква с опозицията на „Нова Демокрация“, която е категорична,че независимите депутати не могат да бъдат представлявани в органа от двама народни представители. \r\nПревод и редакция:", "date": "2019.01.17", "title": "Protothema: Зоран Заев изпрати „горещия картоф“: Първата битка за Преспаснкия договор започва в гръцката парламентарна комисия"}
{"url": "http://www.focus-news.net/news/2019/01/17/2613083/kyustendil-patishtata-v-oblastta-sa-prohodimi-pri-zimni-usloviya-na-mesta-vidimostta-e-namalena-zaradi-magla.html", "text": "Пътищата в област Кюстендил са проходими при зимни условия, на места видимостта е намалена заради мъгла. Това съобщи за  Радио „Фокус” – Кюстендил  дежурният в Областно пътно управление – Кюстендил. Пътните настилки на места са хлъзгави и опесъчени. Няма допълнително въведена организация на движението по републиканската пътна мрежа заради зимния сезон. Движението между село Пастра и Рилския манастир се осъществява в едната лента заради аварийно-възстановителни дейности. Временната организация на движение е въведена в участък от 50 метра, сигнализират с пътни знаци. Срокът е до 1 февруари 2019 година. Движението по Автомагистрала „Струма“, път Е-79 и пътят Радомир – Кюстендил – ГКПП „Гюешево” се осъществява без проблеми. \r\nВенцеслав ИЛЧЕВ", "date": "2019.01.17", "title": "Кюстендил: Пътищата в областта са проходими при зимни условия, на места видимостта е намалена заради мъгла"}
{"url": "http://www.focus-news.net/news/2019/01/17/2613084/sofiyska-voda-vremenno-shte-prekasne-vodosnabdyavaneto-v-chast-ot-kv-izgrev-na-18-yanuari.html", "text": "„Софийска вода” временно ще прекъсне водоснабдяването в част от кв. „Изгрев“ на 18 януари. Това съобщиха от пресцентъра на  дружеството . \r\nНа 18 януари 2019 г. (петък), във връзка с изграждане на сградно водопроводно отклонение на ул. „Фредерик Жолио Кюри“ кв. „Изгрев“, се налага спиране на водоподаването от 09:30 до 16:30 часа на клиентите на „Софийска вода”, живеещи в района на: \r\nул. „Димчо Дебелянов“ от ул. „Антон П. Чехов“ до ул. „Димитър Гичев“ \r\nул. „Чарлз Дарвин“ №14А, №14Б, ул. „Атанас Далчев“ №10 и №15-19, №8.  \r\nПри продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Димчо Дебелянов“ ъгъла с ул. „Чарлз Дарвин“. \r\nРемонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването. \r\nЗасегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx . \r\n“Софийска вода” АД предварително се извинява на своите клиенти за причинените временни неудобства! \r\nИнтернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.01.17", "title": "„Софийска вода” временно ще прекъсне водоснабдяването в част от кв. „Изгрев“ на 18 януари"}
{"url": "http://www.focus-news.net/news/2019/01/17/2613068/telma-makedoniya-skopie-informira-ofitsialno-atina-za-promyanata-na-imeto.html", "text": "Македония информира официално Гърция, че е ратифицирала Преспанския договор, предава  скопският телевизионен канал „Телма“ . \r\nВербалната нота, с която, съгласно член 20 т.3 от Окончателното споразумение за разрешаване на различията около името, информира гръцката страна, че в Македония са изпълнени вътрешно-правните условия за влизане в сила на Окончателното споразумение и че парламента на Македония на 11 януари е приел решението за изменение на Конституцията и за приемането на конституционния закон за прилагане на поправките в Конституцията. \r\nПревод и редакция:", "date": "2019.01.17", "title": "„Телма“ (Македония): Скопие информира официално Атина за промяната на името"}
{"url": "http://www.focus-news.net/news/2019/01/17/2613085/shumen-normalen-e-trafikat-po-patishtata-v-oblastta.html", "text": "С нормална интензивност е движението по пътищата в област Шумен, предаде репортер на  Радио „Фокус“- Шумен . Пътните настилки са сухи, по усойните места са обработени. Движението се извършва нормално при зимни условия. Времето е с разкъсана облачност, без валежи и мъгли. Ришки проход е отворен без ограничения. Върбишки проход е затворен за всички пътни превозни средства. Движението по пътя Радко Димитриево – Друмево e ограничено за МПС над 10 тона поради свлачищни процеси. Обходът е Шумен – Овчарово – Друмево. \r\nИвелина ИВАНОВА", "date": "2019.01.17", "title": "Шумен: Нормален е трафикът по пътищата в областта"}
{"url": "http://www.focus-news.net/news/2019/01/17/2613076/veliko-tarnovo-liturgiya-po-sluchay-antonovden-se-otsluzhva-v-katedralniya-hram-rozhdestvo-bogorodichno.html", "text": "Литургия по случай Антоновден се отслужва в катедралата „Рождество Богородично“. Началото на богослужението бе оповестено с камбанен звън, предаде репортер на  Радио „Фокус“ – Велико Търново . В храма се събраха десетки миряни, които запалиха свещ за здраве и благополучие. \r\nНа 17 януари Българската православна църква почита паметта на Преподобни Антоний Велики, а сред народа празникът е известен като Антонов ден. Преподобний Антоний е роден около 250 година в Египет. През своя живот той прекарва 20 години при пълно усамотение в пустинята. При него идват болни и страдащи хора, с които той говори с часове.На 104 години излиза в открит диспут с привържениците на арианското учение и ги побеждава. Успехът му е наречен тържество на християнството. На следващата година Антоний умира и е погребан на тайно място. По-късно мощите му са открити и тържествено пренесени във Виена. В народния календар Антоновден се празнува за предпазване от болести. \r\nИмен ден днес празнуват  Антон, Андон, Дончо, Антония, Донка, Тони. \r\nЛуиза ТРАНЧЕВА", "date": "2019.01.17", "title": "Велико Търново: Литургия по случай Антоновден се отслужва в катедралния храм „Рождество Богородично“"}
{"url": "http://www.focus-news.net/news/2019/01/17/2613086/plovdiv-treta-natsionalna-sreshta-na-tsigularite-shte-se-provede-v-selo-belozem-na-25-yanuari.html", "text": "Трета национална среща на цигуларите – изпълнители на народна музика ще се проведе в пловдивското село Белозем на 25 януари. Това съобщиха за  Радио „Фокус“ – Пловдив  от пресцентъра на Община Раковски. Мероприятието се превръща в традиция по инициатива на кмета на селото Иван Тачев, който организира първа подобна среща през 2016 година. Идеята е чрез събирането на няколко поколения цигулари да се отдаде дължимото на Иван Михов – големия тракийски цигулар, родом от Белозем. Повече от 70 години от живота си Иван Михов отдава на народната музика и цигулката. От него са се учили няколко поколения цигулари, започвайки от Иван Бойчев, минавайки през местните музиканти Русен Калчев и Груйо Григоров, Иван Йозов. Миналата година участниците в събитието са били над 30. Тази година националната среща ще се състои от 19.00 часа в местен ресторант.Потвърдено е участието на едни от най -добрите български цигулари.", "date": "2019.01.17", "title": "Пловдив: Трета национална среща на цигуларите ще се проведе в село Белозем на 25 януари"}
{"url": "http://www.focus-news.net/news/2019/01/17/2613087/pregled-na-osnovnite-temi-vav-velikotarnovskiya-pechat.html", "text": "„Търсят шеф на Областно пътно управление за 560 лв.“, е заглавие на първа страница на областния всекидневник  „Янтра Днес” . Инж. Петя Каразахова, която до сега ръководеше Областно пътно управление във Велико. Търново , е освободена от поста, научи „Янтра Днес“. Промяната е факт от началото на януари, като по неофициална информация раздялата е по взаимно съгласие.  \r\n„Санират последните два блока във Велико Търново“, пише още вестникът. Всеки момент предстои да стартира санирането на последните два блока във В. Търново, включени в Националната програма за енергийна ефективност.  \r\n„Осъдиха двама пияни шофьори“, е новина от криминалната хроника. В днешния брой има и материал за д-р Трифон Косев, който е „първият лекар в семейството на военен диригент и учител“. Страница 8-ма е посветена на колекционер от старата столица, който притежава над 6000 миниавтомобила и 10 000 пощенски картички. „Два сребърни медала за ШК „Етър“ от Купа „Траяна“ е новина от спортните страници.  \r\n„Велико Търново с инвестиционна програма за над 28 милиона лева“, е заглавие от другия областен ежедневник -  „Борба“ . След рекордния в историята си бюджет от над 91.6 млн. лв. Община Велико Търново планира и мощна инвестиционна програма в тазгодишната изборна година. Тя е за над 28 млн. лв. \r\n„Нови специалности са заявили училищата в областта за следващата учебна година“, е друга новина от първа страница. 17 нови специалности са заявили училищата в област Велико Търново за следващата учебна година. Четири от професиите са по план за дуално обучение, което означава, че учениците паралелно ще участ и ще ходя на практика в реална среда.  \r\n„Данъчните проверяват търгуващите с криптовалута“, пише още „Борба“. Данъчните започнаха проверки на дружества, чийто предмет на дейност е покупко-продажба ма криптовалути, информираха от Териториалната дирекция във Велико Търново. Целта е да се установи дали фирмите и техните клиенти спазват данъчното и осигурителното законодателство.  \r\n„Царевград Търнов“ има 9.13% ръст на организираните туристически посещения“, е друга новина от броя. В областния ежедневник ще намерите и материал за механа в Старата столица, която „съживи“ идеята за хладилник за бедни в града.", "date": "2019.01.17", "title": "Преглед на основните теми във великотърновския печат"}
{"url": "http://www.focus-news.net/news/2019/01/17/2613088/veselin-mareshki-volya-tezi-dni-stanahme-svideteli-na-opit-za-samnitelni-vdiganiya-na-lichen-reyting-chrez-postavyane-na-karta-sadbata-na-etnicheskiya-mir-v-balgariya.html", "text": "Тези дни станахме свидетели на опит за съмнителни вдигания на личен рейтинг чрез поставяне на карта съдбата на етническия мир в България, обявявайки, че заради едно престъпление, извършено от конкретни хора, едва ли не 20% от българския народ са престъпници. Това каза лидерът на „Воля“ Веселин Марешки от трибуната на Народното събрание, предаде репортер на  Агенция „Фокус“ . \r\n„Ние от „Воля“ категорично се противопоставяме на този език, който заради падналия си рейтинг определени министри се опитват да създадат проблем, който никой не знае докъде може да стигне“, заяви Марешки. „Сега например, г-н Вигенин, който е бил в управлението и е довел до упадъка на България, не може да разбере за какво говорим. Или такива като г-н Сиди, за които се разбра, че са изпращали хора да заплашват други хора – и той не може да разбере какво е да се мисли за българския народ. Хора, които са готови да направят група за продажба на документи за българско гражданство, също не могат да разберат какво говорим. Но ние считаме, че в правото има достатъчно правни аргументи, чрез които на такива като тези, които са продавали българско гражданство и са съсипвали съдбите на българските граждани, да им се търси отговорност“, каза още Марешки. „Заради двама-трима такива нехранимайковци наричаме целия български народ нехранимайковци. Призоваваме всички да слязат на земята“, заяви още той. \r\nЦветилена СИМЕОНОВА", "date": "2019.01.17", "title": "Веселин Марешки, „Воля“: Тези дни станахме свидетели на опит за съмнителни вдигания на личен рейтинг чрез поставяне на карта съдбата на етническия мир в България"}
{"url": "http://www.focus-news.net/news/2019/01/17/2613079/adelina-stefanova-hram-vavedenie-bogorodichno-blagoevgrad-ot-gratski-ezik-imeto-anton-oznachava-tsenen-ili-koyto-uvelichava-tsenata-i-bogatstvoto-si.html", "text": "От гръцки език името Антон означава „ценен“ или „който увеличава цената и богатството си“. Това каза за  Радио „Фокус“-Пирин  Аделина Стефанова, уредник в храм „Въведение Богородично“-Благоевград. „Свети Антоний Велики е роден през 3 век в Египет. Бил е дете на заможни и благочестиви родители. Когато станал на 20 години родителите му починали и той раздал имота си на бедните и станал отшелник. Първо живял в стара египетска гробница, а после се преселил в планината в пълно усамотение. Имал дар на чудотворство и прозорливост и хората го намирали чак там. След 20 години подвижничество се върнал сред народа и повел борба за вярата. Успял е да убеди много езичници да приемат християнството. Починал е на 105 години на 17 януари, само че през 356 година“, отбеляза тя. Стефанова посочи, че приживе Антоний е станал отец на много монаси. По думите й в своя дълъг живот на общуване с Бога, светецът стигнал до извода, че единствено обичта към ближния може да победи демоните в нас и около нас. \r\nНатали СТЕФАНОВА", "date": "2019.01.17", "title": "Аделина Стефанова, храм „Въведение Богородично“-Благоевград: От гръцки език името Антон означава „ценен“ или „който увеличава цената и богатството си“"}
{"url": "http://www.focus-news.net/news/2019/01/17/2613089/blagoevgrad-legendarniyat-gimnastik-yordan-yovchev-shte-gostuva-v-yuzu-neofit-rilski.html", "text": "Най-успешният български гимнастик Йордан Йовчев ще посети Югозападния университет (ЮЗУ) „Неофит Рилски“ в Благоевград. Това съобщиха от пресцентъра на  висшето учебно заведение . Световният шампион по спортна гимнастика и сребърен и бронзов медалист от олимпийските игри ще се срещне със студенти, преподаватели и граждани. \r\nСрещата е от 10.30 часа в Спортния комплекс на Югозападния университет „Неофит Рилски“. По време на посещението си Йордан Йовчев ще представи пред гостите съчетание на успоредка и ще проведе открита лекция.", "date": "2019.01.17", "title": "Благоевград: Легендарният гимнастик Йордан  Йовчев ще гостува в ЮЗУ „Неофит Рилски“"}
{"url": "http://www.focus-news.net/news/2019/01/17/2613082/pazardzhik-praznichna-sveta-liturgiya-po-povod-hristiyanskiya-praznik-posveten-na-sveti-antoniy-se-otsluzhva-v-hramovete-v-grada.html", "text": "Празнична света литургия по повод християнския празник, посветен на свети Антоний, се отслужва в храмовете в Пазарджик, предаде репортер на  Радио „Фокус“ – Пазарджик . Църква почита паметта на преподобни Антоний Велики, празникът е наричан от народа Антоновден. В народния календар Антоновден се празнува за предпазване от болести. На този ден жените не предат, не плетат, не варят боб и леща, за да не разсърдят чумата, шарката и синята пъпка. Според една легенда имало двама братя близнаци Антон и Атанас, които изобретили ковашките клещи. Затова именните им дни се честват един след друг и на тези дни празнуват всички ковачи, железари и ножари. Днес имен ден празнуват: Антон, Андон, Антоан, Антония, Антонина, Антоанета, Тончо, Тоня, Дончо, Донко, Донка. \r\nРадослава МУРДЖЕВА", "date": "2019.01.17", "title": "Пазарджик: Празнична света литургия по повод християнския празник, посветен на свети Антоний, се отслужва в храмовете в града"}
{"url": "http://www.focus-news.net/news/2019/01/17/2613092/prof-donka-baykova-dietolog-darzhavata-tryabva-da-podpomaga-materialno-hraneneto-na-detsata-v-uchilishtata.html", "text": "Държавата трябва да подпомага материално храненето на децата в училищата – споделената отговорност между общество и институции се оказа неефективна. Това каза за сутрешния блок „Добро утро, България“ на  Радио „Фокус“  диетологът проф. Донка Байкова във връзка с увеличаващия се процент български деца с наднормено тегло, които нареждат страната ни на челно място в Европа. Моделът на хранене и стилът на живот в детско-юношеска възраст са неглижирани и коренно променени, а това в дългосрочен план е риск за общественото здраве и бъдещата репродукция на нацията, обясни диетологът. „Появиха се вериги за бързо хранене, на всяка пресечка се предлага бюфетно хранене и нашите деца консумират именно това, особено в ученическа възраст. До предучилищна възраст те се хранят сравнително балансирано. Но изведнъж улицата поема храненето на българските ученици още от прага на училището. Безплатните закуски бяха една споделена отговорност, която не проработи. Училищните власти предпочитат безплатната закуска, а в нея включват тестени храни с ниска хранителна плътност, които са засищащи, но с нищожна хранителна плътност. Плодът и чашата мляко отсъстват или са много дефицитни. Училищният стол за съжаление заработи в много малко образователни институции“, коментира диетологът. Неглижира се и двигателната активност, която също е отговорна за поддържане на биотонус, телесна маса и добро психо-емоционално развитие в детско-юношеска възраст, обърна внимание проф. Донка Байкова. Тя уточни, че според последните изследвания само около 30% от момчетата и по-малко от 20% от момичетата се движат активно поне един час дневно. Храненето и здравето на децата е споделена отговорност, каза още проф. Байкова и допълни, че общественото хранене в учебните институции трябва да бъде достъпно и да отговаря на потребностите на децата. \r\nЕлеонора ЧОЛАКОВА", "date": "2019.01.17", "title": "Проф. Донка Байкова, диетолог: Държавата трябва да подпомага материално храненето на децата в училищата"}
{"url": "http://www.focus-news.net/news/2019/01/17/2613093/varna-chastichni-zaledyavaniya-ima-po-patishtata-vav-visokite-i-usoyni-uchastatsi-v-oblastta.html", "text": "Предимно сухи са пътните настилки на територията на Варна и областта, частични заледявания има по високите и усойни участъци, предаде репортер на  Радио „Фокус“ – Варна . Времето е ясно, без валежи, видимостта е добра. Пътноподдържащите фирми обработват опасните райони, където са възможни заледявания заради ниските сутрешни температури. В посока София движението е нормално, натоварен е трафикът по пътя за Добрич.  \r\nПо автомагистрала „Хемус няма въведени ограничения за движение на моторни превозни средства. Движението по автомагистрала „Черно море“ от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Трафикът се осъществява при пълно затваряне на платното посока Бургас – Варна и се пренасочва в платно към Бургас. Движението в участъка Кранево – Варна при км 83+100 е ограничено за движение на моторни превозни средства над 10 тона, обходният маршрут е през Кичево и Оброчище. Трафикът по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. По направлението Варна – Бургас в района на село Баня от км 183+920 до км 184+595 трафикът се осъществява при стеснение на едното платно за движение поради ремонт на водосток. Работният участък е в едната пътна лента, с дължина до 50 м. Скоростта на движение се ограничена до 50 км/ч. В посока курортните комплекси в района на Варна продължават ремонтните дейности по част от пътя, като движението се осъществява двупосочно в едното платно в участъка от Резиденция „Евксиноград“ до курорта „Св. Св. Константин и Елена“. \r\nМарияна ВАЛЕНТИНОВА", "date": "2019.01.17", "title": "Варна: Частични заледявания има по пътищата във високите и усойни участъци в областта"}
{"url": "http://www.focus-news.net/news/2019/01/17/2613067/valeri-simeonov-nfsb-ofertata-na-sasht-za-f-16-ne-otgovarya-na-4-ot-7-usloviya-postaveni-ot-narodnoto-sabranie.html", "text": "Офертата на САЩ за F-16 не отговаря на 4 от общо 7 условия, поставени от Народното събрание. Това каза лидерът на НФСБ Валери Симеонов в предаването „Сутрешен блок“ по  БНТ . „Става въпрос за едно предварително приемане на оферти със запитване до държавите, които предлагат тези оферти с предварително обявени условия, основните от които са 7. В един момент работната политико-военна група, която извършва анализа на предложенията, казва препоръчваме на правителството, респективно на парламента да одобри сделката с най-нередовния кандидат. Този, който не отговаря на четири от седемте условия“, посочи той. „Този предлага по-висока цена от тази, която сме заявили, казва, че няма да спази срока за първите доставки, не представя пълни технически данни за своя продукт, и не отговаря на условието да има такъв самолет в НАТО“, обясни лидерът на НФСБ.  Според него условията, които са поставени от Народното събрание миналата година през месец юли на всички кандидати за доставка на самолети за страната ни, не са спазени при избора за F-16. „Кандидатът САЩ не отговаря на 4 от тези условия и въпреки всичко се препоръчва с една измислена процедура, както аз нарекох политически пирует, топката се прехвърля от правителството към Народното събрание, да промени тези условия. С други думи ние се нагаждаме към един от кандидатите, независимо дали това са великите Американски щати“, обясни Симеонов. „От НФСБ имахме изключително сериозни съображения, които изложихме от трибуната на Народното събрание, да не подкрепим едно такова решение“, заяви той. „На първо място съображението ни е следното: Въздушното пространство се защитава най-успешно с ракети, които са много по-евтини и гарантират истинска защита. Представете си тези 8, след 5 години ще станат 16 фантома, от най-модерно поколение, както ги хвалят, по какъв начин успешно ще се противопоставят в случаи на сблъсък“, попита той.", "date": "2019.01.17", "title": "Валери Симеонов, НФСБ: Офертата на САЩ за F-16 не отговаря на 4 от 7 условия, поставени от Народното събрание"}
{"url": "http://www.focus-news.net/news/2019/01/17/2613095/iskren-veselinov-obedineni-patrioti-deklaratsiite-sa-izyavleniya-koito-tryabva-da-imat-politicheski-harakter-i-da-sa-smisleni-kato-posledovatelnost-v-izrecheniyata.html", "text": "Декларациите са изявления, които трябва да имат политически характер и да са смислени като последователност в изреченията. Това каза народният представител от ПГ на „Обединени патриоти“ и заместник-председател на ВМРО Искрен Веселинов в процедура по начина на водене във връзка с декларацията на Веселин Марешки, предаде репортер на  Агенция „Фокус“ . „Очевидно вие разбирате, че г-н Марешки такива не може да извади, но това да повтаря лъжи, клевети, в случая дори обвиненията за престъпления, не трябва да допускате да се случва от трибуната на Народното събрание. Вярно, депутатите имат имунитет, но не трябва да го използват да клеветят и да генерират внушения, несъвместими с Народното събрание“, допълни Веселинов. Той призова Марешки да сезира компетентните органи, когато има съмнения за престъпления.  \r\nДеница КИТАНОВА", "date": "2019.01.17", "title": "Искрен Веселинов, „Обединени патриоти\": Декларациите са изявления, които трябва да имат политически характер и да са смислени като последователност в изреченията"}
{"url": "http://www.focus-news.net/news/2019/01/17/2613096/vidin-politsiyata-e-zadarzhala-dve-konski-karutsi-prevozvashti-darva-nezakonno.html", "text": "Полицията е задържала две конски каруци, превозващи дърва без контролна горска марка. Това съобщиха от  ОДМВР- Видин . Полицаите са ги задържали на 16 януари около 13.30 часа по пътя Арчар - Мали Дреновец. Пристигналите на мястото горски служители съставили на двамата водачи- жители на Арчар, актове по Закона за горите. Каруците с общо два кубика дърва били иззети. По случая в РУ-Видин са заведени две преписки.", "date": "2019.01.17", "title": "Видин: Полицията е задържала две конски каруци, превозващи дърва незаконно"}
{"url": "http://www.focus-news.net/news/2019/01/17/2613097/sofiya-162-dushi-sa-noshtuvali-v-krizisniya-tsentar-za-nastanyavane-na-bezdomni-hora-v-kv-zaharna-fabrika.html", "text": "162 души са нощували в Кризисния център за настаняване на бездомни хора в кв. „Захарна фабрика“. Това каза за  Агенция „Фокус“  директорът на Кризисния център за настаняване на бездомни хора в кв. „Захарна фабрика“ Йорданка Темелкова. Тя уточни, че бройката на нощуващите в кризисния център започва да нараства. По думите ѝ нощта е протекла нормално и спокойно.", "date": "2019.01.17", "title": "София: 162 души са нощували в Кризисния център за настаняване на бездомни хора в кв. „Захарна фабрика“"}
{"url": "http://www.focus-news.net/news/2019/01/17/2613094/glavniyat-sekretar-na-mvr-ivaylo-ivanov-vse-oshte-ne-sa-yasni-motivite-za-ubiystvoto-na-mladata-zhena-v-kv-banishora-predstoi-rabota-s-izvarshitelya.html", "text": "Все още не са ясни мотивите за убийството на младата жена в кв. \"Банишора\". Това каза главният секретар на МВР гл. комисар Ивайло Иванов в предаването „Тази сутрин“ по  bTV  във връзка с убийството на млада жена в столичния кв. „Банишора“. „Извършителят е задържан още снощи. След като е извършил убийството, той е направил опит да се самоубие. Задържан е и, след като лекарите преценят, че няма опасност за живота му, колегите ще започнат да работят с него“, уточни главният секретар. „Мотивите към този момент все още не са ясни. Цяла нощ работиха колегите от Столичната дирекция“, допълни той, като посочи, че когато има повече подробности около случая, Софийската градска прокуратура и СДВР ще дадат брифинг. „Няма данни и нямаме сигнали за домашно насилие от тях, тепърва трябва да излязат експертизите дали са били под въздействието на алкохол, но е прекалено рано да дадем подробности“, отбеляза още гл. комисар Иванов. Той разясни, че сигналът към полицията е получен, след като момчето е изпратило смс на баща си. „Действахме бързо, за съжаление не успяхме да го предотвратим, убийството е станало доста преди ние да получим сигнал“, каза още  главният секретар.", "date": "2019.01.17", "title": "Главният секретар на МВР Ивайло Иванов: Все още не са ясни мотивите за убийството на младата жена в кв. \"Банишора\", предстои работа с извършителя"}
{"url": "http://www.focus-news.net/news/2019/01/17/2613100/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинска спасителна служба (ПСС) към Българския червен кръст. Времето в планините е изключително тихо с изключение на високите части на Витоша и Стара планина, където има силен вятър. Температурите през последното денонощие доста са се повишили. Препоръката на ПСС е да се спазват зимните маршрути, тъй като лавинната опасност все още е сериозна. Съоръженията в курортите работят, пистите са обработени и условията за ски са прекрасни. Няма регистрирани инциденти с туристи през последното денонощие.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2019.01.17", "title": "ПСС: Добри са условията за туризъм в планините"}
{"url": "http://www.focus-news.net/news/2019/01/17/2613101/varna-nyakolko-katastrofi-zatrudnyavat-dvizhenieto-v-otdelni-rayoni-na-grada.html", "text": "Няколко катастрофи затрудняват движението в отделни райони на Варна, предаде репортер на  Радио „Фокус“ - Варна . Катастрофа между два леки автомобила е станала малко след кръстовището на бул. „Сливница“ и ул. „Андрей Сахаров“ в посока кв. „Победа“. По първоначална информация при произшествието няма пострадали граждани, нанесени са материални щети по автомобилите. По-рано тази сутрин инциденти имаше и на Аспаруховия мост, както и на околовръстния път, по който към момента движението е изключително натоварено в посока Военноморска болница. Интензивен е трафикът и по бул. „Цар Освободител“ в района на кв. „Победа“.  \r\nПо данни на полицията през последното денонощие във Варна са регистрирани 8 катастрофи. При два от инцидентите има пострадали граждани. Те са с различни контузии и няма опасност за живота им. \r\nМарияна ВАЛЕНТИНОВА", "date": "2019.01.17", "title": "Варна: Няколко катастрофи затрудняват движението в отделни райони на града"}
{"url": "http://www.focus-news.net/news/2019/01/17/2613102/vidin-suhi-sa-patnite-nastilki-v-oblastta.html", "text": "Сухи са пътните настилки във Видинска област, съобщиха за  Радио „Фокус“ – Видин  от Областното пътно управление. Трафикът по главен път Е-79 е интензивен, повече тежкотоварни автомобили се движат в посока Дунав мост 2. Най-натоварен е участъкът между Дунавци и Видин.  \r\nВъв Видин повече автомобили се движат на входно изходните артерии, в централната градска част и по булевард „Панония“. Улиците са сухи,  трафикът е натоварен и по улиците около училищата, болничните заведения и държавните учреждения. \r\nТрафикът през прохода Петрохан е с нормална интензивност, пътната настилка е суха, на места има мокри участъци. Остава в сила забраната за преминаване на автомобили над 12 тона през прохода. \r\nАнна ЛОЗАНОВА", "date": "2019.01.17", "title": "Видин: Сухи са пътните настилки в областта"}
{"url": "http://www.focus-news.net/news/2019/01/17/2613104/parlamentat-prie-na-parvo-chetene-promeni-v-zakona-za-zashtita-ot-vrednoto-vazdeystvie-na-himicheskite-veshtestva-i-smesi.html", "text": "Парламентът прие на първо четене промени в Закона за защита от вредното въздействие на химическите вещества и смеси, предаде репортер на  Агенция „Фокус“ . „За“ промените гласуваха 130 народни представители, „против“ – 0 и „въздържали се“ – 2, с което промените бяха приети. Те са внесени от Министерски съвет и транспонират европейска директива. Чрез нея се прецизира обхватът на изискванията за ограничаване употребата на определени опасни вещества с цел да се обхванат електрическото и електронното оборудване, които се пускат на пазара от 22 юли 2019 г. Същевременно със законопроекта се въвеждат различни преходни периоди за повторната употреба на резервни части за съответните категории електрическо и електронно оборудване.  С промените се разширява списъкът на изключенията от забраната за съдържание на опасни вещества над пределно допустимата концентрация. В него се включват музикалните тръбни органи. В сега действащото законодателство изключение правят още оборудванията, необходими за опазване на основните интереси на България, включително оръжия, боеприпаси, бойни продукти; оборудване, предназначено за изпращане в космическото пространство и мобилни устройства, които не са предназначени за движение по пътища, предоставени изключително за професионална употреба и други. \r\nДеница КИТАНОВА", "date": "2019.01.17", "title": "Парламентът прие на първо четене промени в Закона за защита от вредното въздействие на химическите вещества и смеси"}
{"url": "http://www.focus-news.net/news/2019/01/17/2613098/efimerida-ton-syntakton-poehme-otgovornostta-si-pred-istoriyata.html", "text": "Гърция напредва въпреки всички препятствия и правителството на Алексис Ципрас ще продължи работата си, след като СИРИЗА спечели вота на доверие, пише  гръцкото проправителствено издание Efimerida ton syntakton  в материала си, посветен на гласуването в парламента в сряда вечерта.  \r\nВестникът поставя акцента си върху думите на министър-председателя към лидера на основната опозиционна партия „Нова Демокрация“ Кириакос Мицотакис, че е „избрал стратегия на напрежението“. Ципрас подчерта, че партията от Пирея е направила завой от центъра към крайно-дясното. \r\n„Предизвиках този дебат и вот на доверие с пълното съзнание за историчността на момента, но преди всичко заради чувството ми на дълг към парламента, гръцкия народ и демокрацията“, заяви той, като обясни, че е имал възможността да не поема този риск. \r\nПремиерът нападна лидерът на „Нова Демокрация“ с обвинения, че е възприел „театрално поведение, което не се основава на аргументи“. „Ако СИРИЗА е толкова слаба, колкото господин Мицотакис казва, аз чудя защо сте толкова нервен господин Мицотакис?“ \r\nОсвен това Ципрас обяви от трибуната на парламента, че вербалната нота за Преспанския договор от Скопие е пристигнала в гръцкото народно събрание. Той отбеляза, че в нея са предоставени някои много полезни разяснения за изясняването на политическия ландшафт и то по най-недвусмислен начин. \r\nНа първо място, посочи премиерът, терминът „македонско“ се отнася само до националността, но не определя етническата принадлежност. И второ, езикът на съседната страна, както се отбелязва в споразумението и се признава от Резолюцията на ООН от 1977 година, принадлежи към групата на южнославянските езици. \r\n„Така че, какво имам тук, господин Мицотакис?“ – попита Ципрас и впоследствие отговори: „Цялостна деконструкция на претенциите ви и опитите ви да прикриете историческата отговорност на вас и вашата фракция“. \r\nСлед това гръцкият министър-председател предизвика на дебат лидер на „Нова Демокрация“, „по който и да е канал (включително консервативния Skai) и с всеки журналист“ за Преспанския договор. \r\nПревод и редакция:", "date": "2019.01.17", "title": "“Efimerida ton syntakton”: \"Поехме отговорността си пред историята\""}
{"url": "http://www.focus-news.net/news/2019/01/17/2613090/kyustendil-v-pravoslavnite-hramove-v-grada-se-otsluzhva-sveta-liturgiya-v-chest-na-prepodobni-antoniy-veliki.html", "text": "В православните храмове в Кюстендил се отслужва света Литургия в чест на преподобни Антоний Велики. Това съобщиха за  Радио „Фокус” – Кюстендил  от катедралния храм „Свето Успение Богородично”. Литургията започва в 9.30 часа. На 17 На 17 януари Българската православна църква почита паметта на Преподобни Антоний Велики, а празникът е наричан от народа Антоновден. Антоний е роден около 250 година в Египет. През своя живот той прекарва 20 години при пълно усамотение в пустинята. При него идват болни и страдащи хора, с които той говори с часове.На 104 години излиза в открит диспут с привържениците на арианското учение и ги побеждава. Успехът му е наречен тържество на християнството. На следващата година Антоний умира и е погребан на тайно място. По-късно мощите му са открити и тържествено пренесени във Виена. \r\nВенцеслав ИЛЧЕВ", "date": "2019.01.17", "title": "Кюстендил: В православните храмове в града се отслужва света Литургия в чест на преподобни Антоний Велики"}
{"url": "http://www.focus-news.net/news/2019/01/17/2613107/kyustendil-detsa-shte-se-zapoznayat-s-lichnostite-spomognali-za-osvobozhdenieto-na-grada.html", "text": "Деца от града ще се запознаят с личностите, спомогнали за Освобождението на Кюстендил. Това каза пред  Радио „Фокус” – Кюстендил  Мирослава Таскова, експерт към Регионален исторически музей – Кюстендил. По думите й от 17 до 19 януари се провежда първата за тази година детска музейна работилница на тема „Освободителите на Кюстендил”.  \r\n„На 29 януари се навършват 141 години от Освобождението на Кюстендил от османско иго. В памет на това събитие, поредната музейна работилница за деца фокусира вниманието си върху личностите, спомогнали за осъществяването на великото дело”, каза Мирослава Таскова. По думите й основен елемент от заниманията през този месец е визията на героите на Кюстендил – Задерновски, Майендорф, Ертел, Савойски, Ильо Марков, митрополит Иларион, Симо Соколов и други. С помощта на интерактивни игри децата имат възможност да се запознаят с военните униформи, носени в периода на Освободителната война, да подредят пъзел с някои от емблематичните картини, посветени на събитията от периода 1877-1878 година и да се облекат в дрехите на българските опълченци. \r\nВенцеслав ИЛЧЕВ", "date": "2019.01.17", "title": "Кюстендил: Деца ще се запознаят с личностите, спомогнали за Освобождението на града"}
{"url": "http://www.focus-news.net/news/2019/01/17/2613099/smolyan-470-zhiteli-na-obshtinata-praznuvat-imen-den-na-antonovden.html", "text": "470 жители на община Смолян празнуват имен ден на Антоновден, когато православната църква почита паметта на преподобний Антоний Велики. Това каза за  Радио „Фокус“ – Смолян  Мария Топова от служба „Гражданска регистрация и административно обслужване“ в местната администрация. 168 души носят името Антон, 83 са дамите, наречени Антония, а 89 са кръстени Антоанета. Името Андон е дадено на 30 жители на община Смолян, а Донка - на 54. На този ден празнуват и хората с имена Тони и Антоан, които в Смолян и околните села са съответно 27 и 13 души. С имената Тончо и Тоня са кръстени съответно 4 и 2 жители на общината. \r\nНели ГЕРГЬОВСКА", "date": "2019.01.17", "title": "Смолян: 470 жители на общината празнуват имен ден на Антоновден"}
{"url": "http://www.focus-news.net/news/2019/01/17/2613106/yordan-tsonev-dps-shte-nastoyavame-da-se-premahne-usednalostta-za-izbori-i-da-otpadne-zabranata-za-agitatsiya-na-chuzhd-ezik.html", "text": "ДПС ще продължава да настоява да премахне изискването за уседналостта за избори. Искаме уседналостта да има съвсем друг характер, какъвто има в ЕС. Това каза депутатът от ДПС Йордан Цонев в предаването „Здравей, България” по  Нова телевизия . „Тези хора имат имот, роднини, отношение към тези градове и села. Нашият мотив е да не се нарушава Конституцията и да не се отнемат правата за гласуване. Ще продължим да настояваме, макар и да сме сами по тази тема” , заяви Цонев. Той уточни, че ДПС предлага и да отпадне забраната за агитация на чужд език. „Нашето предложение е, когато кампанията се води от чужденец на чужд език да има осигурен преводач, а не да има забрана. Искаме да може на френски, на немски, на всеки език, защото идват евроизбори и идват чужденци”, коментира депутатът от ДПС.  \r\nЙордан Цонев обясни, че стратегическия избор за покупката на самолети не е търговска сделка. „Всички аргументи за националната сигурност сочат, че трябваше да се премине към директни преговори, а не да се канят големи европейски корпорации, да правят разходи, да се обиждат, след като нашия избор е ясен. Той е ясен, защото ние сме избрали НАТО като колективна сигурност. Най-големият партньор на НАТО е САЩ. По думите на европейските политици САЩ осигуряват отбраната на ЕС. Най-голямата страна в Алианса, най-мощната армия се грижи за европейската сигурност. Ние сме избрали тя да се грижи и за българската. Щом е така, ние трябва да ползваме оръжието на този високотехнологичен военен комплекс и без лицемерие да кажем на българския народ, че ние ще водим преговори, ще направим тази инвестиция в американската икономика, защото не е честно американският народ да поема всички разходи за нашата сигурност. А цената, в едни търговски преговори, които се водят честно и почетено, може да бъде защитена позицията”, аргументира Цонев подкрепата на ДПС за започване на преговори за изтребителите F-16 на Министерски съвет със САЩ. \r\nДепутатът коментира и напрежението във Войводиново, провокирано от побоя, нанесен от двама роми на командос, и коментарите на вицепремиера Красимир Каракачанов. „Не може криминалното деяние да бъде етнизирано, защото когато етнизираш едно криминално деяние, ти насаждаш омраза. Криминалното деяние е индивидуално. Ако държавници говорят като Каракачанов - имаме проблем”, каза Цонев. \r\n„България има нужда от нови приоритети, които да бъдат вкарани в програми на партии, които всички партии да следват като дойдат на власт”, каза още Йордан Цонев.", "date": "2019.01.17", "title": "Йордан Цонев, ДПС: Ще настояваме да се премахне уседналостта за избори и да отпадне забраната за агитация на чужд език"}
{"url": "http://www.focus-news.net/news/2019/01/17/2613103/skai-aleksis-tsipras-premina-parvata-bariera-za-novata-godina-sabra-151-glasa.html", "text": "Основният опозиционен гръцки  телевизионен канал Skai  отбелязва, че в сряда вечерта Алексис Ципрас е преодолял първото голямо препятствие през новата 2019 година и е спечелил вота на доверие, предизвикан от излизането на „Независимите гърци“ (АНЕЛ) от управляващата коалиция. \r\nМедията отбелязва, че сега предстои ключовият тест: Ратификацията на Преспанския договор. \r\nКато „трагедия“, „последното действие на политическия театър“ и „парламентарна маневра с три цели“ характеризира развода между СИРИЗА и АНЕЛ и гласуването на това на доверие Кириакос Мицотакис, лидерът на „Нова Демокрация“, се отбелязва в материала. По думите на лидера на основната опозиционна партия, първата цел е била Ципрас да продължи да управлява, втората, да се осигури ратификацията на Преспанския договор, а третата – запазването на АНЕЛ като политически субект в парламента. \r\nПревод и редакция:", "date": "2019.01.17", "title": "Skai: Алексис Ципрас премина първата бариера за Новата година – събра 151 гласа"}
{"url": "http://www.focus-news.net/news/2019/01/17/2613109/silistra-otkrito-e-tyaloto-na-obyaven-za-izdirvane-81-godishen-mazh-ot-selo-kalipetrovo-nyama-danni-za-nasilstvena-smart.html", "text": "Вчера в района на местността Орехова гора е открито тялото на обявен за издирване 81-годишен мъж от село Калипетрово. Това съобщиха от  ОДМВР - Силистра . При извършения първоначален оглед не са установени данни за насилствена смърт. Назначена е аутопсия, разследването на случая продължава.", "date": "2019.01.17", "title": "Силистра: Открито е тялото на обявен за издирване 81-годишен мъж от село Калипетрово, няма данни за насилствена смърт"}
{"url": "http://www.focus-news.net/news/2019/01/17/2613091/valeri-simeonov-nfsb-publikuvaneto-na-sotsiologicheski-danni-v-izborniya-den-ne-e-umestno-oznachava-otkazvane-ot-zakonnost.html", "text": "Публикуването на социологически данни в изборния ден не е уместно, това означава отказване от законност. Това каза председателят на НФСБ Валери Симеонов в предаването „Сутрешен блок“ по  БНТ . По думите му отпадането на забраната е предложена от народни представители от област Бургас. „Един от народните представители работи в медия, всички до голяма степен са ангажирани и зависими от медиите. Смятам, че това е продиктувало едно такова решение. Не смятам, че е уместно, защото това означава отказване от законност. Когато един закон не се спазва, да предложиш да бъде променен, така, че да бъде напасван към нарушителите не е редно“, обяви Симеонов.  „Аз мисля, че България не е правова държава, каквато ни се иска да бъде. От там произтичат всички проблеми и всички сериозни сътресения, защото законът се спазва от дисциплинираните участници от икономиката, политиката, а към нарушителите не се прилага санкцията, която трябва да се наложи“, обясни той. „Естествено, че в изборния ден, в деня на размисъл, те влияят, да не говорим, че все пак политическото израстване на българската нация все още не е достигнало нивото на демократичните държави. Много често избирателите се влияят от глуповат аргумент, аз ако си дам гласа за партия, която няма да влезе в управлението, дали няма да си загубя гласа“, коментира Валери Симеонов.  \r\nСпоред него темата как коалицията „Обединените патриоти“ ще се яви на изборите през месец май, не е сериозна и важна. „Прекалено голямо внимание се обръща за съжаление по повърхностни теми, които се коментират в медийното пространство. Ние имаме подписано коалиционно споразумение, важното е дали ще го спазваме“, заяви лидерът на НФСБ. „За сега „Атака“ не участва, продължаваме във формат НФСБ и ВМРО, да говорим за евроизборите“, подчерта той. Попитан дали гласуването в Народното събрание за F-16 не показва нови политически оформления, той отговори: „Винаги в Народното събрание се получава разместване по отношение на гласуване на различни законопроекти. Не трябва да се вторачваме в това, кой е подкрепил или не е подкрепил този законопроект. Не трябва да има такива подмятания като на БСП, да се търси нов вид коалиция или нещо подобно“, заяви лидерът на НФСБ. Според него не може да се говори за сериозни различия в малката коалиция, защото в общата програма няма разминавания. „Това е документът, който регламентира нашите отношения и коалиционните споразумения. Тогава, когато това споразумение се наруши, тогава съвсем основателно ние ще поставим въпроса за продължаващото присъствие в тази коалиция. Има нарушение на коалиционното споразумение, в кадрови план до момента. Предстои да определим нашата позиция и нашата политика. Предварителното разпределение е нарушено от доста време, има едно нежелание за спазване на някои клаузи. Има някои неща, които аз не бих желал да обсъждам в телевизионни студиа“, коментира още той.", "date": "2019.01.17", "title": "Валери Симеонов, НФСБ: Публикуването на социологически данни в изборния ден не е уместно, означава отказване от законност"}
{"url": "http://www.focus-news.net/news/2019/01/17/2613110/veliko-tarnovo-52-godishna-zhena-ot-oblastniya-grad-e-stanala-zhertva-na-izmama-sas-7-000-leva-pod-predlog-za-razvalyane-na-magiya.html", "text": "Служители на полицейското управление във Велико Търново разследват измама. Това съобщиха от пресцентъра на  Областна дирекция на МВР – Велико Търново . Вчера сутринта съдействие в полицията е потърсила 52-годишна жена от областния град. Тя разказала, че предния ден две непознати жени я заблудили, че й е направена магия, която трябвало да се развали. Докато уж разваляли магията непознатите ощетили тъжителката със 7 000 лв. По случая е започнато досъдебно производство.", "date": "2019.01.17", "title": "Велико Търново: 52-годишна жена от областния град е станала жертва на измама със 7 000 лева под предлог за разваляне на магия"}
{"url": "http://www.focus-news.net/news/2019/01/17/2613105/sliven-blizo-2-000-zhiteli-na-grada-praznuvat-na-antonovden.html", "text": "Българската православна църква почита паметта на преподобния Антоний Велики. Празникът е познат още като Антоновден. В община Сливен мъжете с името Антон са 354, като 299 от тях са с постоянен адрес в града. Това съобщиха от пресцентъра на  Община Сливен . Андон се казват 419 мъже, като в Сливен това име носят 247. Името Антония носят 150 жени в общината. 127 от тях са с постоянен адрес в града. Името Антоанета носят 277 жени в общината, от тях 230 са от Сливен. 605 са представителките на нежния пол, носещи името Донка, които живеят в града, а в общината са общо 973.", "date": "2019.01.17", "title": "Сливен: Близо 2 000 жители на града празнуват на Антоновден"}
{"url": "http://www.focus-news.net/news/2019/01/17/2613111/parlamentat-ratifitsira-protokola-za-prisaedinyavane-kam-sporazumenieto-za-targoviya-mezhdu-es-i-kolumbiya-i-peru-s-ogled-na-prisaedinyavaneto-na-ekvador.html", "text": "Парламентът ратифицира Протокола за присъединяване към Споразумението за търговия между Европейския съюз и неговите държави членки, от една страна, и Колумбия и Перу, от друга страна, с оглед на присъединяването на Еквадор, подписан на 11 ноември 2016 г. в Брюксел, предаде репортер на  Агенция „Фокус“ . С Протокола за присъединяване се осигуряват равни условия за икономическите оператори чрез премахването на високите мита, либерализирането на пазарите на услуги и отварянето на пазарите за обществени поръчки. С него се постигат поставените от Европейската комисия цели за закрила на важни географски означения на Европейския съюз, включване на ангажименти за прилагане на стандартите в областта на труда и околната среда и предлагане на бързи и ефективни процедури за уреждане на спорове. Присъединяването на Еквадор към съществуващото от 2012 г. споразумение за търговия с Колумбия и Перу укрепва правната рамка на търговските отношения на Европейския съюз с Еквадор и улеснява взаимната търговия и инвестиции.  \r\nЦветилена СИМЕОНОВА", "date": "2019.01.17", "title": "Парламентът ратифицира Протокола за присъединяване към Споразумението за търговия между ЕС и Колумбия и Перу с оглед на присъединяването на Еквадор"}
{"url": "http://www.focus-news.net/news/2019/01/17/2613114/lyuben-marinopolski-kmet-na-selo-topolnitsa-priklyuchi-spetsializiranata-politseyska-aktsiya-v-seloto.html", "text": "Приключи специализираната полицейска акция в село Тополница, община Петрич. Това каза за  Радио „Фокус“-Пирин  Любен Маринополски, кмет на селото. Той отбеляза, че населеното място вече не е под полицейска обсада. „Фокус“ припомня, че вчера около обяд на територията на населеното място започна специализирана полицейска операция, при която по неофициална информация са задържани няколко души, един от които известен наркотрафикант. \r\nНатали СТЕФАНОВА", "date": "2019.01.17", "title": "Любен Маринополски, кмет на село Тополница: Приключи специализираната полицейска акция в селото"}
{"url": "http://www.focus-news.net/news/2019/01/17/2613112/plovdiv-zamestnik-kmetat-inzh-zlatin-velev-i-kmetat-na-rayon-tsentralen-georgi-stamenov-inspektiraha-obekti-v-stariya-grad.html", "text": "Заместник-кметът на Пловдив инж. Златин Велев и кметът на район „Централен“ Георги Стаменов инспектираха обекти в Стария град. Това съобщиха за  Радио „Фокус“ – Пловдив  от Общината. Инспекцията е установила, че инфраструктурата за въвеждането на контролиран достъп в Стария град откъм улица „Петко Р. Славейков“ вече е готова, предстои в близките седмици да се монтира и електронната бариера. Монтирани са необходимите за работата на съоръжението оптични и електрически трасета. Въвеждането на режима за автомобили откъм Понеделник пазара е по настояване на живеещите там. Движението по ул. „Петко Р. Славейков“ за Стария град е еднопосочно, като автомобилите се движат към Източната порта. \r\nГеорги Стаменов и Златин Велев са посетили и ул. „Душо Хаджидеков“ в Стария град, тъй като жителите ѝ настояват да се ограничи достъпът на външни автомобили. Предстои да се обсъдят мерки за решаването на поставения от гражданите въпрос.", "date": "2019.01.17", "title": "Пловдив: Заместник-кметът инж. Златин Велев и кметът на район „Централен“ Георги Стаменов инспектираха обекти в Стария град"}
{"url": "http://www.focus-news.net/news/2019/01/17/2613113/danas-sarbiya-putin-pristiga-v-belgrad-s-20-sporazumeniya-i-dogovori.html", "text": "Еднодневно посещение на държавния глава на Руската федерация Владимир Путин в Белград може и да е кратко, но е от съществено политическо значение за Сърбия - лидерът на Кремъл ще подпише със страната 20 споразумения и договори в различни области, подчертава електронното издание на водещия белградски ежедневник  Danas . \r\nНай-важните документи засягат сектора на енергетиката, но и тези, които се отнасят до инфраструктурата. Ще бъдат подписани още споразумения в областта на отбраната, науката, иновациите, социалната защита, туризма и търговията. Всички те трябва да допринесат в кратък срок за подобряване на енергийната сигурност на западната ни съседка, модернизацията на железопътната мрежа, обменът между научните институции и увеличаване на търговския обмен. \r\nОт редакцията припомнят за инвестициите, които Русия е направила в Сърбия до този момент и представят прогноза за средствата, които Москва ще отдели занапред за страната. \r\nПривеждат се думите на министъра на финансите Синиша Мали, който определя посещението на Путин в Белград като \"изключително важно\" за развитието на страната.   Тереза Герова", "date": "2019.01.17", "title": "Danas (Сърбия): Путин пристига в Белград с 20 споразумения и договори"}
{"url": "http://www.focus-news.net/news/2019/01/17/2613116/smolyan-15-godishno-momche-e-bilo-blasnato-ot-lek-avtomobil-v-s-barutin-shofyorat-se-izdirva.html", "text": "15-годишно момче е било блъснато от лек автомобил в с. Барутин, шофьорът се издирва. Това съобщиха от пресцентъра на  ОДМВР-Смолян . На 16 януари около 07.00 ч. в с. Барутин, общ. Доспат на ул. \"Бартина\" е възникнало пътно транспортно произшествие, при което лек автомобил, който е напуснал произшествието и не е установен до момента, блъска 15-годишно момче от с. Барутин. Момчето се е движило по уличното платно и при удара е паднало на земята.  Вследствие на инцидента пострадалият е получил контузна рана на главата. Оказана му е медицинска помощ във ФСМП Доспат е освободен за домашно лечение. Произшествието е посетено от екип на „Пътна полиция“. Служители на Участък Доспат извършват необходимите действия за установяване водача на автомобила, виновен за инцидента. Гражданите, които са станали свидетели на случката или имат информация за лицето, могат да подадат информация в най-близкото поделение на МВР или на тел.112.", "date": "2019.01.17", "title": "Смолян: 15-годишно момче е било блъснато от лек автомобил в с. Барутин, шофьорът се издирва"}
{"url": "http://www.focus-news.net/news/2019/01/17/2613119/sliven-obraboteni-sreshtu-zaledyavane-sa-planinskite-patishta-v-oblastta.html", "text": "В планинските райони на Сливенска област пътищата са заледени, но обработени и опесъчени. В равнинната част пътищата са сухи и нормално проходими. Това съобщиха от  Областното пътно управление . \r\nНяма въведени допълнителни ограничения. Пътната настилка на автомагистрала „Тракия“ е суха, видимостта е добра.", "date": "2019.01.17", "title": "Сливен: Обработени срещу заледяване са планинските пътища в областта"}
{"url": "http://www.focus-news.net/news/2019/01/17/2613118/galya-zaharieva-gerb-profesionalnoto-obrazovanie-i-obuchenie-e-osnoven-fokus-v-politikata-na-gerb.html", "text": "Професионалното образование и обучение е основен фокус в политиката на ГЕРБ. Това каза народният представител от ПГ на ГЕРБ Галя Захариева по време на изслушването в парламента на министъра на образованието Красимир Вълчев, предаде репортер на  Агенция „Фокус“.   „Картината на отношенията между образователната система, пазара на труда и бизнеса е много, много по-различна. Предизвикателствата помежду им твърде други. Има един безспорен факт – без образование няма стабилен пазар на труда и икономика. В този смисъл професионалното образование и обучение е основен фокус на политиката на ГЕРБ. Децата и младите хора, които днес са  в училищата и университетите ще бъдат активни на пазара на труда и през 2060 г., когато светът ще е преживял поредица от различни трансформации. Ще има нови отношения, нови професии, нови умения, компетенции и знания. Индустрия 4.0 вече е част от нашето ежедневие“, каза Захариева. По думите й в училище са децата, които приемат света по твърде различен начин от родителите, а в университетите са студентите, които знаят, че не е достатъчно да работят, а искат да бъдат мотивирани.  \r\nДеница КИТАНОВА", "date": "2019.01.17", "title": "Галя Захариева, ГЕРБ: Професионалното образование и обучение е основен фокус в политиката на ГЕРБ"}
{"url": "http://www.focus-news.net/news/2019/01/17/2613122/sofiya-zapochva-miene-na-ulitsi-v-stolitsata.html", "text": "Във връзка със затопляне на времето Столичната община възложи на фирмите, ангажирани с почистването на София да започнат миене на улици и булеварди. Това съобщиха от  пресцентъра на Столична община.  Миенето е една от мерките на Столична община за намаляване на концентрацията на фини прахови частици в града. Днес ще се мият пътните платна на  бул. „Тодор Каблешков“,  площад Ручей,  бул.„Никола Мушанов“,   бул „Овча Купел“ и  локалното платно на бул. „България“. Продължава и почистването на регулите от наноси. Приоритетно се работи по трасетата, по които се движи градският транспорт. През вчерашния ден бяха почиствани наносите на бул. „Черни връх“, бул. „Драган Цанков“, Ботевградско шосе и ул. „Цар Освободител“.", "date": "2019.01.17", "title": "София: Започва миене на улици в столицата"}
{"url": "http://www.focus-news.net/news/2019/01/17/2613120/smolyan-59-godishen-mazh-e-otkrit-martav-v-doma-si-nyama-danni-za-prichinena-nasilstvena-smart.html", "text": "59-годишен мъж е открит мъртъв в дома си, няма данни за причинена насилствена смърт. Това съобщиха от пресцентъра на  ОДМВР-Смолян . Сигналът е подаден на 16 януари около 11.30 часа. Мъжът е открит в дома му на ул. \"Грудьо войвода\". Първоначални данни за насилствена смърт не са установени. Трупът е изпратен в отделение по съдебна медицина в МБАЛ \"д-р Братан Шукеров\" АД за извършване на аутопсия. Извършен е оглед на местопроизшествие и е образувано досъдебно производство.", "date": "2019.01.17", "title": "Смолян: 59-годишен мъж е открит мъртъв в дома си, няма данни за причинена насилствена смърт"}
{"url": "http://www.focus-news.net/news/2019/01/17/2613108/ert-gartsiya-parlamentat-glasuva-za-stabilnost.html", "text": "Парламентът потвърди доверието си към правителството на гласуването в сряда вечерта, когато министър-председателят Алексис Ципрас събра необходимите му 151 гласа и остава на власт, отбелязва в материала си за вота на доверие в гръцкия парламент  държавната телевизия ЕРТ . \r\nВ материала на смятаната за проправителствена медия се акцентира върху изявлението на Алексис Ципрас, че: „Днес парламентът гласува в подкрепа на стабилността. Той гласува за доверие, за да се опита да си възвърне загубеното доверие в страната“.  \r\n„Правителството“, обясни премиерът – „вече промени Гърция и ще продължи до завършването на конституционно гарантирания си мандат с акцент върху нуждите и интересите на гръцкия народ“. \r\nПревод и редакция:", "date": "2019.01.17", "title": "ЕРТ (Гърция): „Парламентът гласува за стабилност“"}
{"url": "http://www.focus-news.net/news/2019/01/17/2613124/sliven-kmetat-stefan-radev-i-oblastniyat-upravitel-chavdar-bozhurski-uchastvaha-v-uchredyavaneto-na-organizatsiya-za-upravlenie-na-turisticheski-rayon-dolinata-na-rozite.html", "text": "Кметът на Сливен Стефан Радев участва в учредяването на Организация за управление на туристически район „Долината на розите”. Това съобщиха от пресцентъра на  Община Сливен . \r\nНа учредително събрание, състояло се в община Казанлък беше създадена  Организация за управление на туристически район „Долината на розите”. В рамките на заседанието беше избран 7-членен Управителен съвет, в който участват кметът на община Сливен Стефан Радев, областният управител Чавдар Божурски, кметовете на общините Панагюрище, Копривщица, Хисар и директорът на Историческия музей в град Казанлък. За председател на съвета беше избран кметът на община Казанлък Галина Стоянова. \r\nСъгласно Закона за туризма България е разделена на девет туристически района. Дейността на новосъздадената организация ще бъде предимно в сферата на здравния и културен туризъм: балнео и уелнес туризъм, културно-познавателен и фестивален туризъм, приключенски и екотуризъм, планински пешеходен и рекреативен туризъм. \r\nНа учредителното събрание присъстваха още зам. областният управител Камен Костов, с пълномощно от Областния управител и  директорът на РИМ „Симеон Табаков“ – Сливен д-р Николай Сираков, представители на още 11 общини, попадащи в туристическия район , сред които  Гурково, Копривщица, Мъглиж, Николаево, Павел баня, Панагюрище, Пирдоп, Сопот, Стрелча, Хисаря, Челопеч, туристически сдружения, търговски дружества в сферата на туризма, културни институти и училища.", "date": "2019.01.17", "title": "Сливен: Кметът Стефан Радев и областният управител Чавдар Божурски участваха в учредяването на Организация за управление на туристически район ,,Долината на розите”"}
{"url": "http://www.focus-news.net/news/2019/01/17/2613123/kardzhali-obezvreden-e-snaryadat-koyto-beshe-nameren-vchera-v-koritoto-na-reka-arda.html", "text": "Служители на военно формирование в Хасково са обезвредили намерения вчера в коритото на река Арда невзривен снаряд в района на Индустриалната зона в Кърджали. Това съобщиха от  ОДМВР-Кърджали . След подадения сигнал в 8.00 часа на 16 януари  районът е отцепен от полиция и охраняван до пристигането на експертите от военното формирование. В 16.45 часа боеприпасът е обезвреден.", "date": "2019.01.17", "title": "Кърджали: Обезвреден е снарядът, който беше намерен вчера в коритото на река Арда"}
{"url": "http://www.focus-news.net/news/2019/01/17/2613125/ministar-krasimir-valchev-osnovnoto-predizvikatelstvo-na-obrazovatelnata-sistema-e-da-nasochi-poveche-detsa-kam-spetsialnostite-koito-sa-nay-vazhni-za-pazara-na-truda.html", "text": "Основното предизвикателство на образователната система е да насочи повече деца към тези специалности, които са най-важни за пазара на труда. Това каза министърът на образованието и науката Красимир Вълчев по време на изслушване в Народното събрание относно политиките на министерството за подобряване на връзката между образованието и пазара на труда, предаде репортер на  Агенция „Фокус“ . \r\n„Образованието е държавната функция, чиито ефекти са най-дългосрочни относно развитието на всички обществени системи. Връзката с пазара на труда е една от основните теми в образованието и има множество дебати за това. Общото предизвикателство е динамиката на времето – днес то е по-бързо от вчера, а утре ще бъде по-бързо от днес. Голяма част от професиите, които ги има днес, утре няма да са на лице“, заяви Вълчев и посочи, че затова всяко дете трябва да придобие ключови компетентности.  \r\n„Другото предизвикателство за България е демографското. През следващите десетилетия младите хора, които ще постъпват на пазара на труда, ще бъдат едва 2/3 от тези в пенсионна възраст. Това означава липса на кадри за всички позиции. Образователната институция не може да реши този недостиг, но може да постигне крайната цел нито едно дете да не отпадне от образователната система. Второто, което трябва да направи образованието ,е да осигури съответствие на знанията и уменията с нуждите на пазара на труда. Затова направихме 2800 типове програми по отделните дисциплини, като беше въведен и т.нар. компетентностен подход – в тези програми да са вложени и меки умения, които предполагат свързването на различни умения“, обясни образователният министър. \r\nВълчев посочи, че пазарът на труда и пазарът на образование са два различни пазара и те имат различна логика и различни нужди. „И със системите на политиката трябва да се опитаме да ги свържем – да преструктурираме приема, да предлагаме допълнителни и по-високи стипендии във висшето образование и т.н. Но основното предизвикателство си остава да променим нагласите на децата и на техните родители и да насочим повече ученици към тези специалности и профили, които считаме, че са най-важни за пазара на труда – професионалните профили, педагогическите профили, математическите профили и др.“, заяви той. \r\nЦветилена СИМЕОНОВА", "date": "2019.01.17", "title": "Министър Красимир Вълчев: Основното предизвикателство на образователната система е да насочи повече деца към специалностите, които са най-важни за пазара на труда"}
{"url": "http://www.focus-news.net/news/2019/01/17/2613117/veska-spasova-etnolog-s-antonovden-i-atanasovden-zavarshva-edin-prodalzhitelen-praznichen-tsikal.html", "text": "С Антоновден и Атанасовден завършва един продължителен празничен цикъл. Това каза пред  Радио „Фокус” – Кюстендил  Веска Спасова, етнолог в Регионален исторически музей – Кюстендил. Според нея двата празника са свързани в общи обредни практики. Според народните вярвания християнският светец преподобни Антоний Велики е по-големият брат-близнак на свети Атанас. Затова и дните следват един след друг. Той е един от покровителите и заповедник на чумата, шарката и всички останали заразни болести. По думите й за да бъдат омилостивени всички болести, на този ден жените месят пресни питки, които мажат с мед, защото медът е една от божествените храни, елексира на живота, който може да умилостиви всички тези демонични сили. „Раздават се тези пресни питки за здраве и една от тях жените в по-старо време оставяли на тавана за болестите. И през двата дни се спазва забрана да не се работи женска работа, не се плете, не се шие, не се тъче. Вярва се, че ако на този ден и на следващия човек се убоде, раната няма да зарасне или трудно ще зарасне”, каза Веска Спасова.  \r\nНа този ден не се вари боб, леща, царевица и други варива, за да няма болести в семейството. Не се оставят врати и прозорци отворени, защото по-старите българи вярвали, че така болестите ще влязат в дома. \r\nВенцеслав ИЛЧЕВ", "date": "2019.01.17", "title": "Веска Спасова, етнолог: С Антоновден и Атанасовден завършва един продължителен празничен цикъл"}
{"url": "http://www.focus-news.net/news/2019/01/17/2613121/varna-sveta-liturgiya-se-otsluzhva-v-hramovete-v-grada-v-proslava-na-prepodobni-antoniy-veliki.html", "text": "Света Литургия се отслужва в храмовете във Варна в прослава на преподобни Антоний Велики, предаде репортер на  Радио „Фокус“ – Варна . Българската православна църква почита паметта на преподобни Антоний Велики, а празникът е наричан от народа Антоновден. Антоний е роден около 250 година в Египет. През своя живот той прекарва 20 години при пълно усамотение в пустинята. При него идват болни и страдащи хора, с които той говори с часове. На 104 години излиза в открит диспут с привържениците на арианското учение и ги побеждава. Успехът му е наречен тържество на християнството. На следващата година Антоний умира и е погребан на тайно място. По-късно мощите му са открити и тържествено пренесени във Виена. В народния календар Антоновден се празнува за предпазване от болести. \r\nИмето Антон произхожда от гръцката дума „анто“, което значи цвете. В народните представи двамата братя близнаци Антон и Атанас са ковачи, които първи изобретяват ковашките клещи. Затова Антоновден и Атанасовден се честват като празници на ковачи, железари, ножари и налбанти. \r\nМарияна ВАЛЕНТИНОВА", "date": "2019.01.17", "title": "Варна: Света Литургия се отслужва в храмовете в града в прослава на преподобни Антоний Велики"}
{"url": "http://www.focus-news.net/news/2019/01/17/2613115/dots-d-r-petya-bankova-etnolog-vav-folklornata-literatura-sveti-antoniy-i-atanas-sa-bratya-kovachi-izmaystorili-kleshtite-s-koito-se-vadi-zhelyazo-ot-oganya.html", "text": "Във фолклорната култура свети Антоний е представен като по-малкия брат на свети Атанас. В повечето разкази те са ковачи, налбанти, които измайсторяват ковашките клещи, с които се вади желязото от огъня. Това каза в интервю за  Агенция „Фокус“ етнологът от Института за етнология и фолклористика с Етнографски музей към Българската академия на науката (БАН) доц. д-р Петя Банкова. „В миналото 17 и 18 януари са отбелязвани в отделните райони на страната с различни обичаи. Така например в Странджа наричат Атанас, сиромах Атанас и вярват, че светецът се преборва с тежки болести. В пиринския край е регистрирано вярване, че на Антоновден всички болести се събират на едно място и тръгват по хората. За това хората залоствали домовете си, дори не палели свещите вкъщи, за да не привлекат болестите“, коментира тя. Доц. д-р Банкова обясни, че при тридневния празничен цикъл, който е Антоновден, Атанасовден и Евтимовден, са се извършвали отделни ритуали в различните райони. „По принцип добре известна е представата за свети Атанас, като господар на зимните студове, виелици и бури. Във вярванията на традиционния българин той е свързан със свети Илия. И двамата отбелязват средата на два отделни сезона-зимата и лятото. За това някъде наричали Атанасовден- „сред зима“. Във фолклорни източни е добре познат и е запомнено това предание, че свети Атанас прогонва зимата, като съблича кожуха си и облича копринена риза. Така възседнал на коня си и се качва на върха на снежната планина и се провиква „иди си зимо, да дойде лято.“, обясни етнологът. „Цикълът от три дни празници или три дни ритуализирано поведение е характерен за българската традиционна култура. Това го свързваме обикновено с астрономическите представи на българина, с промяната в сезоните и стопанските цикли, допълни доц. д-р Банкова.  \r\nДаяна ДЮЛГЕРОВА  Пълния текст на интервюто четете по-късно в „Мнение”", "date": "2019.01.17", "title": "Доц. д-р Петя Банкова, етнолог: Във фолклорната литература свети Антоний и Атанас са братя ковачи, измайсторили клещите, с които се вади желязо от огъня"}
{"url": "http://www.focus-news.net/news/2019/01/17/2613129/pregled-na-osnovnite-temi-vav-varnenskiya-pechat.html", "text": "Грипът затвори училища в 8 общини във Варненско“, е водещо заглавиев днешния брой на варненския вестник  „Черно море“ . Заради усложнената грипна обстановка от днес се спират учебните занятия в 8 общини във Варненска област. Това съобщи за Медийна група „Черно море“ д-р Янка Драганова, шеф на дирекция „Надзор на заразните болести“ в РЗИ – Варна. До понеделник включително се затварят всички учебни заведения в общините Провадия, Девня, Суворово, Аврен и Долни чифлик. Във Вълчи дол се прекратяват занятията в училище „ В. Левски“, в с. Езерово, община Белослав, в училище „Св. св. Кирил и Методий“ и в Дългопол – в училище „Кл. Охридски“.  \r\n„2,3 милиона пътници са минали през летище Варна за 2018 г.“, четем още изданието. През 2018 г. от летище Варна бяха изпълнени полети на 74 авиокомпании до 115 дестинации в 39 страни. Обслужени бяха 2,3 млн. пътници, което бележи ръст от 16% спрямо 2017 г. Най-много пътници пристигнаха от Германия, България, Русия. За излитащите от Варна водещи дестинации бяха София, Москва, Лондон, Тел Авив и Виена.  \r\n„Корабостроенето изпитва спешна нужда от кадри“, информира вестникът. 106 са обявените свободни работни места на територията на град Варна, това съобщиха за Медийна група „Черно море“ от дирекция „Бюро по труда“. Обявени са свободни позиции за общи работници, хигиенисти, миячи, охранители, заварчици, кранисти, шофьори на градския транспорт.  \r\n„Атакуват варненци с нова мейл измама“, четем още в броя. Атакуват компютрите ни с вируси за изравнителни сметки за ток. За това алармираха наши читатели. Съобщенията се изпращат на лични имейли и при отваряне могат да блокират устройствата ни. Човек може да се усети лесно, ако на негово име няма партида за електроенергия.", "date": "2019.01.17", "title": "Преглед на основните теми във варненския печат"}
{"url": "http://www.focus-news.net/news/2019/01/17/2613128/aleksandar-sidi-obedineni-patrioti-kogato-vmesto-politik-i-aptekarski-bos-se-izzhivyavash-za-prokuror-veroyatno-imash-nyakakvi-problemi.html", "text": "Когато вместо политик и аптекарски бос се изживяваш за прокурор вероятно имаш някакви проблеми. Това каза пред журналисти народният представител от ПГ на „Обединени патриоти“ Александър Сиди във връзка с обвиненията на Веселин Марешки към него, че е искал подкуп от директор на \"Басейнова дирекция\" - Пловдив, предаде репортер на  Агенция „Фокус“.   Попитан дали е искал 10 хил. лв. от директора на „Басейнова дирекция“ – Пловдив Георги Семерджиев, Сиди заяви: „Не, категорично. Мога да коментирам, ако искате лицето Марешки. Макар че нямам тези компетенции, но мога да съм сигурен, мога да кажа, че лицето Марешки има от една страна фиксация, от друга има сериозни психиатрични проблеми“, коментира още Сиди. По думите му Марешки е говорил това още през октомври. „Единственото, което можех да направя е да поискам от МВР справка дали някога срещу мен е пускан сигнал от лицето Георги Семерджиев. Отговорили са ми още на 2 ноември 2018 г., че такова животно нема“, допълни още Сиди. По думите му логично е, ако има подкуп и проблем да бъдат сезирани МВР, прокуратура.  „Очевидно лицето Семерджиев и лицето Марешки са се обърнали един към друг. Кой как и на кого не знам“, заяви още Сиди. \r\nДеница КИТАНОВА", "date": "2019.01.17", "title": "Александър Сиди, „Обединени патриоти“: Когато вместо политик и аптекарски бос се изживяваш за прокурор вероятно имаш някакви проблеми"}
{"url": "http://www.focus-news.net/news/2019/01/17/2613130/ministar-krasimir-valchev-prez-sledvashtite-godini-shte-investirame-v-razshiryavane-na-bazata-ot-softuerni-spetsialisti.html", "text": "През следващите години ще инвестираме в разширяване на базата от софтуерни специалисти. Това каза министърът на образованието и науката Красимир Вълчев по време на изслушване в Народното събрание относно политиките на министерството за подобряване на връзката между образованието и пазара на труда, предаде репортер на  Агенция „Фокус“ . \r\n„Когато говорим за прогнозиран период от 5 или 10 години можем по-лесно да стъпим на динамиката в промените на търсене на различни професии. По-трудно е да прогнозираме в период над 15 години, но едно е сигурно – светът ще преживее много мащабни дигитални трансформации. Това означава, че по-голяма част от професиите ще изискват дълбоки дигитални умения – умения за взаимодействие с машини, базирани на изкуствен интелект“, заяви министър Вълчев и посочи, че затова не трябва да има колебания, че трябва да се инвестира в разширяване на базата от софтуерни специалисти.  \r\n„Това, което правим днес, е въвеждане на предмета Компютърно моделиране в трети клас – това означава първоначални умения за работа с алгоритми, свързване на процеси и т.н. Увеличаваме и приема в профилите, свързани с IT. Стартирахме програмата и за започване на IT кариера – тя обхваща ученици от други професионални направления“, обясни образователният министър. \r\nВълчев коментира, че добрата новината е, че информационните технологии са секторът, който в най-голяма степен успява да задържи младите хора най-вече заради по-високите заплати. „Тоест, минимален брой ученици са напуснали това направление, както и минимален брой хора, работещи в този сектор, са напуснали страната. Имахме разговор с математическите и природо-математическите гимназии – те също се открият паралелки в областта на информационните технологии. Насърчаваме и дейности по интереси в областта на информационните технологии и дигиталната креативност. Скоро ще стартира и програма за финансиране на дигитална креативност от първи клас. Ще инвестираме и в обучители по IT“, обясни той. \r\nЦветилена СИМЕОНОВА", "date": "2019.01.17", "title": "Министър Красимир Вълчев: През следващите години ще инвестираме в разширяване на базата от софтуерни специалисти"}
{"url": "http://www.focus-news.net/news/2019/01/17/2613131/pazardzhik-na-rabotna-sreshta-pri-oblastniya-upravitel-shte-bade-obsaden-problem-postaven-ot-197-zhiteli-na-selo-tserovo-svarzan-s-razrushavaneto-na-obshtinskiya-pat-prez-naselenoto-myasto.html", "text": "На работна среща при областния управител на Пазарджик ще бъде обсъден проблем, поставен от 197 жители на село Церово, каза за  Радио „Фокус“ – Пазарджик  кметът на селото Николай Вулянов. По думите му хората са се подписали под искането да бъдат предприети мерки срещу разрушаването на общинския път, който минава през населеното място и пътищата до защитени местности. „В резултат на дърводобив, извършван в гората над селото, товарните автомобили минават по асфалтовия път и го разрушават. Освен това тежките машини повреждат и трасето до защитените местности „Бенковска поляна“ и „Новаковец“, коментира Вулянов. Той обясни, днес ще бъде проведена специална работна среща с представители на РДГ, ДГС и РИОСВ, за да се набележат конкретни мерки за решаване на проблема. \r\nВаня НИКОЛОВА", "date": "2019.01.17", "title": "Пазарджик: На работна среща при областния управител ще бъде обсъден проблем, поставен от 197 жители на село Церово, свързан с разрушаването на общинския път през населеното място"}
{"url": "http://www.focus-news.net/news/2019/01/17/2613127/dots-d-r-petya-bankova-etnolog-spored-narodnite-vyarvaniya-na-antonovden-atanasovden-i-evtimovden-ne-se-yade-varena-tsarevitsa-bob-i-leshta-za-da-ne-boleduvat-detsata-ot-sharka.html", "text": "Народните вярвания гласят на Антоновден, Атанасовден и Евтимовден да не се яде варена царевица, боб и леща, за да не боледуват децата от шарка. Това каза в интервю за  Агенция „Фокус“ етнологът от Института за етнология и фолклористика с Етнографски музей към Българската академия на науката (БАН) доц. д-р Петя Банкова. „Споменах идеята, че храната в традиционен план е подчинена на асоциативната връзка между вида, състава и представата за болестите. За това се препоръчва да не се яде варена царевица, боб или леща, за да не боледуват децата от шарка. Това е асоциацията между варивата и раните, които шарката причинява по кожата на човек. За да не се разсърдят болестите не трябва да се яде свинско месо в тези дни и се раздават тъй наречените сладки медени питки, защото това се прави с цел да се омилостивят болестите и те да не са сърдити“, посочи тя. Доц. д-р Банкова обясни, че на тези дни празнуват имената Антония, Антон, Андон, Донка и техните многобройни, производни мъжки и женски аналози. „Атанас е едно прекрасно име, което в съвремието има своите модификации на Настя, Анастася, Разбира се и Евтимий“, обясни тя. „Тази обредност, която измина Йордановден, Ивановден, Бабинден е също един цикъл с три поредни дни. Сега в празничния цикъл Антоновден, Атанасовден, Евтимовден също можем да видим това преливане. Пример за това са и трите Горещници през лятото, обвързани със съответните светци. Не казвам, че непременно това навсякъде в миналото се е правило, има си своите регионални и локални различния, които обаче с течение на времето са модифицирани, избледнели, да не кажа, напълно изчезнали“, обясни етнологът.  \r\nДаяна ДЮЛГЕРОВА  Пълния текст на интервюто четете по-късно в „Мнение”", "date": "2019.01.17", "title": "Доц. д-р Петя Банкова, етнолог: Според народните вярвания на Антоновден, Атанасовден и Евтимовден не се яде варена царевица, боб и леща, за да не боледуват децата от шарка"}
{"url": "http://www.focus-news.net/news/2019/01/17/2613132/aleksandar-sidi-obedineni-patrioti-shte-sadya-mareshki-za-kleveta-i-kato-spechelya-deloto-shte-darya-parite-za-pametnik-na-todor-aleksandrov-v-plovdiv.html", "text": "Ще съдя Марешки за клевета и като спечеля делото ще даря парите за паметник на Тодор Александров в Пловдив. Това каза пред журналисти народният представител от ПГ на „Обединени патриоти“ Александър Сиди във връзка с обвиненията на Веселин Марешки, че е искал подкуп от директора на „Басейнова дирекция“ – Пловдив Георги Семерджиев, предаде репортер на  Агенция „Фокус“.   “ВМРО изгражда паметник на великия водач на ВМРО Тодор Александров в Пловдив“, каза Сиди и посочи, че след това, което е казал Марешки, има официалното право да го съди. „Ще го направя и ще даря парите за паметник. Дори ще напиша, че Марешки и Семерджиев са дарители на този паметник. Уверен съм, че ще спечеля делото“, заяви още Сиди. Той се обърна към своите приятели и съмишленици от ВМРО в Пловдив: „Намерихме финансиране за паметника. Браво“. \r\nДеница КИТАНОВА", "date": "2019.01.17", "title": "Александър Сиди, „Обединени патриоти“: Ще съдя Марешки за клевета и като спечеля делото ще даря парите за паметник на Тодор Александров в Пловдив"}
{"url": "http://www.focus-news.net/news/2019/01/17/2613136/aktsenti-v-predavaneto-dobrich-blyan-vihren-ponesen-nad-step-ekovita.html", "text": "Темите в днешното издание на съвместното предаване „Добрич – Блян вихрен, понесен над степ ековита…“ на Радио „Фокус“ и Община Добрич. На своята интернет страница Община град Добрич публикува проект за изменение на Наредба за определяне размера на местните данъци. Обявено е обществено обсъждане на Наредбата за това изменение. Зам.-кметът „Финанси и общинска собственост“ Елка Димова представя някои по-интересни моменти в предложеното изменение. Съвместната кампания на Община Добрич, голям местен производител на хляб и фондация “Искам бебе” – „Зрънце живот“, вече се радва на първото родено бебе. Инициатор бе кметът на Добрич Йордан Йорданов, който ще разкаже повече за кампанията, както и за Общинската програма в тази насока. В началото на седмицата бе даден символично старт на ремонта на лекоатлетическата писта в спортна зала „Добротица“. Това е част от грижата на Общината за развитието на спортния живот в града. По темата ще чуем кмета Йордан Йорданов и Николай Папазов, директор на Общинското предприятие „Спортни имоти“. Отново тази седмица се състоя премиера на късометражните филми, създадени по проекта „Красив Добрич“. След прожекциите бе организирана дискусия за формата и възможностите за развитие на проекта. В нея участваха Петър Русев, режисьор и член на журито, кметът на Добрич Йордан Йорданов и Николай Михайлов, продуцент. Тези и още теми слушайте в предаването „Добрич – Блян вихрен, понесен над степ ековита…“ от 14.00 до 15.00 часа с водещ Жулиета Николова.", "date": "2019.01.17", "title": "Акценти в предаването „Добрич – Блян вихрен, понесен над степ ековита…“"}
{"url": "http://www.focus-news.net/news/2019/01/17/2613134/chez-razpredelenie-izvarshva-pet-niva-na-kontrol-v-protsesa-na-otchitane-na-elektromerite.html", "text": "ЧЕЗ Разпределение извършва стриктен контрол на процеса на отчитане на електромерите. Въведен е рулиращ принцип на отчитане, като се редуват трима различни отчетници в три поредни месеца, а служители на компанията се сменят със служители на външна фирма. За да се намали възможността за субективна грешка, самото отчитане се извършва чрез мобилни терминали, а  GPS-координатите на електромера се снемат в момента на отчета. Това съобщиха от пресцентъра на  ЧЕЗ . \r\nВ процеса на отчитане, при съмнения за нередности в показанията, отчетникът прави снимка на електромера, която се съхранява директно в системата. Извършва се и софтуерен контрол още в момента на въвеждане на данните. Въз основа на натрупаните данни за всеки обект, системата изчислява очаквано потребление със заложен процент на отклонение. Когато отчетникът въведе показанията на преносимия терминал и отклонението се окаже по-голямо, терминалът издава звуков сигнал и се появява системно съобщение.  \r\nСлед софтуерния контрол се извършва и ръчна проверка в така наречения валидиращ център. Всички показания, които са извън зададеното отклонение, се блокират и трябва да бъдат деблокирани ръчно. Това се извършва от служителите във валидиращия център на базата на анализ на потреблението, на снимки от отчетите или на извършени повторни проверки на място. Друг метод за контрол е извършването на проверки на случаен принцип на място. По-късно контрол се извършва и от снабдителното дружество, като там се блокират автоматично фактури с високи стойности и се правят анализи на предходни периоди, а при нужда данните се връщат в ЧЕЗ Разпределение за нови проверки. \r\n„Системата не е проста и е създадена така, че да гарантира сигурността на клиентите. Човешката грешка винаги е възможна, но ние сме разработили достатъчно сигурни механизми за контрол“, каза Илиян Мутафчиев, директор „Мерене и управление на данните“ в ЧЕЗ Разпределение България. \r\nЗа да гарантира сигурен отчет, компанията се съобрази с 31-дневния период на отчитане и по време на празниците. Компанията си налага този срок и стриктно го спазва, като служителите на дружеството работиха при сложни метеорологични условия, както и през почивните дни.  Всеки един отчетник е контролиран чрез GPS-система дали посещава конкретните обекти, които са част от ангажиментите му в определения ден.", "date": "2019.01.17", "title": "ЧЕЗ Разпределение извършва пет нива на контрол в процеса на отчитане на електромерите"}
{"url": "http://www.focus-news.net/news/2019/01/17/2613135/veliko-tarnovo-moleben-za-zdrave-shte-bade-otsluzhen-v-ou-sv-patriarh-evtimiy-po-sluchay-50-godishniya-yubiley-na-uchilishteto.html", "text": "Молебен за здраве ще бъде отслужен в ОУ „Св. Патриарх Евтимий“ по случай 50-годишния юбилей на училището. Богослужението ще започне в 11.30 часа и ще бъде водено от отец Славчо, съобщи за  Радио „Фокус“ – Велико Търново  директорът на учебното заведение Иваничка Петкова. Тя припомни, че събитията за празника започнаха още през миналата година. Те включваха различни образователни игри и състезания, спортни, театрални и музикални прояви.  \r\nКулминацията ще е утре, на 18 януари, когато в ДКС „Васил Левски“ бивши и настоящи възпитаници ще изнесат концерт. Проявата ще започне в 10.00 часа, а акцент ще е представянето на нови химн на училището. \r\nОУ „Св. Патриарх Евтимий“ е създадено през 1969 година, като първото му име е било „Вела Пискова“ . Св. Патриарх Евтимий е  патрон от 1990 година. Първоначално преподавателите са обучавали 804-ма ученика, а днес  те надхвърлят 930, заедно с подготвителната група. Педагогическият персонал наброява 71 човека, а общия екип е съставен от 90 души. \r\nЛуиза ТРАНЧЕВА", "date": "2019.01.17", "title": "Велико Търново: Молебен за здраве ще бъде отслужен в ОУ „Св. Патриарх Евтимий“ по случай 50-годишния юбилей на училището"}
{"url": "http://www.focus-news.net/news/2019/01/17/2613126/kathimerini-siriza-ne-se-gnusyat-ot-nishto.html", "text": "Лявото правителство не се гнуси от нищо и няма никакви чувства на вина, пише в материал за вота на доверие към правителството на СИРИЗА авторитетното  гръцко издание Kathimerini  и посочва, че ако това, което се е случило на сцената и зад нея се е случило по време на управление на „Нова Демокрация“ или СИРИЗА, е щяло да предизвика огромен скандал и вълна от критики – с левицата начело, разбира се. \r\nВестникът констатира, че депутатите се местят в други, или просто напускат своите партии, в зависимост от личната си гледна точка. Фракциите се роят и са предмет на агресивни обединения. Различни посолства правят препоръки към депутатите как да гласуват. Единственото което липсва, както пише „Катимерини“ са политическите интриги на гръцкия кралски двор, както е били в предишни десетилетия. Но докъде води всичко това? \r\nИзданието отбелязва, че гражданите става все по-цинични. „Те гледат, безмълвни, как се развиват събитията и им е трудно да разберат какво се случва. Считаното по-рано за аномалия, сега е станало норма. За пореден път гражданите виждат, че не получават това, за което са гласували. Всичко е позволено. В момента буквално сме в ера, в която всичко е позволено“, пише „Катимерини“. \r\n„Ципрас постоянно мутира и няма проблем с това да поглъща своите приятели и съюзници. Разбира се, в същото време му се налага да разсича Гордиеви възели и това струва скъпо и на него, и на страната – както стана пределно ясно през трагичната първа част на 2015 година“, отбелязва ежедневникът. \r\n„Независимо от това „политическото гробище на жертвите на Ципрас“ постоянно се уголемява с времето. Алекос Лафазанис, Зои Константинопулу, Янис Варифакис, Панайотис Лафазанис, Никос Коцияс и Панос Каменос са все имена, свързани с маневрите на Ципрас. Не ограничаван от никакви лимити, той се опитва да изненадва своите приятели и съюзници. Тази тактика, в тандем с имиджа на „лошо момче“, което не чувства срам пред никой, предизвиква страх и/или пораженческо възхищение. \r\nВсичко това, обаче, има срок на годност. Дори най-опитните политически играчи винаги се оказват пред поражение в един момент, когато им свършат откритите и скритите козове. Времето в политиката е безмилостно. \r\nЕдна конкретна мисъл обаче причинява силна меланхолия и гняв.  Ако Ципрас беше вложил целия свой политически талант и енергия и часовете, прекарани в срещи, за да се подготви за адекватно управление, ефективно и с относителна меритокрация, Гърция щеше да е в много по-добро положение днес. За съжаление, всичко това беше изразходвано с единствената цел да елиминира противниците си и да остане на власт“, коментира авторът. \r\n„Това, между другото, е единственото, за което те подготвят гръцките университетски аудитории“, заключва „Катимерини“. \r\nПревод и редакция:", "date": "2019.01.17", "title": "Kathimerini: СИРИЗА не се гнусят от нищо"}
{"url": "http://www.focus-news.net/news/2019/01/17/2613140/nikolay-tsonkov-bsp-vnesohme-signal-do-prokuraturata-za-proverka-na-dogovora-za-ohrana-na-12-podeleniya-s-opasni-veshtestva-i-boepripasi.html", "text": "Внесохме сигнал до прокуратурата за проверка на договора за охрана на 12 поделения с опасни вещества и боеприпаси. Това каза по време на брифинг в Народното събрание народният представител от ПГ на „БСП за България“ Николай Цонков, предаде репортер на  Агенция „Фокус“ .  По думите му от години частни фирми извършват подобна охрана. Той посочи, че това не е правилно според БСП и вместо да повишава способностите, се прави точно обратното. Цонков посочи, че управляващите не могат да организират дори една процедура по охрана. „По-сериозният проблем е в близост до всички 12 поделения живеят хора, които всеки момент могат да бъдат засегнати дори физически да спрат да съществуват, защото може да стане инцидент. Нарушен е договорът по всякакви начини и това за нас не може да продължава така“, допълни Цонков.  \r\nДеница КИТАНОВА", "date": "2019.01.17", "title": "Николай Цонков, БСП: Внесохме сигнал до прокуратурата за проверка на договора за охрана на 12 поделения с опасни вещества и боеприпаси"}
{"url": "http://www.focus-news.net/news/2019/01/17/2613143/yambol-34-godishna-zhena-i-66-godishen-mazh-sa-postradali-pri-intsident-s-karutsa-na-pat-ii-53.html", "text": "Двама жители на Ямбол са пострадали при инцидент с каруца. Това съобщиха от  Областна дирекция на МВР – Ямбол . На 16 януари, около 19.20 ч., на тел.112 в оперативната дежурна част на  ОДМВР-Ямбол  е получен сигнал за възникнало пътнотранспортно произшествие с пострадали на път II-53, в посока от Сливен към Ямбол. Изпратените на място полицейски екипи установяват, че лек автомобил „Фолксваген“, управляван от 63-годишен мъж е ударил движещо се пътно превозно средство, теглено от животинска тяга, необезопасено със светлини и светлоотразители. При инцидента са пострадали 34-годишна жена и 66-годишен мъж, пътуващи в пътното превозното средство теглено от животинска тяга. След медицински преглед жената е освободена за домашно лечение с контузно-охлузни рани и натъртвания, а мъжът с фрактура шиен прешлена, фрактура на коляно е отказал лечение в здравното заведение. Пробата за употреба на алкохол на водача на лекия автомобил е отрицателна, а пробата на мъжа, управлявал другото превозно средство, е положителна. На местопроизшествието е извършен оглед. Работата по изясняване на обстоятелствата по случая продължава в рамките на образуваното досъдебно производство.", "date": "2019.01.17", "title": "Ямбол: 34-годишна жена и 66-годишен мъж са пострадали при инцидент с каруца на път II-53"}
{"url": "http://www.focus-news.net/news/2019/01/17/2613142/mvr-22-ma-dushi-sa-raneni-pri-katastrofi-v-stranata-prez-izminaloto-denonoshtie.html", "text": "22-ма души са ранени при катастрофи в страната през изминалото денонощие. Това съобщиха от пресцентъра на  МВР . В София са станали 30 леки и 3 тежки пътни произшествия, ранени са трима. От началото на годината загиналите в катастрофи са 14.", "date": "2019.01.17", "title": "МВР: 22-ма души са ранени при катастрофи в страната през изминалото денонощие"}
{"url": "http://www.focus-news.net/news/2019/01/17/2613138/stara-zagora-zadarzhan-e-vodachat-na-avtomobila-uchastval-v-gonkata-tazi-nosht.html", "text": "След издирване е задържан 29-годишният водач на автомобила, участвал в гонката тази нощ. Това съобщиха от пресцентъра на  МВР . Kъм 2.35 часа, на улица в Стара Загора патрулен екип предприел проверка на автомобил, пътниците в който предизвикали съмнения у служителите на реда с поведението си. Въпреки звуковите и светлинни сигнали към водача, той ускорил и направил опит да изблъска служебната кола от пътя, нанасяйки й материални щети. Последвало преследване на територията на областите Стара Загора и Пловдив, като през цялото време колата-беглец е била под полицейско наблюдение от екипи на двете областни дирекции. С цел принудителното спиране на автомобила била поставена лента с шипове на пътното платно в участъка между селата Ръжена и Ягода в Старозагорска област. След като колата била спряна, водачът успял да избяга. Спътниците му - 23 и на 32 години са задържани. В хода на преследването не се е наложило използването на служебно оръжие, няма и пострадали. Работата по изясняването на случая, в това число и установяване на причините за бягството, продължава.", "date": "2019.01.17", "title": "Стара Загора: Задържан е водачът на автомобила, участвал в гонката тази нощ"}
{"url": "http://www.focus-news.net/news/2019/01/17/2613147/dobrich-dragni-dragnev-otbelyazva-svoyata-80-godishnina-s-premiera-na-nova-kniga-na-24-yanuari.html", "text": "Творческа вечер на поета, белетриста и драматурга Драгни Драгнев ще се проведе на 24 януари от 17.30 ч. в Художествена галерия – Добрич, съобщиха от пресцентъра на  общината . Повод за нея е 80-годишнината на твореца, в чийто текстове диша черноземът на Добруджа, а основна негова тема е добруджанецът през вековете. На вечерта Драгни Драгнев ще сподели с гостите на събитието най-новата си книга „Животът е война“. Книгата ще бъде представена от проф. Димитрина Каменова. Сашо Серафимов – поет и председател на Сдружение на писателите – Добрич, ще говори за творческия път на Драгни Драгнев.  Книгата е издание на „Матадор 74“ и излиза със Действието в романа „Животът е война“ се развива в Добруджа, в Североизточна България и в град Хаджиоглу Пазарджик (Добрич) по време на турското робство. Това е, най-общо казано, поетичен размисъл за българското време в Руско-турската война от 1828-1829 година. Някои от героите в романа са исторически лица - руският император Николай Първи, генерал Иван Дибич - Забалкански, Бойчо войвода, хайдут Пею Буюклията, Солак Мустафа. Организаторите на вечерта - Община град Добрич, Сдружение на писателите – Добрич и Художествена галерия – Добрич, канят приятелите, почитателите и ценителите на творчеството на Драгни Драгнев да присъстват и споделят духовната атмосфера и празника на твореца – „виновник“ на събитието.", "date": "2019.01.17", "title": "Добрич: Драгни Драгнев отбелязва своята 80-годишнина с премиера на нова книга на 24 януари"}
{"url": "http://www.focus-news.net/news/2019/01/17/2613145/milko-nedyalkov-bsp-nevaorazhena-ohrana-pazi-orazhiya-v-golemi-razmeri.html", "text": "Невъоръжена охрана пази оръжия в големи размери. Това каза по време на брифинг в Народното събрание народният представител от ПГ на „БСП за България“ Милко Недялков във връзка със сигнала, който БСП внася в прокуратурата за охраната на 12 поделения,  предаде репортер на  Агенция „Фокус“ . По отношение на договора за охрана, Недялков посочи, че в него има няколко скандални факта. „Изискването за охраната е тя да бъде въоръжена. Проверките, които са направени, както от „Военна полиция“, така и от самото министерство са установили, че охраната се извършва от невъоръжена охрана“, допълни Милков. Той отбеляза, че на 29 декември в Ловешкото поделение е станал инцидент, при който външни лица са нападнали охранителя. „Малко по-късно край Ловеч загива един от охранителите, който отива на работа пеша по тъмно време“, разказа Недялков. По отношение на финансирането, Недялков изтъкна, че с нарастването на минималната работна заплата стойността на договора е над 4, 5 млн. лв. годишно., като ще нараства, ако бъде осъществен докрай. „Това значи над 20 млн. лв. за охрана, които излизат от Министерство на отбраната. Досега охраната е правена от служители от самото министерство, прехвърлянето към частна фирма изисква и плащане на 20% ДДС. Сами си направете сметката“, коментира още депутатът от БСП.  \r\nСтана ясно, че към сигнала до прокуратурата БСП са представили гражданска подписка на хората, живеещи в тези райони, около 12-те поделения. От опозицията обърнаха внимание, че кметът на Община Смядово също е сигнализирал министъра на отбраната за проблемите, които могат да възникнат и инцидентите във връзка с охраната на тези поделения.  \r\nДеница КИТАНОВА", "date": "2019.01.17", "title": "Милко Недялков, БСП: Невъоръжена охрана пази оръжия в големи размери"}
{"url": "http://www.focus-news.net/news/2019/01/17/2613146/varna-prekrateni-sa-uchebnite-zanyatiya-v-su-kliment-ohridski-obshtina-dalgopol-su-vasil-levski-obshtina-valchi-dol-i-ou-sv-sv-kiril-i-metodiy-v-selo-ezerovo-obshtina-beloslav.html", "text": "Областната комисия за борба с грипа и острите респираторни инфекции във Варна ще проведе заседание заради отчетена висока заболеваемост през последните дни. Това каза за  Радио „Фокус“ – Варна  Венцеслава Генова, началник на Регионалното управление на образованието във Варна. Тя отбеляза, че във връзка с методично указание на Министерството на здравеопазването за борба с грипа и острите респириторни заболявания поради отсъстващи над 30%  ученици Регионалната здравна инспекция във Варна е издала предписания за временно преустановяване на учебните занятия в няколко училища в областта. Днес и утре са неучебни дни за учениците от училищата на територията на общините Провадия, Долни чифлик, Аврен, Девня и Суворово. В отговор на постъпили в Регионалната здравна инспекция докладни от директорите на училища до 20 януари учебните занятия са прекратени още в СУ „Климент Охридски“, община Дългопол, СУ „Васил Левски“, община Вълчи дол, и ОУ „Св. Св. Кирил и Методий“ в село Езерово, община Белослав. \r\nЗаседанието на Областната комисия за борба с грипа и острите респираторни заболявания ще се проведе от 15.00 часа в сградата на Регионалната здравна инспекция. На заседанието ще бъдат анализирани последните данни по отношение на заболеваемостта и ще бъде взето решение за училищата във Варна и останалите общини на територията на областта. Ще се прецени още дали е необходимо въвеждането на други противоепидемични мерки. \r\nМарияна ВАЛЕНТИНОВА", "date": "2019.01.17", "title": "Варна: Прекратени са учебните занятия в СУ „Климент Охридски“, община Дългопол, СУ „Васил Левски“, община Вълчи дол, и ОУ „Св. Св. Кирил и Методий“ в село Езерово, община Белослав"}
{"url": "http://www.focus-news.net/news/2019/01/17/2613141/avgi-gartsiya-nova-demokratsiya-othvarli-debata-za-makedonskiya-vapros-kakvo-drugo-mozheshe-da-napravi.html", "text": "След като гръцкия премиер Алексис Ципрас предизвика лидера на опозицията Кириакос Мицотакис на дебат по македонския въпрос от трибуната на парламента след победата си на вота на доверие към правителството на СИРИЗА, секретарят на „Нова Демокрация“ Авгенакис отговори в ефира на телевизия ANT1: „Да не превръщаме националния въпрос във футболен мач“, пише  проправителственият вестник „Авги“ . \r\n„Не хвърляйте ръкавицата на „Нова Демокрация“ по македонския въпрос. Според това, което секретарят на НД Авгенакис каза, те приемат поканата на премиера за дебат между двамата политически лидери, но не и по националните въпроси“, отбелязва изданието. \r\n„В безподобно бягство, Авгенакис заяви: „Не трябва да увеличаваме напрежението около Скопие и националните въпроси“ и добави „нека не превръщаме националния въпрос във футболен мач““, добавя ежедневникът. \r\nСпоред „Авги“ е очевидно, че позицията на „НД“ е трудна и че Мицотакис не може да говори по македонския въпрос след промяната на отношението му и отказа „от националната позиция, която той самият подкрепи в парламента през август 2017 година“. \r\n„С други думи, „НД“ призовава за „сдържан“ диалог, който да продължи най-малко три дни... и с празни седалки в парламента, както винаги, с изключение на времето в което се изказва шефът“, заключва изданието. \r\nПревод и редакция:", "date": "2019.01.17", "title": "„Авги“ (Гърция): „Нова Демокрация“ отхвърли дебата за македонския въпрос, какво друго можеше да направи"}
{"url": "http://www.focus-news.net/news/2019/01/17/2613137/d-r-iliya-valev-etnograf-sv-prepodobni-antoniy-se-schita-za-osnovopolozhnik-na-asketichniya-monasheski-zhivot.html", "text": "Св. преподобни Антоний се счита за основоположник на аскетичния монашески живот. Това каза за  Радио „Фокус“ – Велико Търново  д-р Илия Вълев, етнограф в Регионалния исторически музей във Велико Търново. Православната църква чества светеца на 17 януари. Св. Антоний е живял в Египет в средата на III до средата на IV век. Той бил духовен подвижник. В името на Христа водел изключително аскетичен живот. Той бил от знатен и богат род, но не се поколебал да продаде и раздаде на нуждаещите се богатството на своите родители след тяхната смърт. „Още на 20 години той напуснал дома си и се оттеглил от съблазните на светския живот. Оттеглил се в пустинята, където живял 105 години. През целия си живот се подвизавал в името на Христа и поучавал в божието слово. Заради мъдростта си, с която бил надарен, и заради духовните подвизи, с които се прославил, църквата днес го нарича св. преподобни Антоний Велики. До днес неговото име служи за пример за подражание. Той е основател на аскетичния монашески живот“, посочи д-р Илия Вълев. \r\nТой отбеляза също, че св. преподобни Антоний е считан за покровител на заразните болести, като народните вярвания на този ден се зараждат болестите – чумата, шарката и други, които в миналото са били бич за населението. „За да бъдат умилостивени болестите стопанките замесвали малки питки намазани с петмез, маджун или мед. Една питка слагали на тавана, а други питки раздавали по комшии, близки, познати, с цел да умилостивят болестите, да им стане благо и да не се сърдят и нападат хората. За да не разсърдят болестите на този ден да не се върши никаква домашна дейност от жените“, посочи д-р Илия Вълев. \r\nТой припомни, че Св. Антоний се възприема като по-голям брат на чествания в утрешния ден Св. Атанасий. Според народната традиция светците са покровители на ковачите, налбантите, железарите и на всички хора, които изработват изделия от желязо. \r\nНадежда КРЪСТЕВА", "date": "2019.01.17", "title": "Д-р Илия Вълев, етнограф: Св. преподобни Антоний се счита за основоположник на аскетичния монашески живот"}
{"url": "http://www.focus-news.net/news/2019/01/17/2613139/adelina-stefanova-hram-vavedenie-bogorodichno-blagoevgrad-kazvat-che-e-losha-polichba-na-antonovden-blizkite-i-priyatelite-da-ne-pochetat-imennika.html", "text": "Казват, че е лоша поличба на Антоновден близките и приятелите да не почетат именника. Това каза за  Радио „Фокус“-Пирин  Аделина Стефанова, уредник в храм „Въведение Богородично“-Благоевград. Тя уточни, че според народните вярвания, ако на Антоновден народът не спазва никакви обичаи и не върши никаква обредност, именникът задължително ще бъде сполетян от нещо лошо.  \r\n„Днес Западната църква отдава почит преди всичко на необикновените преживелици на светеца. Минаващите край жилището му, чували гласове на измъчвалите го демони, както и гласа на Антоний, който моли Бога за помощ. Източната църква обаче, макар и да е по-склонна към мистика и аскетизъм, слави неговото спокойствие и вътрешна хармония заради освобождението от страха“, заяви храмовият уредник.  \r\nАделина Стефанова подчерта, че според древната традиция именният ден е много тачен празник, не само Антоновден, а и всички именни дни през годината. \r\nНатали СТЕФАНОВА", "date": "2019.01.17", "title": "Аделина Стефанова, храм „Въведение Богородично“-Благоевград: Казват, че е лоша поличба на Антоновден близките и приятелите да не почетат именника"}
{"url": "http://www.focus-news.net/news/2019/01/17/2613152/valeri-simeonov-nfsb-nyamame-finalno-reshenie-dali-shte-se-yavyavame-zaedno-na-evroizborite-v-koalitsiyata-obedineni-patrioti-pregovaryame.html", "text": "Нямаме финално решение дали ще се явяваме заедно на евроизборите в коалицията „Обединени патриоти“, преговаряме. Това каза лидерът на НФСБ и депутат от „Обединени патриоти“ Валери Симеонов пред журналисти във връзка с проведения вчера коалиционен съвет на „Обединени патриоти“, предаде репортер на  Агенция „Фокус“.   Симеонов уточни, че дневният ред на коалиционният съвет е включвал явяването на евроизборите и организационни въпроси на групата. „Нямаме финално решение. Нямаме новина“, допълни Симеонов. Попитан НФСБ с какви предложения влиза в преговорите за евроизборите, Симеонов заяви: „Национално отговорни. С благородни подбуди влиза НФСБ“. На въпрос дали в посока единно явяване или поотделно, лидерът на НФСБ допълни: „В посока изясняване как ще се явяваме“. По думите му случаят със самолетите не е първият, при който от малката коалиция имат различни позиции. „Работим вече 3, 5, близо 4 години с ВМРО. Знаете, че по различни позиции не сме били на едно мнение, но това не означава, че е края на коалицията или някаква медийна драма, която очаквате всички“, допълни още Симеонов. На въпрос дали са били уведомени от \"Атака\", Симеонов коментира, че са били уведомени и писмено и устно. \r\nДеница КИТАНОВА", "date": "2019.01.17", "title": "Валери Симеонов, НФСБ: Нямаме финално решение дали ще се явяваме заедно на евроизборите в коалицията „Обединени патриоти“, преговаряме"}
{"url": "http://www.focus-news.net/news/2019/01/17/2613153/kyustendil-v-selo-shishkovtsi-shte-bade-otbelyazana-75-ata-godishnina-ot-smartta-na-daritelya-andon-viyachev.html", "text": "В село Шишковци, община Кюстендил, ще бъде отбелязана 75-ата годишнина от смъртта на дарителя Андон Виячев. Това съобщи за  Радио „Фокус” – Кюстендил  кметът на селото Климент Терзийски. Отбелязването на годишнината ще започне от 12.30 часа в двора на черквата „Св. Архангел Михаил”, където се намира гробът на големия дарител. Предвидено е поднасяне на цветя и кратки слова от страна на кмета на село Шишковци и на секретаря на местното читалище. Отбелязването на годишнината се организира от читалище „Владимир Димитров – Майстора”.  \r\nАндон Виячев е бил народен представител в 11-тото Общо Народно събрание. Занимавал се с овощарство и оказвал голямо влияние върху модернизирането на отрасъла. Пръв започва да засажда нови сортове ябълки и лози в кюстендилското поле. Виячев е бил личен приятел на Владимир Димитров – Майстора и заедно със съпругата си Стойна са модели на известната картина на Майстора – „Семейство”. За благотворителна дейност е награден с почетен знак „За насърчаване към човеколюбие“ ІІІ степен. През 1934 година прави дарение от 2 млн. лв. за родното си село. По волята му дарението трябва да съдейства за културно-просветното развитие на селото, неговия стопански напредък и бедните жители. Част от приходите на капитала за 1935 година е предназначена за построяване на гара със склад и жп линия при селото.  Друга част от приходите е трябвало да послужат за строеж на училищна сграда. \r\nВенцеслав ИЛЧЕВ", "date": "2019.01.17", "title": "Кюстендил: В село Шишковци ще бъде отбелязана 75-ата годишнина от смъртта на дарителя Андон Виячев"}
{"url": "http://www.focus-news.net/news/2019/01/17/2613133/vechernye-novosti-sarbiya-plakati-i-znamena-za-dobre-doshal-severno-kosovo-e-okicheno-s-ruski-znamena-i-snimki-na-vladimir-putin.html", "text": "В знак на благодарност за безкористната помощ и застъпничество за защита на държавните и националните интереси на Сърбия към държавния глава на Руската федерация  Владимир Путин, гражданите в Северно Косово издигнаха руски знамена и плакати, символизиращи \"сърдечното приятелство\" между лидера на Кремъл и сръбския президент Александър Вучич, съобщава електронното издание на белградския ежедневник  \"Вечерне новости\" . \r\nПешеходната зона в северната част Косовска Митровица е украсена със знамената на Руската федерация, а трикольорите се виждат и в непосредствена близост до главния мост на Ибър, който разделя града.  \r\nПодобен \"декор\" се забелязва и в общините Звечан, Лепосавич и Зубин Поток, където на билбордове са изписани съобщения на руски „Благодаря” и „Ние сме братя. Бог е с нас\".  \r\nОсвен това голям брой граждани от Косово ще пътуват до Белград, за да присъстват на приема и лично да поздравят първия човек от Руската федерация.  Тереза Герова", "date": "2019.01.17", "title": "\"Вечернье новости\" (Сърбия): Плакати и знамена за \"добре дошъл\": Северно Косово е окичено с руски знамена и снимки на Владимир Путин"}
{"url": "http://www.focus-news.net/news/2019/01/17/2613154/mvnr-natsionalnoto-ni-maltsinstvo-v-sarbiya-shte-mozhe-da-polzva-zhenski-familni-imena-spored-balgarskiya-pravopis.html", "text": "В резултат на целенасочената работа на българската държава в последните две години и след като въпросът бе поставен от вицепремиера и министър на външните работи Екатерина Захариева, принадлежащите на българското национално малцинство сръбски граждани вече ще могат да използват изписване на женските фамилни имена и съгласно правилата на българския език и азбука с окончания на „-ова“, „-ева“ и „-ска“. Това съобщиха от  пресцентъра на Министерството на външните работи.  Досегашната практика бе женските фамилни имена на хората с българско самосъзнание в Сърбия да завършват на „-ов“, „-ев“ и „-ски“.  \r\nПосолството на Република България в Белград бе официално уведомено за промяната, въведена с акт на сръбското Министерство на държавната администрация и местното самоуправление от 25 декември 2018 г. С него са дадени разпореждания на всички общински и градски администрации в Сърбия за практическото прилагане на възможността за изписване на женски фамилни съгласно правилата на българския език и азбука.  \r\nВ допълнение, министър Бранко Ружич е приел предложението на българския посланик Радко Влайков Сърбия да проведе разяснителна кампания сред българското национално малцинство. Нейната цел е да популяризира възможността за именуване по правилата на българския език не само на новородени деца, но и за промени на настоящите женски фамилни имена.", "date": "2019.01.17", "title": "МВнР: Националното ни малцинство в Сърбия ще може да ползва женски фамилни имена според българския правопис"}
{"url": "http://www.focus-news.net/news/2019/01/17/2613155/evgeniya-trencheva-nachalno-uchilishte-paisiy-hilendarski-bansko-v-kraya-na-april-shte-otbelezhim-90-ta-godishnina-ot-postroyavaneto-na-sgradata-na-uchilishteto.html", "text": "В края на април ще отбележим 90-та годишнина от построяването на сградата на Начално училище „Паисий Хилендарски“ в Банско. Това каза за  Радио „Фокус“-Пирин  Евгения Тренчева, директор на учебното заведение. Тя посочи, че историята на училището е много интересна, защото градежът му е започнал в далечната 1926 година и е завършен на 1 ноември 1929 година. По думите й сградата е направена с доброволния труд на жителите на града.  \r\n„Проектът на училището е донесен от Париж и е по подобие на сградите, които и до ден днешен са уникат за Парижкия център. Училището е строено с идеята да бъде училище – с широки и просторни класни стаи с високи тавани. И до днес тук витае духът на тези, които са положили първият камък на това училище, което и до днес е символ на Банско“, допълни директорът на учебното заведение. Евгения Тренчева отбеляза, че училището функционира като начално от 1962 година. \r\nНатали СТЕФАНОВА", "date": "2019.01.17", "title": "Евгения Тренчева, Начално училище „Паисий Хилендарски“-Банско: В края на април ще отбележим 90-та годишнина от построяването на сградата на училището"}
{"url": "http://www.focus-news.net/news/2019/01/17/2613148/targovishte-blizo-1000-imenitsi-praznuvat-na-antonovden-i-atanasovden-v-grada.html", "text": "988 именици празнуват на Антоновден и Атанасовден в Търговище. Това съобщиха от  Община Търговище . На днешния 17 януари своя имен ден отбелязват малко над 600 души. Най-много сред празнуващите в общината мъже носят името Антон – 140 души. Дончо е името на 45 от мъжете. Кръстените Тончо са 18, а Андон – 12. Сред жените най-много са тези с името Донка. Така се казват 146 от дамите. Името Антоанета носят 108 жени, Антония – 52, а Тонка – 19.  \r\nИмениците на Атанасовден пък са 384. Сред тях 238 носят името Атанас, а 86 – Атанаска. Наско и Наска са кръстени съответно по 21 и 5 души в общината. Името Таньо или Таню носят 11 души, а Тинка – 18. В двата последователни празнични дни имен ден отбелязват още Тоня, Тотка, Тотьо, Нася, Начо и други. На всички празнуващи и всички съграждани общинското ръководство и лично кметът д-р Дарин Димитров пожелават здраве и бодър дух,  нека всяко Ваше начинание е увенчано с успех.", "date": "2019.01.17", "title": "Търговище: Близо 1000 именици празнуват на Антоновден и Атанасовден в града"}
{"url": "http://www.focus-news.net/news/2019/01/17/2613149/dots-d-r-petya-bankova-etnolog-na-antonovden-atanasovden-i-evtimovden-ne-se-raboti-za-da-ne-se-razsardi-bolestta-a-domat-se-pazi-chist-i-podreden.html", "text": "Вярванията за свети Антон и свети Атанас и последващия свети Евтимий, до известна степен са свързани с традиционните представи за болестта. Това каза в интервю за  Агенция „Фокус“ етнологът от Института за етнология и фолклористика с Етнографски музей към Българската академия на науката (БАН) доц. д-р Петя Банкова. „При тях болестта има свой образ, място и време на действия. В народните поверия, болестта често пъти е представяна като стара, много слаба и грозна жена. Понякога носи дрипави дрехи и друг път косите и са дълги и рошави. Тя срещала човека в лош час, за такъв се приема времето от полунощ до пропяването на първи петли. В лошия час, започнатото не успява, желаното не се сбъдва, клетвата се осъществява, лошата магия се захваща,  раждащият се човек е нещастен през целия си живот“, посочи тя. По думите й тези представи са засвидетелствани в множество етно-конфесионални общности. „Имаме ги сред българи християни, мюсюлмани и евреи. Последните вярват, че ако в лош час се спомене името на някоя болест, тя веднага пристига при човека“, обясни тя, като допълни, че не само времето, но и пространството може да бъде добро или лошо, в зависимост от това дали е свързано с добри или зли сили. „Ако върху обиталище на зла сила се построи къща, децата в нея ще боледуват или скоро ще останат сираци. Кошара, построена на лошо място е причина за безплодие на стадото, воденица на такова място означава неизбежно отнасяне от водата. Ако в къщата се появи мравуняк или червей, който прояде гредата на покрива, домът ще опустее. Разбира се, според старите традиционни вярвания на хората, живеели по нашите земи, ако човек попадне на лошо място, веднага ще се разболее и може да умре“, коментира етнологът. „Болестта, така наподобявана на жена, има и своите слабости, които позволяват тя да бъде победена. Тя например може да бъде „подкупена“ и омилостивена. Един от начините е с нежни, гальовни имена. Така например чумата е леля, шарката е баба, ситната сипаница е сладка и медена. Най-страшните болести са епидемиите, наричани от народа ни „редня“, защото като че ли болестта има списък, по който изрежда всички, които засяга и те са опустошителни, както казва познавачът на народната ни култура Димитър Маринов“, подчерта доц. д-р Банкова. Тя обясни, че за да ги посрещнат подобаващо, хората са организирали празненства с жертвоприношения. „Дните, в които се правят тези обреди са Антоновден, Атанасовден, Евтимовден. В тези дни не се работи, за да не се разсърди болестта, не се изричат клетви и лъжи, домът се пази чист и подреден. Знае се, че чумата обича да върлува в къщи, в които живеят крадци, разбойници, измамници, дори според архивните източници и при кръчмари, които смесват ракията и виното с вода. За сметка на това, дори чумата има жал към вдовиците и сираците и техните домове. Разбира се, съществуват редица забрани, свързани с трапезата в тези два дни. Те са подчинени на асоциативната връзка между вида и състава на храната и представата за болестите“, уточни етнологът.  \r\nДаяна ДЮЛГЕРОВА  Пълния текст на интервюто четете по-късно в „Мнение”", "date": "2019.01.17", "title": "Доц. д-р Петя Банкова, етнолог: На Антоновден, Атанасовден и Евтимовден не се работи, за да не се разсърди болестта, а домът се пази чист и подреден"}
{"url": "http://www.focus-news.net/news/2019/01/17/2613151/dha-yuriy-ushakov-za-vizitata-na-erdogan-v-moskva-dogovorihme-ya-s-rakovodstvoto-na-turtsiya-i-lichno-s-nego.html", "text": "Юрий Ушаков, съветник на руският президент, оповести темите за разговор между президента на Русия Владимир Путин и  президента на Турия Реджеп Тайип Ердоган на 23 януари в Москва, предаде  информационната агенция ДХА . По думите му, това по-специално е последната обстановка в Сирия в светлината на решението на САЩ да изтеглят своите войски от страната.  \r\nСъветникът на Путин използва буквално следния израз:  „Договорихме се с ръководството на Турция и лично с президента на страната Ердоган, да се срещнем на 23 януари в Москва.”. „Лидерите на нашите две държави ще обърнат повишено внимание на ситуацията в Сирия. В тази връзка внимателно ще разгледаме решението на Вашингтон да изтегли войските си от Сирия. Москва отделя голямо внимание на координацията на действията с Турция в хода на мирния процес в Сирия.”, заяви още за журналисти Юри Ушаков, цитиран от ДХА. \r\nПревод и редакция:", "date": "2019.01.17", "title": "ДХА: Юрий Ушаков за визитата на Ердоган в Москва – договорихме я с ръководството на Турция и лично с него"}
{"url": "http://www.focus-news.net/news/2019/01/17/2613157/dimitar-margaritov-kzp-telepazarnite-prozortsi-izkushavat-potrebitelite-sas-stoki-s-po-ekstsentrichni-funktsionalnosti-i-neobiknoveni-svoystva.html", "text": "В зимните месеци се стремим да прекарваме по-малко време на открито и търсим начини да намалим ангажиментите си извън дома или офиса. Един от тях е пазаруването. Предпочитаме да си спестим обикалянето по магазините и да набавим необходимото с няколко кликвания на телекомуникационното ни устройство или чрез телефонно обаждане. Затова и в тези периоди от годината значително се увеличават рекламните клипове, които ни приканват да купим различни продукти от телепазарни прозорци. Много хора, спонтанно или след по-продължително облъчване, решават да пазаруват от тях. Какви са правилата на този тип търговия, има ли рискове за клиентите и как да се предпазим от тях, разяснява председателят на Комисията за защита на потребителите Димитър Маргаритов в интервю за Дарик радио, съобщиха от пресцентъра на  комисията . „До голяма степен правният и пазарен режим, на който се подчинява този тип предлагане на стоки, е идентичен с режима при онлайн търговията. За да може потребителите да имат връзка с търговеца, той е длъжен да предостави определена информация, която го идентифицира – наименование, седалище, адрес на управление и т.н. Също и за характеристиките и особеностите на предлаганите стоки, като функционалност, технически параметри и пр.”, обяснява председателят на КЗП по „Дарик” радио. Освен това, търговецът трябва да напомни за двугодишната законова гаранция на стоките и правото на отказ в 14-дневен срок след доставката им. „Независимо от това, че обикновено поръчките се извършват по телефона, а телевизионните клипове са сравнително къси, за да съдържат цялата тази информация, все пак задължението на търговеца да я предостави остава и той във всички случаи трябва да го изпълни преди сключването на договора и обвързването на потребителя с него, подчертава Маргаритов. „Той е длъжен да информира и как се тарифира телефонният разговор, в случай че е с добавена стойност”, допълва председателят на КЗП. „Често по такъв начин се рекламират и продават стоки, които имат или малко по-ексцентрични функционалности, или по-необикновени свойства. Това предизвиква вниманието на потребителите, които в една по-спокойна обстановка могат да помислят и да решат да си купят нещо, което не непременно трябва да им е било необходимо в ежедневието, а просто с него да експериментират – да опитат нещо ново, да разберат от „първа ръка” дали това, което са чули и от свои познати, е така”, разказва Маргаритов за мотивите на хората да пазаруват от телепазарни прозорци. „Нашите впечатления от сигналите и жалбите на потребителите и от различни проучвания на индекса на  потреблението в последните години сочат, че – независимо от това какъв е способът, по който потребителите придобиват определени стоки и услуги – цената е от първостепенно значение за тях. Предвид и анонсите, с които тези продукти се предлагат на потребителите – тук хората търсят едно балансирано съотношение между цена и качество”, коментира Маргаритов. Той препоръчва да се обръща внимание дори на дребни детайли от типа на този дали например, роботът за почистване работи с батерии или се включва към мрежата, колко време издържат тези батерии и пр., за да са наясно с всички важни обстоятелства около избраната от тях стока.  Димитър Маргаритов предупреждава, че и при такъв тип сделки потребителите могат да станат жертва на нелоялни практики в резултат на умишлено премълчаване на важна информация относно характеристиките на предлаганите стоки или на някакъв тип заблуди от страна на търговеца. „Поръчвате си универсален кухненски уред за готвене, а се оказва, че той няма половината от функциите за приготвянето на храна”, дава пример той. „Когато се касае за групи продукти, които имат отношение към здравето и кондицията на човек, може да има и рискове, в резултат на невярната или спестена информация”, акцентира той. Според председателя на КЗП често срещаният при телепазарните прозорци „тест период” е добра практика, „Когато е поет такъв ангажимент, след това не би трябвало да има отмятане, защото би представлявало нелоялна търговска практика”, казва още той. „За физическите и електронни магазини на телешоповете следва да важат правилата за съответния способ, пояснява Маргаритов. В търговските обекти потребителите могат да видят и да изпробват стоките, затова връщането им е въпрос на добра воля от страна на търговеца. При покупка от сайт важи правото на отказ, като разходите за връщането на стоката обикновено са за сметка на потребителя.", "date": "2019.01.17", "title": "Димитър Маргаритов, КЗП: Телепазарните прозорци изкушават потребителите със стоки с по-ексцентрични функционалности и необикновени свойства"}
{"url": "http://www.focus-news.net/news/2019/01/17/2613150/elefterios-kosmos-katerina-papakosta-podade-ostavka-zaradi-zaplahi-za-zhivota-y-aleksis-tsipras-ne-ya-prie.html", "text": "Заместник-министърът на гражданската защита Катерина Папакоста е подала оставка, която не е била приета от премиера Алексис Ципрас, пише опозиционното  гръцко издание „Елефтериос Космос“ . \r\nКакто обяснява вестникът, причината за това са били заплахите за живота й, както и желанието й да докаже, че не е получила награда за подкрепата си за СИРИЗА. \r\n„Елефтериос Комос“ обаче забелязва, че „заплахите за живота на някой, макар и изключително сериозен въпрос, нямат значение по въпроса за гласуването й и за това дали някой е министър, заместник-министър или просто член на парламента. Важно е кой как е гласувал и това не е свързано дали вота е бил от зам-министър“. \r\n„Що се отнася до наградите, не е задължително те да бъдат получени веднага, по-скоро това ще се случи по-късно. Подаването на оставка може да играе ролята на „отклоняваща новина“ за гръцкия народ и да послужи временно на всички тези, които бяха атакувани заради желанието си да гласуват за Преспанския договор...“, заключва вестникът. \r\nПревод и редакция:", "date": "2019.01.17", "title": "„Елефтериос Космос“: Катерина Папакоста подаде оставка заради заплахи за живота й, Алексис Ципрас не я прие"}
{"url": "http://www.focus-news.net/news/2019/01/17/2613158/sofiyska-gradska-prokuratura-povdigna-obvinenie-za-pritezhanie-na-blizo-5-kilograma-konop.html", "text": "На 15 януари под наблюдението на Софийска градска прокуратура е започнало досъдебно производство срещу две лица за притежание на наркотици е цел разпространение - престъпление по чл. 354а ал.1пр.4 вр. чл. 20 ал.1 от НК. Това съобщиха от пресцентъра на  Прокуратурата на Р България . \r\nЛицата са задържани на изхода на гр. София, в районна на КПП Враня, и в автомобила им са открити общо 199,60 гр. кокаин и 4,991 гр. коноп.  \r\nНа 16 януари двете лица са привлечени към наказателна отговорност и са задържани за срок от 72 часа с оглед внасяне на искане в Софийски градски съд за вземане на мярка за неотклонение „задържане под стража“. \r\nРазследването случая продължава.", "date": "2019.01.17", "title": "Софийска градска прокуратура повдигна обвинение за притежание на близо 5 килограма коноп"}
{"url": "http://www.focus-news.net/news/2019/01/17/2613144/polkovnik-ot-rezerva-tsvyatko-lukanov-gripen-e-po-dobriyat-za-balgariya-zapaden-samolet-zashtoto-e-s-po-dobri-operativni-vazmozhnosti-ot-f-16.html", "text": "Грипен е по-добрият за България западен самолет, защото е с по-добри оперативни възможности от F-16. Това каза за сутрешния блок „Добро утро, България“ на Радио „Фокус“ полковник от резерва Цвятко Луканов, бивш директор на „Авиоотряд 28“ и летец-изтребител във връзка с избора на боен самолет за българските ВВС. Той подкрепи избора на Грипен, като уточни, че F-16 не е най-добрият самолет в световен мащаб. Американските F-18, F-35 и други, както и руските Су-27, Су-33, Су-35 разполагат с много по-добра, но далеч по-скъпа техника. Трите номинирани в предложението на Министерство на отбраната бойни самолетa имат приблизително еднакви характеристики, каза още полковник Луканов. „Никой не коментира какви задачи за решаване стоят пред българските ВВС – с или без F-16 или Грипен. Политиците говорят приказки от общ характер – обръщат ни внимание на обстановката в Черно море, Кримския полуостров, Керченския пролив. Питам – и 16 самолета да имаме, кого плашим с тях? Дали турците с техните 250-300 самолета или гърците с 200-250 самолета? Смешно е да се говори, че ще водим война, с когото и да било. Според мен единствената задача на ВВС е да опазват въздушните граници на Република България от малки частни самолети. От кого иначе да се пазим?“, коментира полковник от резерва Цвятко Луканов. Той каза още, че Грипен е и по-евтиният вариант, като уточни, че сделката за F-16 няма да е 2,4 милиарда, а ще стигне 3,5 милиарда. Причината е, че никой не казва, че ще бъде закупен само един боен комплект, но той няма да е достатъчен, обясни той. Полковник Луканов допълни, че САЩ няма да отстъпят и стотинка от вече договорената сума.  \r\nЕлеонора ЧОЛАКОВА", "date": "2019.01.17", "title": "Полковник от резерва Цвятко Луканов: Грипен е по-добрият за България западен самолет, защото е с по-добри оперативни възможности от F-16"}
{"url": "http://www.focus-news.net/news/2019/01/17/2613161/ministar-krasimir-valchev-v-reditsa-kompanii-pozitsiite-iziskvashti-profesionalno-tehnichesko-obrazovanie-sa-s-po-visoki-vaznagrazhdeniya-otkolkoto-tezi-za-koito-se-iziskva-visshe.html", "text": "В редица компании позициите, които изискват професионално-техническо образование са с по-високи възнаграждения, отколкото за тези, за които се изисква висше. Това каза министърът на образованието и науката Красимир Вълчев по време на изслушването си в Народното събрание, предаде репортер на  Агенция „Фокус“.  \"Факт е, че имаме спад на интереса. Правихме проучване преди три години и то показа, че голяма част от децата и техните родители не виждат пълноценна житейска трудова реализация само с професионално образование. Факт е, че има инерция в тези нагласи. Днес ситуацията се променя. В редица компании, позициите, които изискват професионално-техническо образование, са с по-високи възнаграждения отколкото служителите, които изискват висше образование. Това е заради простия пазарен механизъм на търсенето и предлагането\", коментира министър Вълчев. По думите му в технологичните предприятия в най-голяма степен се увеличават възнагражденията. „Посетил съм редица предприятия, които провеждат дуална форма на обучения. В последните 5-10 години в най-голяма степен те са постигнали разширения на дейността си на пазарите“, допълни Вълчев. По думите му факт е, че една част от липсата на търсене на техническо-професионално образование е, че през последните години подобни гимназии са се сегрегирали. Той посочи, че предизвикателство пред образователната политика е да се преодолеят културни пречки да се включат повече деца в професионалното образование. „Що се отнася до високите регионални различия, ние имаме наследена относително добра мрежа от професионални училища. Профилът на икономиката обаче се промени по региони“, допълни още министърът.  \r\nДеница КИТАНОВА", "date": "2019.01.17", "title": "Министър Красимир Вълчев: В редица компании позициите, изискващи професионално-техническо образование, са с по-високи възнаграждения, отколкото тези, за които се изисква висше"}
{"url": "http://www.focus-news.net/news/2019/01/17/2613163/blagoevgrad-kamerna-opera-i-deyan-gavrich-postavyat-nachaloto-na-v-yubileyno-izdanie-na-blagoevgrad-bluesjazz-ot-28-do-30-mart.html", "text": "Съвместен проект на Камерна опера-Благоевград и сръбския флейтист Деян Гаврич ще постави началото на Международния фестивал „Blagoevgrad Blues&Jazz“. Това съобщиха от пресцентъра на  Община Благоевград . Юбилейното издание ще се проведе от 28 до 30 март. В  първата фестивална вечер, почитателите на джаз музиката, ще чуят  изпълнения и на маестро Алекс Зoграфов(USA), тенорът Бойко Цветанов и оперния бас Стоян Бончев. Тази година мястото на фестивала е повече от едно. Фестивалът  ще започне в  ДТ „Никола Вапцаров“, а през втората и трета музикална вечер ще се пренесе в зала „Орфей“, парк „Македония“. Втората вечер ще бъде посветена на 30 години  “Подуене Блус Бенд”. Техен гост ще бъде блусарят Guy Davis от САЩ. Начало на третата  фестивална вечер ще бъде поставена от JP3 Живко Петров трио, Влатко Стефановски от Македония и Теодосий Спасов.  Фестивалът ще завърши с Биг Бенд-Благоевград , Хилда Казасян и Христо Йоцов. Билети и карти може да намерите на касите на зала “Яворов” и ДТ “Н. Вапцаров”.", "date": "2019.01.17", "title": "Благоевград: Камерна опера и Деян Гаврич поставят началото на V юбилейно издание на „Blagoevgrad Blues&Jazz“ от 28 до 30 март"}
{"url": "http://www.focus-news.net/news/2019/01/17/2613164/milena-damyanova-gerb-imame-nuzhda-i-rabotim-za-ustoychivo-kachestveno-i-moderno-obrazovanie-koeto-da-garantira-dobra-realizatsiya-na-vsichki-detsa.html", "text": "Имаме нужда и работим за устойчиво, качествено и модерно образование, което да гарантира добра реализация на всички деца. Това каза народният представител от ПГ на ГЕРБ и председател на Образователна комисия Милена Дамянова в отношение към изслушването на министър Красимир Вълчев, предаде репортер на  Агенция „Фокус“ . „130 002 са в момента учениците, които се обучават в професионални паралелки от 8 до 12 клас в българските училища. Това всъщност са част от бъдещите кадри на пазара на труда и то на съвсем близкото бъдеще. Тези деца ще получат нужната грамотност, знания, гъвкави умения, така че да се реализират адекватно на пазара на труда. Част от тези 130 хил. ученици ще изберат след училище да продължат своето обучение в последваща образователна степен. Останалите ще отидат направо в компания, при определен работодател. Там ще попаднат наистина на добър работодател, който ще им осигури квалификация, която да им гарантира добра професионална реализация и лично удовлетворение. Още по-доброто е, че тези деца ще познават този работодател много преди да са постъпили в тази компания, защото той ще е избрал преди това да инвестира в тяхното обучение“, каза още Дамянова. По думите ѝ това са основните щрихи на картината, когато се говори за връзката между образованието и пазара на труда. „Всъщност това е картината за всеки един ученик, всеки един студент, който трябва да получи обучение и да се обучава“, допълни още председателят на Образователна комисия. Тя поясни, че е чуто направеното до момента от изслушването на министъра на образованието. „Ясно обаче заявявам, че без общи, целенасочени усилия за развитие на съвременни компетентности в бъдещите кадри на пазара, ние ще имаме бизнес, който ще работи с остарели технологии и ще се гърчи непрекъснато от липсата на качествена работна ръка, който ще търси решения извън граница и който ще тъпче на едно място“, допълни още Дамянова. По думите ѝ образователната система в последните десетина години сякаш подготвя децата за матури и национално външно оценяване, отколкото да подготвя личности, готови за пазара на труда. „Това е едно от големите предизвикателства пред системата. Имаме законодателното решение, но трябва да работим за това то да се реализира на практика“, заяви Дамянова и уточни, че трябва да признаем, че нямаме повече време по дискусии и големи дебати, имаме нужда от ефективни решения, защото над 130 хил. ученици са тук и сега.  \r\nДеница КИТАНОВА", "date": "2019.01.17", "title": "Милена Дамянова, ГЕРБ: Имаме нужда и работим за устойчиво, качествено и модерно образование, което да гарантира добра реализация на всички деца"}
{"url": "http://www.focus-news.net/news/2019/01/17/2613166/vitsepremierat-mariyana-nikolova-kam-biznesa-nasheto-satrudnichestvo-sazdava-dobavena-stoynost.html", "text": "Заместник министър-председателят по икономическата и демографската политика Марияна Николова участва в първата от поредицата срещи, организирани от Асоциацията на индустриалния капитал в България /АИКБ/ с представители на бизнеса и браншовите организации. Това съобщиха от  правителствената информационна служба .  \r\nВ словото си при откриването на събитието „Актуални възможности и необходими действия в подкрепа на българския бизнес“ вицепремиерът отбеляза постигнати добри резултати като съобразяването на държавния план-прием за средно професионално образование с нуждите на бизнеса и одобряването на първия списък със защитени специалности от професии. Тя посочи още отпадането на задълженията за акционерните дружества микропредприятия да извършват задължителен одит и други решения, целящи подобряване на условията за правене на бизнес в България. „Всичко това показва, че нашето сътрудничество създава „добавена стойност“. Аз съм убедена обаче, че съществува още потенциал, който трябва да използваме“, заяви заместник министър-председателят Николова. Тя подчерта, че не бива да спират общите усилия за развитие на реформите в образователната система – за поставяне на акцент върху професионалното образование и за пренасочване на финансови ресурси към инженерните и към природо-математическите специалности във висшите учебни заведения. \r\nЦелта на инициативата е да даде възможност да се обсъдят проблемите, които стоят пред предприятията с акцент върху малките и средни производства, както и възможностите, които се откриват за подкрепа на бизнеса през 2019 г.", "date": "2019.01.17", "title": "Вицепремиерът Марияна Николова към бизнеса: Нашето сътрудничество създава „добавена стойност“"}
{"url": "http://www.focus-news.net/news/2019/01/17/2613167/kyustendil-chitalishte-zora-organizira-pohod-po-patya-na-ruskite-voyski-pri-osvobozhdenieto-na-grada.html", "text": "Читалище „Зора” организира поход по пътя на руските войски при Освобождението на Кюстендил. Това съобщиха за  Радио „Фокус” – Кюстендил  от читалището. Походът ще започне от 15.30 часа от моста на река Бистрица, преди село Ябълково. Той е озаглавен „Поход на руските имперски войски, превзели Кюстендил на 17 януари 1878 година”. Походът ще приключи в 17.30 часа пред черквата „Свето Успение Богородично” в Кюстендил. Самият поход се организира в памет на генерал Богдан Теофил Майендорф. \r\nВенцеслав ИЛЧЕВ", "date": "2019.01.17", "title": "Кюстендил: Читалище „Зора” организира поход по пътя на руските войски при Освобождението на града"}
{"url": "http://www.focus-news.net/news/2019/01/17/2613162/plovdiv-vazstanoven-e-uchebniyat-protses-v-profesionalna-gimnaziya-gen-vladimir-zaimov-v-sopot-koyto-beshe-preustanoven-zaradi-problemi-vsledstvie-na-silniya-vyatar.html", "text": "Възстановен е учебният процес в Професионална гимназия „Ген. Владимир Заимов” в Сопот. Това съобщи за  Радио „Фокус” – Пловдив  началникът на Регионално управление на образованието (РУО) - Пловдив Иванка Киркова. Учебните занятия там бяха преустановени поради лоши метеорологични условия и ураганен вятър на 15 и 16 януари. „Бурният вятър счупи стъклопакетите на двете входни врати, събори част от хидроизолацията на покрива на столовата и пукна стъкла на физкултурния салон“, каза директорът на училището Катя Адърска. Това наложи евакуация на учениците. От днес те са отново на училище. Комисия ще описва щетите, които нанесе ураганният вятър на сградата на Професионалната гимназия „Владимир Заимов”. \r\nПо думите на Иванка Киркова само още едно училище в областта – това в Поповица, е в принудителна ваканция заради броят на болните от грип там, който е над 50%. В РУО - Пловдив не е постъпвала информация от други училища в областта за отсъстващи ученици поради грип и нужда от обявяване на грипна ваканция. По думите на Киркова това не е задължително. Такава информация се подава най-вече в РЗИ. \r\nЦветана ТОНЧЕВА", "date": "2019.01.17", "title": "Пловдив: Възстановен е учебният процес в Професионална гимназия „Ген. Владимир Заимов“ в Сопот, който беше преустановен заради проблеми, вследствие на силния вятър"}
{"url": "http://www.focus-news.net/news/2019/01/17/2613168/varna-70-godishna-zhena-e-zaginala-pri-tezhka-katastrofa-na-patya-mezhdu-valchi-dol-i-voyvodino.html", "text": "Тежка катастрофа е станала на пътя между Вълчи дол и Войводино. Това съобщиха от  ОДМВР-Варна . Сигналът за инцидента е подаден около 10.20 часа. Лек автомобил е напуснал пътното платно и е паднал в дере. Загинала е 70-годишна жена. Водачката на автомобила на 58 години и пътник на 70 години са транспортирани в болница. Към момента текат действия по разследване на случая. Изясняват се детайли и обстоятелства около инцидента. По случая е образувано досъдебно производство.", "date": "2019.01.17", "title": "Варна: 70-годишна жена е загинала при тежка катастрофа на пътя между Вълчи дол и Войводино"}
{"url": "http://www.focus-news.net/news/2019/01/17/2613170/veliko-tarnovo-okolo-40-operatsii-sa-izvarsheni-v-otdelenieto-po-ortopediya-i-travmatologiya-pri-mobal-d-r-stefan-cherkezov-ot-nachaloto-na-godinata.html", "text": "Около 40 операции са извършени в Отделението по ортопедия и травматология при МОБАЛ „Д-р Стефан Черкезов“ във Велико Търново от началото на годината. През настоящата седмица е имало дни, в които лекарите са правили шест операции на петима пациенти. Това каза за  Радио „Фокус“ – Велико Търново  д-р Калоян Йорданов, травматолог. Най-честите диагнози са за фрактури на глезените. Тези случаи са 9. „Повечето от тях касаят и вътрешната и външната част на глезената става, което е тежка ситуация, която не може да бъде лекувана с гипсиране и обездвижване и налага оперативно лечение“, поясни д-р Йорданов. По думите му голяма част от травмите са в следствие на падания върху заледени или непочистени повърхности. Битовият травматизъм е по-малък процент. „Всяка една фрактура си има механизъм на получаване, който води до различна тежест по рентгенографски и травматологични критерии. Всяка една фрактура, както последващото  лечението вя различно. Има такива, които могат да се лекуват успешно с гипс, но има и такива, които задължително трябва да се оперират. По-сложните подлежат на оперативно лечение“, допълни още специалистът. \r\nПациентите са най-често жени на 60 и повече години, с изявена остеопороза. \r\nОт началото на годината отделението работи на пълен капацитет. Повечето от 22-те легла са всекидневно заети. \r\nЛуиза ТРАНЧЕВА", "date": "2019.01.17", "title": "Велико Търново: Около 40 операции са извършени в Отделението по ортопедия и травматология при МОБАЛ „Д-р Стефан Черкезов“ от началото на годината"}
{"url": "http://www.focus-news.net/news/2019/01/17/2613156/kyustendil-335-zhiteli-na-obshtinata-nosyat-imeto-anton.html", "text": "335 жители на община Кюстендил носят името Антон. Това съобщиха за  Радио „Фокус” – Кюстендил  от отдел „Гражданска регистрация и административно обслужване” (ГРАО) към Община Кюстендил. С името Антония са наречени 73 дами. С името Андон са 31 жители на Кюстендил, а Антонио – 151. Сред именниците днес са и дамите, наречени Донка, които в Кюстендил наброяват 68. Четири жителки на Кюстендил носят името Антоана, а с името Антоан са наречени 39 души. 275 жени носят името Антоанета. По народна традиция празникът Антонов ден се чества за предпазване от болести.  \r\nНа този ден жените не предат, не плетат, не варят боб и леща, за да не разсърдят чумата и шарката. На близки и съседи се раздават за здраве специално омесени за празника содени питки, намазани със сметана. \r\nВенцеслав ИЛЧЕВ", "date": "2019.01.17", "title": "Кюстендил: 335 жители на общината носят името Антон"}
{"url": "http://www.focus-news.net/news/2019/01/17/2613172/shumen-tyaloto-na-izdirvan-80-godishen-mazh-e-namereno-v-reka-v-smyadovo.html", "text": "Тялото на издирван 80-годишен мъж е намерено в река в Смядово. Това съобщиха от  ОДМВР- Шумен . Тялото му е намерено на 16 януари около 11.00 часа в река, преминаваща до ул. „Цар Асен“  в Смядово. При извършения на място оглед било установено, че тялото е на обявеният за издирване на 27 декември Георги Минев. При извършения първоначален оглед данни за насилствена смърт не са установени.", "date": "2019.01.17", "title": "Шумен: Тялото на издирван 80-годишен мъж е намерено в река в Смядово"}
{"url": "http://www.focus-news.net/news/2019/01/17/2613171/ministar-krasimir-valchev-419-uchilishta-sa-v-gripna-vakantsiya-ochakva-se-dnes-da-bade-obyavena-v-oshte-uchebni-zavedeniya.html", "text": "419 училища са в грипна ваканция, очаква се днес да бъде обявена в още учебни заведения. Това каза министърът на образованието и науката Красимир Вълчев пред журналисти, предаде репортер на  Агенция „Фокус“ . На въпрос колко училища са в грипна ваканция, министърът отговори: „419. В област Перник са 40 училища и Стара Загора - 120. В Бургаска област са 137, в Стара Загора – 120, В Шумен - 65 и 18 в Силистренско. В другите области по няколко училища“.  \r\nДеница КИТАНОВА", "date": "2019.01.17", "title": "Министър Красимир Вълчев: 419 училища са в грипна ваканция, очаква се днес да бъде обявена в още учебни заведения"}
{"url": "http://www.focus-news.net/news/2019/01/17/2613169/prof-aneliya-klisarova-bsp-tryabva-da-motivirame-rabotodatelite-da-priemat-zavarshilite-profesionalno-obrazovanie.html", "text": "Трябва да мотивираме работодателите да приемат завършилите  професионално образование. Това каза народният представител от ПГ на “БСП за България“ проф. Анелия Клисарова в отношение към изслушването на министър Красимир Вълчев, предаде репортер на  Агенция „Фокус“ . „422 са били професионалните училища със 160 хил. ученици. Сега станаха 359. Ще кажете – да, това е демографската криза. Това не е така. Заради демографската криза, учениците в училище са намалели с 4 %, а в професионалните училища са намалели с 10 % - трябва ли да търсим грешките само в образователната система? Не. Сегашното правителство не мотивира работодателите да участват в системата на професионалното образование“, коментира проф. Клисарова. Тя добави, че е направено много, но се чака още нов Закон за професионално образование, стратегия за развитието на учене през целия живот.   \r\nДеница КИТАНОВА", "date": "2019.01.17", "title": "Проф. Анелия Клисарова, БСП: Трябва да мотивираме работодателите да приемат завършилите професионално образование"}
{"url": "http://www.focus-news.net/news/2019/01/17/2613173/burgas-tenis-turnir-oksikom-oupan-za-momcheta-do-10-godini-shte-se-provede-na-2-i-3-fevruari.html", "text": "На 2 и 3 февруари на кортовете на ТК \"СА Несебър\" ще се проведе отборен турнир, в който ще участват най-добрите момчета до 10-годишна възраст. Това съобщиха от пресцентъра на  Община Бургас . Целите са децата да усетят в по-голяма степен отборния дух на тениса, както и да поддържат състезателния ритъм и през зимните месеци. Основен фокус ще бъде децата, капитаните и родителите да се забавляват заедно по време на организираното състезание. Организатори на надпреварата са Българска Федерация по Тенис, МЦ \"Оксиком\" и ТК \"СА Несебър\". В турнира ще вземат участие 16 момчетата, които ще бъдат разпределени в четири отбора. Тимовете ще носят имената на младите изявени световни тенис звезди (Зверев, Циципас, Чорич и Шаповалов). Всеки отбор ще бъде ръководен от капитан, който по време на турнира ще подкрепя определения му чрез жребий отбор. Избраните капитани са Бранко Аврамовски, Мартин Захариев, Стефан Пантов и Марин Атанасов. Първи критерий за прием в турнира е ранглистата до 12 г., за момчета, родени през 2009 г. Втори критерий е класирането на момчетата, родени през 2009 г. на Мастърс турнира до 10 г. през 2018 г. ТК \"СА Несебър\" разполага с 3 червени корта, покрити с балонна конструкция, намиращи се в курортен комплекс Слънчев бряг.", "date": "2019.01.17", "title": "Бургас: Тенис турнир „Оксиком оупън“ за момчета до 10 години ще се проведе на 2 и 3 февруари"}
{"url": "http://www.focus-news.net/news/2019/01/17/2613175/sofiya-ogranicheno-e-dvizhenieto-v-izprevarvashtata-lenta-pri-km-13-ot-am-trakiya-v-rayona-na-novi-han-v-posoka-burgas-poradi-remontni-deynosti.html", "text": "Ограничено е движението в изпреварващата лента при км 13 от АМ \"Тракия\" в района на Нови хан, в посока Бургас поради ремонтни дейности. Това съобщиха от пресцентъра на  Агенция „Пътна инфраструктура“ . Трафикът се извършва в активната лента. Шофьорите да се движат с повишено внимание и съобразена скорост. \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.01.17", "title": "София: Ограничено е движението в изпреварващата лента при км 13 от АМ \"Тракия\" в района на Нови хан, в посока Бургас поради ремонтни дейности"}
{"url": "http://www.focus-news.net/news/2019/01/17/2613159/d-r-siyka-cherneva-regionalna-zdravna-inspektsiya-smolyan-protivovirusnite-preparati-za-grip-sa-nay-efektivni-ako-se-priemat-v-parvite-24-do-48-chasa-ot-poyavata-na-simptomite.html", "text": "При липса на усложнения, грипът се лекува в домашни условия с медикаменти, които облекчават симптомите, и с достатъчно количество течности. Това каза в интервю за  Радио „Фокус“ – Смолян  д-р Сийка Чернева – директор на дирекция „Надзор на заразните болести“ при Регионална здравна инспекция – Смолян. „Противовирусните препарати се използват за лечение с цел намаляване на продължителността на боледуването и риска от усложнения – пневмонии, синуити, отити, миокардити и други. Те са най-ефективни, ако се приемат в първите 24 до 48 часа от появата на симптомите. Използването на антибиотици при вирусно заболяване, неусложнено с бактериална инфекция, е излишно и с нищо не помага на организма“, отбеляза д-р Чернева. Тя подчерта, че антибиотик може да се приема само след преценка от лекуващия лекар и допълни, че е необходимо да се потърси медицинска помощ при първите симптоми на заболяването и в никакъв случай да не се прибягва до самолечение. \r\nНели ГЕРГЬОВСКА", "date": "2019.01.17", "title": "Д-р Сийка Чернева, Регионална здравна инспекция – Смолян: Противовирусните препарати за грип са най-ефективни, ако се приемат в първите 24 до 48 часа от появата на симптомите"}
{"url": "http://www.focus-news.net/news/2019/01/17/2613160/b92-sarbiya-voyvodina-osamna-s-plakati-putin-idi-si-vkashti.html", "text": "Няколко града във Войводина осъмна с надписи \"Путин, иди си вкъщи\", написани на английски език, предава белградската електронна медия  B92 . Зад акцията стои организацията \"Млада Войводина\", поясняват от редакцията. \r\nСтикерите се появиха в Нови Сад, Зренянин, Кикинда, Бачки Петровац,  Бечей, Нови Бечеж, Ковачица. \r\nТова не е първа подобна акция на организацията. В края на ноември \"Млада Войводина\" облепи Площада на Републиката в Нови Сад с плакати под името \"Площад на Република Войводина\", ден след като сръбският президент Александър Вучич откри паметника на цар Петър Караджоржевич на церемония по повод 100-годишнината от присъединяването на Войводина към Сърбия.Преди това се появиха плакати с надпис „След 100 години и Хонконг каза \"довиждане”.  Тереза Герова", "date": "2019.01.17", "title": "B92 (Сърбия): Войводина осъмна с плакати \"Путин, иди си вкъщи\""}
{"url": "http://www.focus-news.net/news/2019/01/17/2613176/dots-d-r-todor-chobanov-zam-kmet-na-sofiya-ako-se-otchita-niska-sredno-mesechna-poseshtaemost-e-opredelena-yaslena-grupa-tam-shte-se-priemat-do-3-detsa-dopalnitelno.html", "text": "Ако се отчита ниска средно месечна посещаемост е определена яслена група, там ще се приемат до 3 деца допълнително. Това каза зам.-кметът на София по направление „Култура, образование и превенция от зависимости“ доц. д-р Тодор Чобанов по време на заседание на Столичния общински съвет във връзка с приемане на доклад за увеличение броя на децата с детските ясли на територията на Столична община, предаде репортер на  Агенция „Фокус“ . Той обясни, че през 2018 г. са били извадени от системата на яслените групи над 2 000 деца на територията на Общината. „Още тогава и ние, и други възразихме, защото смятаме, че нормативите за разгъната застроена площ (РЗП) са направени за много по-големи групи, няма как просто така да извадим хиляди деца от системата. Радваме се, че в резултат на писма от родители и сигнали, най-после се връщаме към един по-голям размер на групите. Ако има ниска средно месечна посещаемост, която е факт в много яслени групи при нас, тогава да има възможност за приемане до 3 деца допълнително. Това за София ще означава 700 деца приети допълнително“, коментира Чобанов. „Това не означава, че във всяка яслена група ще бъда разширена, но при повечето детски групи персоналът е разчетен за максимално натоварване, квадратурата отговаря за по-големи групи, така че няма да има проблем, ако има средно ниска посещаемост, да въведем приемане на 3 деца допълнително. Това е норматив на Министерството на образованието, ние просто го въвеждаме в Общинския регламент“, обясни зам.-кметът на София. По думите му средната месечна посещаемост се изчислява на база ежедневни регистрации.  \r\nДаяна ДЮЛГЕРОВА", "date": "2019.01.17", "title": "Доц. д-р Тодор Чобанов, зам.-кмет на София: Ако се отчита ниска средно месечна посещаемост е определена яслена група, там ще се приемат до 3 деца допълнително"}
{"url": "http://www.focus-news.net/news/2019/01/17/2613181/veliko-tarnovo-politsiyata-e-zalovila-e-10-godishno-momche-obralo-tri-pati-magazin-v-selo-varbitsa.html", "text": "10-годишно момче е извършило кражба от магазин в село Върбица. Това съобщиха от пресцентъра на  Областна дирекция  на МВР – Велико Търново. Деянието е извършено в три последователни дни в периода 10-12 януари тази година, по ловък начин. Малчуганът влизал в магазина, чрез въздействие на заключващия механизъм на вратата, вземал оборотните пари и след това е напускал обекта, като оставял заключващото устройство в изходно положение. Нанесената щета възлиза на 400 лв. Материалите по случая ще бъдат докладвани в прокуратурата, с мнение за налагане на възпитателни мерки.", "date": "2019.01.17", "title": "Велико Търново: Полицията е заловила е 10-годишно момче, обрало три пъти магазин в село Върбица"}
{"url": "http://www.focus-news.net/news/2019/01/17/2613180/ministar-krasimir-valchev-dogodina-mozhe-dvata-uchebni-sroka-da-ne-sa-ravni-za-da-ne-se-nalaga-pochivniyat-den-mezhdu-tyah-da-bade-v-sredata-na-sedmitsata.html", "text": "Догодина може двата учебни срока да не са задължително равни, за да не се налага почивният ден между тях да бъде в средата на седмицата. Това каза министърът на образованието и науката Красимир Вълчев пред журналисти във връзка с междусрочната ваканция, предаде репортер на  Агенция „Фокус“.   „Факт е, че през тази учебна година имаме много малка маневреност. Имаме определен брой дни от една страна, които предполагат усвояването на учебния материал. От друга страна имаме голям брой почивни дни“, посочи той. „Ако погледнете празниците съвпадат с работни и учебни дни, по-дълга е малко Коледната ваканция. Декември е по-къс откъм учебни дни“, уточни Вълчев. „Промените в Кодекса на труда предполагат отпочиване на празниците, имаме държавни зрелостни изпити, един ден заради европейските избори“, коментира още министър Вълчев. Министърът допълни, че първоначалният вариант, който е бил  предложен е предвиждал учениците да започнат училище на 2 януари, но в крайна сметка е решено да бъде на 3 януари.  По отношение на грипната епидемия, той допълни, че навсякъде, където нивото на заболелите достигне праговата стойност по данни от РЗИ, се обявява ваканция, като няма изключения от този принцип. \r\nДеница КИТАНОВА", "date": "2019.01.17", "title": "Министър Красимир Вълчев: Догодина може двата учебни срока да не са равни, за да не се налага почивният ден между тях да бъде в средата на седмицата"}
{"url": "http://www.focus-news.net/news/2019/01/17/2613182/burgas-baseyn-park-arena-ozk-priema-darzhavnoto-parvenstvo-po-vodna-topka-za-mazhe-ot-18-do-20-yanuari.html", "text": "За първи път през зимния сезон Бургас ще бъде домакин на мачове от шампионата по водна топка при мъжете. Красивият басейн \"Парк Арена ОЗК\" приема квалификациите от Държавното първенство, които ще се проведат от 18 до 20 януари. Това съобщиха от пресцентъра на  Община Бургас . Във водните битки през новия състезателен сезон ще участват девет отбора. Това са бургаският \"Черноморец\", столичните \"Славия\", \"Левски\", ЦСКА, шампионът \"Локомотив НН\", варненските \"Комодор\", \"Аква Спорт\", \"Черно море\" и дебютантът при мъжете \"КПС Варна\". Очаква се мъжкото първенство за сезон 2019 г. да е изключително интригуващо и оспорвано. Всички отбори показаха, че са равностойни, което се видя на турнира за Купата на България през декември миналата година /с изключение на \"КПС Варна\", който не участва/. Носител на трофея стана шампионът \"Локомотив НН\", който във финала победи \"Черноморец\" с 11:6. Именно тези два тима ще открият квалификациите в Бургас. Първият мач е на 18 януари, петък. Двубоят \"Черноморец\" - \"Локомотив НН\" е с начало 17:00 часа. Поради заболяване, двама от титулярите в отбора на \"акулите\", воден от старши треньора Петър Йонов, ще пропуснат срещата. Още три мача ще бъдат изиграни в същия ден. Това са \"Комодор\" - \"Левски\", \"Аква Спорт\" - ЦСКА и \"Черно море\" - \"Славия\". Срещите в събота, 19 януари, са с начало 9:00 и 17:00 ч., а в неделя, 20 януари, от 8:30 и 14:00 ч. В \"Парк Арена ОЗК\" през февруари ще се изиграят и мачовете от втори кръг, както и двубоите от финалната четворка при мъжете, които са през месец април. Входът за квалификационните срещи от мъжкото първенство по водна топка е свободен.", "date": "2019.01.17", "title": "Бургас: Басейн „Парк Арена ОЗК“ приема държавното първенство по водна топка за мъже от 18 до 20 януари"}
{"url": "http://www.focus-news.net/news/2019/01/17/2613165/tsipras-specheli-parvata-bitka-ot-voynata-za-prespanskiya-dogovor-komentari-v-gratskite-medii-agentsiya-fokus.html", "text": "В късните часове на сряда министър-председателят на Гърция Алексис Ципрас преодоля първото сериозно изпитание за новата година. Правителството в Атина остава на власт, след като 151 депутати му гласуваха доверие във вота, иницииран от премиера след решението на председателя на младшия коалиционен партньор на СИРИЗА Панос Каменос от \"Независими гърци\" (АНЕЛ) да напусне управляващата коалиция. Следващият тест за Ципрас е ратифицирането на Преспанското споразумение за новото име на Македония. Договорът трябва да влезе в парламента до края на месеца.  \r\nВ гласуването участваха 299 депутати от 300-месния парламент. Правителството на Ципрас, което разполага с 145 места в законодателния орган в Атина, получи подкрепата на 151 от народните представители. Останалите шестима, които го подкрепиха, са четирима от АНЕЛ - Василис Кокалис, Елена Кундура, Танасис Папахристопулос и Костас Зурарис, независимата депутатка Катерина Папакоста и Спирос Данелис от \"То Потами\" (\"Реката\"). Членовете на \"Независими гърци\", изразили гласно подкрепата си за премиера, бяха изключени от парламентарната група на АНЕЛ, а Данелис бе отстранен от партията с решение на лидера й Ставрос Теодоракис.  \r\n\"Против\" се произнесоха 148 депутати от от опозиционните партии \"Нова демокрация\", \"Движение на промяна\", \"Златна зора\", \"То Потами\", Съюза на центристите и Комунистическа партия на Гърция. Поради здравословни причини в залата не присъстваше депутатът на \"Нова демокрация\" Йоргос Касапидис. Той изпрати писмо, в което увери, че ако можеше да гласува, нямаше да подкрепи правителството на премиера Алексис Ципрас. Волята му не бе взета предвид, съгласно Правилника за работа на парламента.  \r\nПроправителственият лагер в гръцките медии акцентира върху изказването от парламентарната трибуна на Ципрас след победата на вота: В материал със заглавие „Поехме отговорността си пред историята, „Efimerida ton syntakton”  отбелязва, че „Гърция напредва въпреки всички препятствия и правителството на Алексис Ципрас ще продължи работата си, след като СИРИЗА спечели вота на доверие“. Вестникът поставя акцента си върху думите на министър-председателя към лидера на основната опозиционна партия „Нова Демокрация“ Кириакос Мицотакис, че е „избрал стратегия на напрежението“. Ципрас подчерта, че партията от Пирея е направила завой от центъра към крайно-дясното. \r\n„Предизвиках този дебат и вот на доверие с пълното съзнание за историчността на момента, но преди всичко заради чувството ми на дълг към парламента, гръцкия народ и демокрацията“, заяви той, като обясни, че е имал възможността да не поема този риск. \r\nПремиерът нападна лидерът на „Нова Демокрация“ с обвинения, че е възприел „театрално поведение, което не се основава на аргументи“. „Ако СИРИЗА е толкова слаба, колкото господин Мицотакис казва, аз чудя защо сте толкова нервен господин Мицотакис?“ \r\nОсвен това Ципрас обяви от трибуната на парламента, че вербалната нота за Преспанския договор от Скопие е пристигнала в гръцкото народно събрание. Той отбеляза, че в нея са предоставени някои много полезни разяснения за изясняването на политическия ландшафт и то по най-недвусмислен начин. \r\nНа първо място, посочи премиерът, терминът „македонско“ се отнася само до националността, но не определя етническата принадлежност. И второ, езикът на съседната страна, както се отбелязва в споразумението и се признава от Резолюцията на ООН от 1977 година, принадлежи към групата на южнославянските езици. \r\n„Така че, какво имам тук, господин Мицотакис?“ – попита Ципрас и впоследствие отговори: „Цялостна деконструкция на претенциите ви и опитите ви да прикриете историческата отговорност на вас и вашата фракция“. \r\nСлед това гръцкият министър-председател предизвика на дебат лидер на „Нова Демокрация“, „по който и да е канал (включително консервативния Skai) и с всеки журналист“ за Преспанския договор.  ЕРТ (Гърция): „Парламентът гласува за стабилност“   \r\nПарламентът потвърди доверието си към правителството на гласуването в сряда вечерта, когато министър-председателят Алексис Ципрас събра необходимите му 151 гласа и остава на власт, отбелязва в материала си за вота на доверие в гръцкия парламент държавната телевизия ЕРТ. \r\nВ материала на смятаната за проправителствена медия се акцентира върху изявлението на Алексис Ципрас, че: „Днес парламентът гласува в подкрепа на стабилността. Той гласува за доверие, за да се опита да си възвърне загубеното доверие в страната“.  \r\n„Правителството“, обясни премиерът – „вече промени Гърция и ще продължи до завършването на конституционно гарантирания си мандат с акцент върху нуждите и интересите на гръцкия народ“. „Авги“ (Гърция): „Нова Демокрация“ отхвърли дебата за македонския въпрос, какво друго можеше да направи  След като гръцкия премиер Алексис Ципрас предизвика лидера на опозицията Кириакос Мицотакис на дебат по македонския въпрос от трибуната на парламента след победата си на вота на доверие към правителството на СИРИЗА, секретарят на „Нова Демокрация“ Авгенакис отговори в ефира на телевизия ANT1: „Да не превръщаме националния въпрос във футболен мач“, пише проправителственият вестник „Авги“. \r\n„Не хвърляйте ръкавицата на „Нова Демокрация“ по македонския въпрос. Според това, което секретарят на НД Авгенакис каза, те приемат поканата на премиера за дебат между двамата политически лидери, но не и по националните въпроси“, отбелязва изданието. \r\n„В безподобно бягство, Авгенакис заяви: „Не трябва да увеличаваме напрежението около Скопие и националните въпроси“ и добави „нека не превръщаме националния въпрос във футболен мач““, добавя ежедневникът. \r\nСпоред „Авги“ е очевидно, че позицията на „НД“ е трудна и че Мицотакис не може да говори по македонския въпрос след промяната на отношението му и отказа „от националната позиция, която той самият подкрепи в парламента през август 2017 година“. \r\n„С други думи, „НД“ призовава за „сдържан“ диалог, който да продължи най-малко три дни... и с празни седалки в парламента, както винаги, с изключение на времето в което се изказва шефът“, заключва изданието. \r\nОпозиционните медии пък отбелязват, че с получаването на вот на доверие Ципрас е спечелил първата битка от войната за ратификацията на Преспанския договор и насочват вниманието си към предстоящия, най-вероятно, следващата седмица вот. Protothema: Зоран Заев изпрати „горещия картоф“: Първата битка за Преспаснкия договор започва в гръцката парламентарна комисия , отбелязва ежедневникът в заглавието си и представя разположението на силите преди предстоящото гласуване за ратификация на споразумението за името. В сряда вечерта Атина бе информирана официално за завършването на конституционните промени в Македония в контекста на Преспанския договор, пише гръцкото консервативно издание Protothema и отбелязва, че с други думи това означава, че македонският премиер Зоран Заев е изпълнил задълженията си и подава топката на Гърция. \r\nМинистър-председателят на Македония е изпратил „горещия картоф“ с пожелание: „Вярвам силно, че приятелят ни Гърция ще ратифицира Преспанския договор и ще стане първата страна, подписала протокола за приемането ни в НАТО, а с това ще окуражи и останалите 28 страни в Алианса да направят същото и Македония да стане 30-ия член на НАТО“. \r\nКакто посочва изданието ,гръцкото правителство не е било изненадано, напротив, то очакваше нотата, за да започне процеса по ратификация на договор веднага след вота на доверие. След четири дни на задкулисни игри и остри критики, то получи заветните 151 гласа. \r\n„Прототема“ пише, че едва сега започва битката за Преспанския договор. Премиерът го потвърди по време на речта си в парламента в сряда вечерта. Той подчерта, че терминът „македонец“ се отнася до гражданството, а не до етническата принадлежност. „Споразумението ще влезе в зала и си мисля, че депутатите ще гласуват по съвест и историческото решение ще бъде взето и то е патриотична задача. Терминът се отнася единствено до националността и не определя националността на гражданите на Северна Македония. Освен това, официалният език на нашите съседи, както се отбелязва в споразумението и се признава от Резолюцията на ООН от 1977 година, спада към групата на южнославянските езици. \r\nС получаването на нотата от Скопие, следващата битка за правителството официално започва. А тя е за получаването на 151 гласа за ратификацията на договора за името.  \r\nВестникът посочва, че ситуацията нито е толкова проста, нито толкова лесна, колкото за вота на доверие. Изглежда правителството ще се бори да получи ключовия 151-и глас, нужен за ратификацията. Това е вотът на Костас Зурарис от АНЕЛ, който вече обяви, че ще гласува против и така, според изчисленията, Ципрас събира едва 150 гласа. Решаващият момент е дали СИРИЗА ще убеди Зурарис да бъде 151-ия. \r\nДругият важен момент е какво ще решат на заседанието на „То Потами“ (Реката), защото ако дори един от техните депутати, извън гласувалият за вота на доверие Костас Данелис, подкрепи Преспанския договор, той ще бъде ратифициран. В малко вероятният случай всички депутати от центристката партия да се обявят срещу споразумението, единствената надежда за правителството ще остане Танасис Теохаропулос, който подкрепя Преспанския договор, но ръководството на неговата партия ДИМАР („Демократическата левица“) се обяви срещу него. \r\nСъгласно последната информация на „Прототема“, правителството ще внесе за разглеждане Преспанския договор в гръцкия парламент директно, може би в петък в Комисията по отбрана и външни работи, където няма мнозинство след раздялата с „Независимите гърци“ (АНЕЛ). \r\nВ същото време, пише изданието, вървят задкулисни процеси. Според информацията, председателят на парламента Никос Вуцис търси начини да увеличи състава на Комисията с един член от редиците на независимите депутати. Но това се сблъсква с опозицията на „Нова Демокрация“, която е категорична,че независимите депутати не могат да бъдат представлявани в органа от двама народни представители.   „То Вима“ (Гърция): Ратификацията на Преспанския договор  Дори и ако Ставрос Теодоракис, основателят и лидер на партия „То Потами“ (партия „Реката“ – бел. ред.), реши да се въздържи от гласуване, както той обяви снощи, правителството все пак има солиден блок от 149 депутати, пише на електронната си страница гръцкият To VIMA. В него влизат 145-те народни избраници от СИРИЗА плюс четирима депутати и активни членове на АНЕЛ.  \r\nЛевият демократ, депутатът Танасис Теохаропулос ще подкрепи споразумението, освен ако партията му не нещо друго и тогава той ще трябва да се подчини на партийната дисциплина . Това ще се реши на 20 януари.  \r\nВ сряда вечерта Ципрас заяви, че е нужно абсолютно мнозинство, за да се осигури легитимност от политическа гледна точка, макар че Преспанското споразумение може да бъде прието и с гласовете само на присъстващите в залата по време на вота депутати.  \r\nВотът на доверие е в основата на Преспанското споразумение  \r\nНякои анализатори вярват, че победата в снощния вот на доверие индиректно ще се отрази и на гласуването за Договора, с който ще се разреши спорът между Атина и Скопие за името.  \r\nЦипрас и Заев са номинирани за Нобелова награда за мир заради това споразумение, с което се слага край на конфликта между двете съседни държави, който продължава десетилетия.  \r\nАко правителството в Атина не успее да осигури 151 гласа при първо гласуване, това ще се интерпретира като загуба на мнозинството за правителството и ще доведе до предсрочни общи избори.  \r\nСАЩ и ЕС са на категорично мнение, че Преспанският договор трябва да се ратифицира с абсолютно мнозинство. Така ще се даде възможност на Скопие да се присъедини към НАТО и да започне предприсъединителните преговори и с ЕС. \r\nАбсолютното мнозинство е нужно и в името на международното признаване на легитимността на Договора. Москва се опитва открито до подкопае неговото прилагане по различни начини. Това стана съвсем ясно по време на визитата на канцлера Ангела Меркел в Атина неотдавна, както и заради силната подкрепа на Вашингтон.  \r\nВотът изправя партия „То Потами“ пред сериозно изпитание, тъй като тя се обявява за европейско единство и за формиране на политиките заедно с ключови международни организации.  Kathimerini излиза със заглавие: СИРИЗА не се гнусят от нищо   в един от острите си материали по повод цялостната политическа обстановка в Гърция около ратифицирането на Преспанския договор  Лявото правителство не се гнуси от нищо и няма никакви чувства на вина, пише в материал за вота на доверие към правителството на СИРИЗА авторитетното гръцко издание Kathimerini и посочва, че ако това, което се е случило на сцената и зад нея се е случило по време на управление на „Нова Демокрация“ или СИРИЗА, е щяло да предизвика огромен скандал и вълна от критики – с левицата начело, разбира се. \r\nВестникът констатира, че депутатите се местят в други, или просто напускат своите партии, в зависимост от личната си гледна точка. Фракциите се роят и са предмет на агресивни обединения. Различни посолства правят препоръки към депутатите как да гласуват. Единственото което липсва, както пише „Катимерини“ са политическите интриги на гръцкия кралски двор, както е били в предишни десетилетия. \r\nНо докъде води всичко това? \r\nИзданието отбелязва, че гражданите става все по-цинични. „Те гледат, безмълвни, как се развиват събитията и им е трудно да разберат какво се случва. Считаното по-рано за аномалия, сега е станало норма. За пореден път гражданите виждат, че не получават това, за което са гласували. Всичко е позволено. В момента буквално сме в ера, в която всичко е позволено“, пише „Катимерини“. \r\n„Ципрас постоянно мутира и няма проблем с това да поглъща своите приятели и съюзници. Разбира се, в същото време му се налага да разсича Гордиеви възели и това струва скъпо и на него, и на страната – както стана пределно ясно през трагичната първа част на 2015 година“, отбелязва ежедневникът. \r\n„Независимо от това „политическото гробище на жертвите на Ципрас“ постоянно се уголемява с времето. Алекос Лафазанис, Зои Константинопулу, Янис Варифакис, Панайотис Лафазанис, Никос Коцияс и Панос Каменос са все имена, свързани с маневрите на Ципрас. Не ограничаван от никакви лимити, той се опитва да изненадва своите приятели и съюзници. Тази тактика, в тандем с имиджа на „лошо момче“, което не чувства срам пред никой, предизвиква страх и/или пораженческо възхищение. \r\nВсичко това, обаче, има срок на годност. Дори най-опитните политически играчи винаги се оказват пред поражение в един момент, когато им свършат откритите и скритите козове. Времето в политиката е безмилостно. \r\nЕдна конкретна мисъл обаче причинява силна меланхолия и гняв. Ако Ципрас беше вложил целия свой политически талант и енергия и часовете, прекарани в срещи, за да се подготви за адекватно управление, ефективно и с относителна меритокрация, Гърция щеше да е в много по-добро положение днес. За съжаление, всичко това беше изразходвано с единствената цел да елиминира противниците си и да остане на власт“, коментира авторът. \r\n„Това, между другото, е единственото, за което те подготвят гръцките университетски аудитории“, заключва „Катимерини“. „Елефтериос Космос“ пък пише: Катерина Папакоста подаде оставка заради заплахи за живота й, Алексис Ципрас не я прие Заместник-министърът на гражданската защита Катерина Папакоста е подала оставка, която не е била приета от премиера Алексис Ципрас. \r\nКакто обяснява вестникът, причината за това са били заплахите за живота й, както и желанието й да докаже, че не е получила награда за подкрепата си за СИРИЗА. \r\n„Елефтериос Комос“ обаче забелязва, че „заплахите за живота на някой, макар и изключително сериозен въпрос, нямат значение по въпроса за гласуването й и за това дали някой е министър, заместник-министър или просто член на парламента. Важно е кой как е гласувал и това не е свързано дали вота е бил от зам-министър“. \r\n„Що се отнася до наградите, не е задължително те да бъдат получени веднага, по-скоро това ще се случи по-късно. Подаването на оставка може да играе ролята на „отклоняваща новина“ за гръцкия народ и да послужи временно на всички тези, които бяха атакувани заради желанието си да гласуват за Преспанския договор...“, заключва вестникът. Skai: Алексис Ципрас премина първата бариера за Новата година – събра 151 гласа  Основният опозиционен гръцки телевизионен канал Skai отбелязва, че в сряда вечерта Алексис Ципрас е преодолял първото голямо препятствие през новата 2019 година и е спечелил вота на доверие, предизвикан от излизането на „Независимите гърци“ (АНЕЛ) от управляващата коалиция. \r\nМедията отбелязва, че сега предстои ключовият тест: Ратификацията на Преспанския договор. \r\nКато „трагедия“, „последното действие на политическия театър“ и „парламентарна маневра с три цели“ характеризира развода между СИРИЗА и АНЕЛ и гласуването на това на доверие Кириакос Мицотакис, лидерът на „Нова Демокрация“, се отбелязва в материала. По думите на лидера на основната опозиционна партия, първата цел е била Ципрас да продължи да управлява, втората, да се осигури ратификацията на Преспанския договор, а третата – запазването на АНЕЛ като политически субект в парламента.", "date": "2019.01.17", "title": "Ципрас спечели първата битка от войната за Преспанския договор (Коментари в гръцките медии - Агенция \"Фокус\" )"}
{"url": "http://www.focus-news.net/news/2019/01/17/2613184/metodi-popov-ruo-blagoevgrad-po-malko-ot-10-sa-otsastvashtite-uchenitsi-v-oblastta.html", "text": "По-малко от 10% са отсъстващите ученици в област Благоевград. Това каза за  Радио „Фокус“-Пирин  Методи Попов, началник на отдел „Инспектиране и организационно-методическа дейност“ към Регионално управление на образованието (РУО)-Благоевград. Той допълни, че от Регионална здравна инспекция-Благоевград събират ежедневно информация. „По последни данни от инспекцията ни увериха, че няма основания за притеснения“, посочи Методи Попов. Той каза още, че областта дори не е в предепидемична обстановка. По думите му няма райони, в които да има сериозно отсъствие на ученици. „Процентът на отсъстващите ученици е нисък, като има и училища, в които се наблюдават и повече отсъстващи. Според специалистите от Регионална здравна инспекция, област Благоевград се намира в такова състояние, че не може да се говори за обявяване на каквито и да било ваканции“, заяви Методи Попов. \r\nДенис НИКИФОРОВ", "date": "2019.01.17", "title": "Методи Попов, РУО-Благоевград: По-малко от 10% са отсъстващите ученици в областта"}
{"url": "http://www.focus-news.net/news/2019/01/17/2613177/nikola-zapryanov-ruo-smolyan-mezhdu-15-i-20-sa-otsastvashtite-detsa-i-uchenitsi-ot-detskite-gradini-i-uchilishtata-v-oblastta-zaradi-grip.html", "text": "Между 15 и 20 % са отсъстващите деца и ученици от детските градини и училищата в област Смолян заради грип. Това каза за  Радио „Фокус“ – Смолян  Никола Запрянов от Регионално управление на образованието (РУО) – Смолян. Той уточни, че ежедневно се изготвя справка за броя на учениците, които не са на училище и се предоставя на Регионалната здравна инспекция – Смолян, за да може те да имат информация и ако се увеличат заболелите, да предприемат мерки. „През последните дни се увеличава броят на заболелите деца и ученици от грип в областта. За момента обаче няма грипна ваканция, тъй като решението за обявяването й се взема от Регионална здравна инспекция – Смолян. Засега всички училища и детски градини в областта работят нормално“, каза още Запрянов. \r\nНели ГЕРГЬОВСКА", "date": "2019.01.17", "title": "Никола Запрянов, РУО – Смолян: Между 15 и 20 % са отсъстващите деца и ученици от детските градини и училищата в областта заради грип"}
{"url": "http://www.focus-news.net/news/2019/01/17/2613185/plovdiv-inspektsiyata-po-truda-e-zapochnala-proverka-za-narusheniya-na-bezopasnostta-na-truda-pri-sluchaya-sas-zaginaliya-53-godishen-stroitelen-rabotnik.html", "text": "Инспекцията по труда в Пловдив е започнала проверка за нарушения на безопасността на труда при случая със загиналия 53-годишен строителен работник вчера. Това съобщи за  Радио „Фокус” - Пловдив  директорът на контролния орган Атанас Чернаев. Проверката  е започнала веднага, след като е получен сигнала за станалия инцидент - около 12.00 часа вчера. На място са били изпратени инспектори, които ще трябва да установят какво точно е станало и дали има извършени нарушения, свързани с осигуряването на здравословни и безопасни условия на труд, съгласно всички нормативни документи, които регламентират това. „В случая се касае за строително-монтажни и товаро-разтоварни дейности”, уточни Чернаев. Ще се установява кой е допуснал тези нарушения и съответно проверките ще приключат с издаване на предписания и търсене на административно-наказателна отговорност от лицата, направили нарушенията. \r\n„Неофициално се предполага, че работникът, върху чиято глава е паднала тухла, е бил без каска, за да се стигне до този изход”, каза още Атанас Чернаев. \r\nПроверката на Инспекцията по труда трябва да приключи другата седмица. \r\nЦветана ТОНЧЕВА", "date": "2019.01.17", "title": "Пловдив: Инспекцията по труда е започнала проверка за нарушения на безопасността на труда при случая със загиналия 53-годишен строителен работник"}
{"url": "http://www.focus-news.net/news/2019/01/17/2613179/nova-makedoniya-makedoniya-prezidentat-na-albaniya-chestiti-na-talat-dzhaferi-priemaneto-na-zakona-za-ezitsite.html", "text": "Президентът на Албания Илир Мета изпрати честитка до председателя на македонския парламент Талат Джафери по повод приемането на Закона за употреба на езиците, с който албанският придобива статут на държавен език, пише  електронното издание на вестник „Нова Македония“ . \r\n„Това е историческо и значимо събитие за албанците, голямо и важно достижение, което допринася за демокрацията и гарантирането на еднакви права за гражданите от всички националности, които живеят в Македония“, пише Мета. \r\nКакто информира албанската държавна агенция АТА, това постижение също е много важно за цялостното прилагане на Охридския рамков договор. \r\n„Албанците винаги са били ориентирани към евроатлантическите ценности, а с този ход показаха и възхитителна зрелост и конструктивна позиция“, добавя албанският държавен глава в посланието, като освен това той оценява високо личния принос на Талат Джафери в тази насока. \r\nПревод и редакция:", "date": "2019.01.17", "title": "„Нова Македония“ (Македония): Президентът на Албания честити на Талат Джафери приемането на Закона за езиците"}
{"url": "http://www.focus-news.net/news/2019/01/17/2613178/blagoevgrad-okolo-300-imennitsi-ot-simitli-praznuvat-na-antonovden.html", "text": "Около 300 именници от Симитли празнуват на Антоновден. Това съобщиха за  Радио „Фокус“-Пирин  от Община Симитли. 145 души носят името Антон, 10 – Андон, 73 – Антоанета, 32 – Антония, 24 – Антонио, 10 – Донка.  \r\nИмен ден празнуват всички, носещи имената Антон, Андон, Антоан, Антония, Антонина, Антоанета, Тончо, Тоня, Дончо, Донко, Донка. \r\nНатали СТЕФАНОВА", "date": "2019.01.17", "title": "Благоевград: Около 300 именници от Симитли празнуват на Антоновден"}
{"url": "http://www.focus-news.net/news/2019/01/17/2613187/chez-uvedomyava-klientite-si-che-ot-imeto-na-druzhestvoto-sa-izprashtani-falshivi-imeyli.html", "text": "„ЧЕЗ Електро България“ АД уведомява своите клиенти, че днес е установен опит от страна на външни лица да заблуждават клиенти на Дружеството с имейли, наподобяващи тези, които потребителите получават за електронна фактура. Това съобщиха от пресцентъра на  дружеството . Фалшивият имейл изглежда почти идентично на съобщенията, изпращани от ЧЕЗ Електро България, но съдържа прикачен файл с наименование на кирилица и разширение .7z, който представлява вирус.  Молим клиентите ни да не кликват върху линка „тук“, да не отварят прикачения файл и веднага да изтрият съобщението.  \r\nИнформираме клиентите си, че електронните фактури на ЧЕЗ Електро България се изпращат само в .pdf формат. Достъпът до електронния архив с фактури на сайта на Дружеството www.cez.bg е напълно защитен и функционира нормално. Всички наши клиенти могат да изтеглят безопасно електронните си фактури оттам. Екипът по киберсигурност на Дружеството установи източника на атаката и предприе мерки за блокирането му. \r\n„ЧЕЗ Електро България“ АД уверява своите клиенти, че техни лични данни не са били достъпвани или копирани от сървърите на Дружеството от трети страни.", "date": "2019.01.17", "title": "ЧЕЗ уведомява клиентите си, че от името на дружеството са изпращани фалшиви имейли"}
{"url": "http://www.focus-news.net/news/2019/01/17/2613189/aktsenti-v-predavaneto-dupnitsa-klyuchat-kam-rila-po-radio-fokus-pirin.html", "text": "В предаването  „Дупница – ключът към Рила“  на  Радио „Фокус“  ще Ви заведем в село Яхиновo. Наш събеседник ще бъде кметът на населеното място Софка Скоклева. От нея ще научим кои са проблемите на селото, но най-вече - с какво имат да се похвалят. \r\nВъв втората на част на предаването ще Ви срещнем с Валентин Балабанов, който е новият директор на Общинския драматичен театър „Невена Коканова“ в Дупница. Ако и вие, нашите слушатели и читатели, искате да коментирате темите, за които говорим днес, или пък предлагате такива, които биха били интересни за вас, може да ни позвъните на телефон 0885 303 373 и 073/ 88-55-81, или да ни пишете на e-mail: pirin@focus-news.net. На посочените контакти може да поставяте и въпроси от различно естество, които касаят Дупница, а ние ще ги отправим към компетентните експерти в Общината. \r\nПредаването   се излъчва на честотите на   всеки четвъртък, от 16.00 до 17.00 часа, с водещ Лора Калчева.", "date": "2019.01.17", "title": "Акценти в предаването „Дупница – ключът към Рила“ по Радио „Фокус“ – Пирин"}
{"url": "http://www.focus-news.net/news/2019/01/17/2613190/obshtinite-ruse-i-levski-sa-pobediteli-v-konkursa-nay-zelena-obshtina-za-2018-g.html", "text": "Приключи четвъртото издание на конкурса „Най-зелена община“ за 2018 г., организиран от „Екопак България“. Това съобщиха от пресцентъра на  „Екопак България“ . \r\nВ надпреварата се включиха общини-партньори на Екопак България от цялата страна. Целта на конкурса е да отличи най-добрите еко проекти свързани с повишаване на екологичното образование и информираността на гражданите за ползите от разделното събиране на отпадъци от опаковки, за природата, човешкото здраве и качеството на живот. Съревнованието се проведе в 3 категории общини в зависимост от обхванатото население: малка община с население до 25 000 жители, средна община с население между 25 000 и 100 000 жители и голяма община с население над 100 000 жители. \r\nУчастието в конкурса включваше два етапа – попълване на онлайн въпросник и изпращане на проекти за провеждане на информационно-образователни кампании и инициативи. Победителите бяха избрани от експертно жури, което оценяваше документите съгласно обявените критерии на  . \r\nВ Категория „Голяма община“ с население над 100 000 жители наградата от 25 000лв. спечели Община Русе с проект „Върнете ме в природата“. \r\nВ категория „Средна община“ с население между 25 000 и 100 000 жители, награда не се присъжда. Журито прецени, че представените проекти не отговарят на поставените критерии за креативност, мащабност, ефективност и устойчивост. \r\nЗа Най-зелена община в категория „Малка община“ с население под 25 000 наградата спечели община Левски с проекта „Зелено училище“.", "date": "2019.01.17", "title": "Общините Русе и Левски са победители в конкурса „Най-зелена община“ за 2018 г."}
{"url": "http://www.focus-news.net/news/2019/01/17/2613191/smolyan-obshtinata-zapochna-izdavaneto-na-karti-za-bezplaten-dostap-na-detsata-do-ski-pistite-v-pamporovo.html", "text": "За пета поредна година Община Смолян и „Пампорово“ АД подписаха споразумение за безплатно ползване на Пътническа въжена линия (ПВЛ) №3 / едноседалков лифт от „Малина” до „Студенец”/ за всички ученици от община Смолян на възраст от 7 до 18 години. ПВЛ №3 ще може да се ползва през оставащите уикенди от учениците до края на зимен ски сезон – 2019. Това съобщиха от пресцентъра на  Община Смолян . Родителите, които желаят тяхното дете да ползва въжената линия, трябва да отидат до касите на „Местни данъци” в община Смолян, за да бъдат оформени документите и да им бъде предоставена безплатна поименна карта. През годините над 1600 деца, организирани групово и индивидуално, се възползваха от инициативата на община Смолян и Пампорово АД. Съвместното реализиране на тази инициатива е от огромно значение за утвърждаването, израстването и развитието на децата ни в практикуването на зимните спортове, което считаме, че е от изключителна важност за възпитанието и здравословния начин на живот на подрастващите, посочи кметът Николай Мелемов. Община Смолян също така напомня на всички любители на зимните спортове, да се запознаят с приетите „Правила за осигуряване спазването на обществения ред на територията на ски пистите в ски зоната на курортен комплекс Пампорово“. Те са утвърдени със заповед № 477/16.12.2015 г. на Кмета на Община Чепеларе и със заповед № 1100/14.12.2017 г. на Кмета на община Смолян. Настоящите правила са публикувани на официалните интернет страници на община Чепеларе и община Смолян, на касите за продажба на лифт карти и билети на територията на к. к. Пампорово, в Информационния център на „Пампорово” АД, в хотел „Перелик“ и на официалния сайт на „Пампорово” АД – www.pamporovo.me.", "date": "2019.01.17", "title": "Смолян: Общината започна издаването на карти за безплатен достъп на децата до ски пистите в Пампорово"}
{"url": "http://www.focus-news.net/news/2019/01/17/2613188/kurir-makedoniya-lazhite-na-zaev-i-dimitrov-sa-razoblicheni-verbalnata-nota-do-atina-dokazva-che-makedontsite-prestavat-da-badat-makedontsi.html", "text": "Министерството на външните работи на Македония в сряда вечерта изпрати вербална нота до гръцките си колеги, с която ги информира, че са изпълнени всички условия на подписания между двете страни договор за разрешаване на десетилетния спор за името. В нотата има и обяснение какво означава македонец и македонски език, пише опозиционното  скопско електронно издание „Курир“ . \r\nКакто отбелязва медията, писмото е подписано от министъра на външните работи Никола Димитров и в него се потвърждава,че македонско, македоснки и macedonian не се отнасят за етническата или национална принадлежност, а само за гражданството. \r\nС писмото до гръцката страна македония се съгласява определението за nationality, което ще гласи macedonian/ citizen of North Macedonia съгласно Преспанския договор да се отнася изключително за гражданството, а не за националността или етническата принадлежност. \r\n„В документа Димитров пише на своите партньори в Атина, че и формално приема“ този факт, отбелязва изданието: \r\n„В духа на договора, термина националност на Втората страна, дефиниран в член 1 (3) (б) от Договора, като „македонци/граждани на Република Северна Македония“ се отнася само за гражданството и не дефинира или определя етническата принадлежност и етносът, както е подписано в член 2 (2) от Конституционния закон за приемане на поправките 33,34,35 и 36 на Конституцията на Република Македония“. \r\nВ член 1 (3) (б) от Договора от Преспа пише, че „националността на Втората страна ще бъде македонци/граждани на Република Северна Македония, като това ще бъде записано и в паспортите“. \r\nВ нотата се пояснява и това, че македонският език е официален език на страната, признат като официален на Конгрес на ООН в Атина през 1977 година. \r\nПревод и редакция:", "date": "2019.01.17", "title": "„Курир“ (Македония): Лъжите на Заев и Димитров са разобличени: Вербалната нота до Атина доказва, че „македонците“ престават да бъдат „македонци“"}
{"url": "http://www.focus-news.net/news/2019/01/17/2613174/plovdiv-grafiti-sazdadeni-s-revolyutsionna-tehnologiya-shte-badat-postaveni-na-32-lokatsii-v-grada.html", "text": "Графити, създадени с революционна технология, ще бъдат поставени на 32 локации в Пловдив, съобщиха от  Фондация „Пловдив 2019“ . Те ще бъдат представени за пръв път в Европа като част от програмата на Пловдив – Европейска столица на културата 2019 по проект на първата музикална телевизия в България „ММ“. Те ще се виждат само, когато вали или се намокрят, и ще се разградят сами до 10 седмици, след като са положени. На 32 локации в града пловдивски екип от графити художници ще напръска със специална течност предварително изготвените шаблони със стихове от песни за проекта „Европа в капки поезия“. Събитие с такъв мащаб, с използване на иновативния спрей, се прави за първи път в Европа. До момента с тази технология са осъществени проекти в Америка и Австралия. Стиховете са откъси от текстове на емблематични изпълнители и песни на 28-те държави-членки на ЕС. Част от надписите са на езика на съответната страна. Българските текстове ще бъдат най-много – 5, а три от тях са избрани от зрителите на музикалната телевизия. Повечето от стиховете, които ще откриете по улиците на Пловдив, са на едни от най-обичаните и популярни изпълнители на Стария континент, както и на нови таланти от страните от Европейския съюз. Технологията е екологична и напълно безвредна. Задачата за графичното изпълнение на проекта е възложена на художничката Симона Кожухарова, а екип от пловдивски артисти, начело с Димитър Механджийски –Stern, ще осъществява логистиката и полагането на надписите на място. \r\nИдеята на „Европа в Капки Поезия” е да предизвика усмивките на хората в забързаното ежедневие и да разнообрази градския пейзаж в най-различни точки на Пловдив. Ще има игри в социалните мрежи, чрез които публиката ще трябва да открива надписите, да познава езика, държавата или изпълнителя, да се отбелязва от съответното място и да печели награди. \r\nПроектът ще се осъществи на три етапа през цялата 2019 г., (зимен, летен и есенен), като стартът се очаква в края на януари и ще бъде обявен допълнително. Подкрепен е от местни и национални медии, българския и международен бизнес, дипломатически представителства на страните членки от ЕС и техните културни институти.", "date": "2019.01.17", "title": "Пловдив: Графити, създадени с революционна технология, ще бъдат поставени на 32 локации в града"}
{"url": "http://www.focus-news.net/news/2019/01/17/2613186/dots-d-r-todor-chobanov-zam-kmet-na-sofiya-nedostigat-na-svobodni-mesta-v-yaslenite-grupi-e-sashtestven-2019-g-shte-realizirame-stroitelstvo-na-novi-15-obekta.html", "text": "Недостигът на свободни места в яслените групи е съществен, 2019 г. ще реализираме строителство на нови 15 обекта. Това каза зам.-кметът на София по направление „Култура, образование и превенция от зависимости“ доц. д-р Тодор Чобанов по време на заседание на Столичния общински съвет, предаде репортер на  Агенция „Фокус“ . „Детските градини и яслите са много търсена услуга. Ние се стремим да я предложим на всички желаещи. Съвсем скоро ще публикуваме актуализирания списък с 92 обекта, които са пуснати през последните 10-ина години в експлоатация. Това са нови сгради, където хиляди деца са намерили възможност да ползват тази услуга“, коментира Чобанов. „Имаме все още съществен недостиг на места в яслената възраст, поради икономическата ситуация и слабо подкрепеното майчинство в третата година, всички родители желаят да ползват детските ясли. Докато има родители, които желаят да я ползват, ние ще я предлагаме в пълнота. Това, което правим тази година е строителство на 15 обекта, 7 от които са започнати от миналата година, 8 ще започнат да се строят в тази календарна година“, обяви Чобанов. Според него тази мярка срещу недостига на свободни места в детските ясли е най-сигурната за решаване на проблема. „Строежът обаче отнема време, обикновено една детска градина се строи за година, година и половина. Това, докато се случва ще намерим всички възможности за оптимизиране на натоварването. Това е един макар и частичен резултат, 700 деца очакваме да бъдат приети, като се възползваме от норматива на Министерството на образованието“, посочи той.  \r\nДаяна ДЮЛГЕРОВА", "date": "2019.01.17", "title": "Доц. д-р Тодор Чобанов, зам.-кмет на София: Недостигът на свободни места в яслените групи е съществен, 2019 г. ще реализираме строителство на нови 15 обекта"}
{"url": "http://www.focus-news.net/news/2019/01/17/2613192/ekaterina-dzhumalieva-ministerstvo-na-kulturata-s-do-500-hil-lv-ministerstvoto-shte-finansira-predstavyaneto-na-balgariya-na-venetsianskoto-bienale-prez-2019-g.html", "text": "С до 500 хил. лв. министерството ще финансира представянето на България на Венецианското биенале през 2019 г. Това каза на пресконференция директорът на дирекция „Културно наследство, музеи и изобразителни изкуства“ в Министерството на културата Екатерина Джумалиева, предаде репортер на  Агенция „Фокус“ . „Темата, свързана с българското участие или неучастие във Венецианското биенале, през годините е водила до много критики и дискусии. През 2018 г. Министерството на културата разработи статут за национално участие, беше създадена работна група, проектът беше публикуван за обществено обсъждане и след това одобрен. Беше взето решение на Министерски съвет по предложение на министъра на културата, което регламентира участието на България през 2019 г., с което Министерството на културата се определя като организатор на проявата, а Националната галерия – за организатор на изложбата“, обясни Джумалиева. Тя посочи, че в бюджета на министерството миналата година за първи път са били предвидени средства за националното участие. „Разходите, които могат да бъдат покрити, са до 500 хил. лв. за подготовка и самата организация на участието“, обясни Джумалиева. \r\nАделина Филева – директор на Софийска градска художествена галерия и председател на журито по избор на български проект на Венецианското биенале, обясни, че проектът „Как живеем“ е бил избран при дълго обсъждане. „Кандидатстващите проекти бяха 24 и доста разнообразни. Посоките на мислене бяха много разнообразни – имаше проекти на много високо ниво, както и такива, които бяха без добре направена концепция. Оказа се, че всъщност ние искаме да участваме на биеналето, но не се подготвяме добре за него още на кастинга“, посочи тя и коментира, че това трябва да се промени. \r\nВера Млечевска – куратор на проекта „Как живеем“, посочи, че за нея е чест да представи страната на Венецианското биенале. „Много добре си даваме сметка за очакванията и отговорността на това представяне. И смятаме, че ние като културна общност трябва да направим така, че участието ни да стане традиционно“, обясни Млечевска. Тя посочи, че проектът се състои от обекти, произведени от плексиглас. „Изложбата е много контекстуална и е свързана с работа с пространството“, каза още Млечевска. Венецианското биенале е най-голямото събитие в света на изкуството, което се провежда в продължение на повече от 120 години. Неговото 58-о издание ще се състои от 12 май до 24 ноември 2019 г. във Венеция (Италия), като главната тема на централната изложбата е „Да живееш в интересни времена“ (\"May you live in interesting times\"). България ще участва с кураторската изложба „Как живеем“ - художници са Рада Букова и Лазар Лютаков, а куратор е Вера Млечевска.  \r\nЦветилена СИМЕОНОВА", "date": "2019.01.17", "title": "Екатерина Джумалиева, Министерство на културата: С до 500 хил. лв. министерството ще финансира представянето на България на Венецианското биенале през 2019 г."}
{"url": "http://www.focus-news.net/news/2019/01/17/2613194/plovdiv-britanski-maystor-na-karnavalni-kukli-pravi-rabotilnitsa-za-aylyak-parad-v-grada.html", "text": "От днес в пространството на СКЛАД започва майсторски клас за изработка на големи парадни кукли, воден от световноизвестния британски артист от корейски произход Андрю Ким. Това съобщиха от  Фондация „Пловдив 2019“ . Ким пристига в Пловдив, за да сподели с българските си колеги опита си в кукловодството и организирането на мащабни паради и шествия. Заниманията са част от подготовката за голямото издание на „Айляк парад“, който ще премине по Главната пешеходна улица на 4 май тази година, като акцент в програмата на „Пловдив – Европейска столица на културата“. В рамките на десет дни 13 театрални и визуални артисти от Пловдив и страната ще изработят заедно с Андрю Ким няколкометровите карнавални кукли за шествието. \r\nСлед успешното първо издание на парада в края на миналата година, организаторите предвиждат да включат още стотици участници от читалищата, спортните клубове и различни организации в града, които сами да изработят своите кукли за големия парад през май. \r\n„Aйляк Парад“ е проект на Фондация „ЖАР театър-изкуство-култура“. \r\nАндрю Ким е майстор на големи карнавални кукли и маски, кукловод, режисьор и експерт в организирането на паради, фестивали и мащабни театрални събития на открито със световен авторитет. Роден в Корея, отгледан и получил своето образование в САЩ, Андрю започва своята кариера в световно известния In the Heart of the Beast Puppet and Mask Theatre, Минесота, САЩ, работи с култовите Bread and Puppet Theatre, San Francisco Mime Troupe, Theatret Thalias Tjenere (Дания) и базирания в Манчестер, Великобритания Horse and Bamboo Theatre. От 2006 година се установява трайно в Англия, където живее и работи и досега. Андрю е основател и в продължение на десет години (до 2017 вкл.) артистичен директор на HANDMADE PARADE. Води уъркшопи и майсторки класове в Англия, САЩ, Корея, Дания, Чехия и др.", "date": "2019.01.17", "title": "Пловдив: Британски майстор на карнавални кукли прави работилница за Айляк парад в града"}
{"url": "http://www.focus-news.net/news/2019/01/17/2613196/blagoevgrad-chetirima-maskirani-sa-ograbili-mazh-v-petrich-otnetata-suma-e-okolo-100-hil-leva.html", "text": "47-годишен мъж от Петрич е бил напръскан със спрей в лицето от четирима маскирани, които след употреба на сила са му отнели две чанти, съдържащи валута на приблизителна стойност около 100 000 лева и лични документи. Това съобщиха от  ОДМВР- Благоевград . Сигналът за инцидента е подаден на 16 януари около 21.45 часа. След извършеното деяние лицата са се оттеглили в неизвестна посока с лек автомобил с неустановени към момента марка и модел. За случая е уведомена ОП-Благоевград. Образувано е досъдебно производство. Работата по случая продължава.", "date": "2019.01.17", "title": "Благоевград: Четирима маскирани са ограбили мъж в Петрич, отнетата сума е около 100 хил. лева"}
{"url": "http://www.focus-news.net/news/2019/01/17/2613197/shumen-zhitelite-na-kv-makak-izlizat-na-protest-na-19-i-20-yanuari-sreshtu-iziskvaneto-na-vinetki.html", "text": "Жителите на кв. „Макак“ в Шумен излизат на протест на 19 и 20 януари. Решението е взето на проведеното общоквартално събрание, съобщи за  Радио „Фокус“ - Шумен  Елка Александрова, гл. специалист за кв. „Макак“ в Община Шумен. Избран е Инициативен комитет, който днес ще внесе писмено уведомление в Община Шумен. Жителите на квартала ще протестират от 12.00 до 13.00 часа на пътя София- Варна, в района на кръговото кръстовище за „Макак“, и в двата почивни дни. Недоволството им е срещу изискването за винетки, за да пътуват до Шумен.   \r\n„В личните карти на хората от квартала в адресната регистрация е посочен град Шумен, а не „Макак“. Нямаме вина за това, че пътуваме от квартала до Шумен по републикански път. Нека ни осигурят алтернативен път до града, за който да не плащаме винетки, или да не ни изискват такива по настоящия участък“, каза Елка Александрова. Относно начина на протест, тя посочи, че тъй като хората нямат винетки, най- вероятно ще оставят автомобилите си на изхода на „Макак“ и ще се движат пеш до кръговото. Предстои казусът да бъде обсъден на заседанието на Общинския съвет на 31 януари. Иван Капралов, омбудсман на Шумен, който е присъствал на общокварталното събрание, е поел ангажимент да постави питанията на хората по време на сесията. Преди дни и кметът на Шумен Любомир Христов посочи, че ще поиска решение на Общинския съвет. Общината ще трябва да поеме поддръжката на двете пътни отсечки, която е около 600 000 лв. годишно, за да отпадане изискването за винетки до „Макак“ и „Мътница“.  \r\n„Хората от квартала не искат общината да поеме издръжката на пътната отсечка, защото отделянето на такива средства от бюджета ще лиши селата и половината град от редица строително- ремонтни дейности през годината, искат да продължат да пътуват до Шумен, както и до сега, без винетен стикер“, заяви Елка Александрова. \r\nИвелина ИВАНОВА", "date": "2019.01.17", "title": "Шумен: Жителите на кв. „Макак“ излизат на протест на 19 и 20 януари срещу изискването на винетки"}
{"url": "http://www.focus-news.net/news/2019/01/17/2613199/pernik-48-godishen-mazh-e-zaginal-pri-pozhar.html", "text": "48-годишен мъж е загинал при пожар в апартамента си. Това съобщиха от  ОДМВР- Перник . Пожарът е възникнал около 04.00 часа на ул. „Радомир“. Сигналът е подаден от съседи в 04.27 часа. Горяло е жилище на втория етаж в блока. Входът е бил задимен. Живущите в блока са били евакуирани. Мъжът е намерен починал в апартамента. Живеел е с брат си, който в този момент не бил там. Пламъците тръгнали от хола, където било спалното помещение на загиналия. По първоначални данни запалването е станало от цигара, но окончателната причина предстои да бъде установена. Унищожено е обзавеждането в хола и са опушени стените на жилището. Извършен е оглед и по случая се води разследване. Образувано е досъдебно производство.", "date": "2019.01.17", "title": "Перник: 48-годишен мъж е загинал при пожар"}
{"url": "http://www.focus-news.net/news/2019/01/17/2613198/kaloyan-pargov-bsp-sofiya-sluchva-se-neshto-skandalno-vse-oshte-byudzhetat-na-stolichna-obshtina-za-2019-g-ne-e-vhodiran-dnes-e-posledniyat-srok.html", "text": "Случва се нещо скандално, все още Бюджетът на Столична община за 2019 г. не е входиран, днес е последният срок. Това каза лидерът на БСП-София Калоян Паргов по време на редовно заседание на Столичния общински съвет, предаде репортер на  Агенция „Фокус“ . „Този мандат на СОС ще бъде запомнен с множество скандали, от които имаме някои прословути фрази, като „ремонт на ремонта“ и „контрол на контрола“. Нещо по-скандално се случва, за първи път бюджетът на Столична община все още не е входиран и то в законно установения срок. Днес изтича последният срок, в който бюджетът трябва да бъде входиран, за да може всички да се подготвим за това най-важно гласуване на годината. То ще определи какви политики и какво ще се прави в Общината“, обясни Паргов. „Вместо това, виждаме една вяла и лежерна сесия, което се дължи на равносметката, която си дават управляващите, отразяващо и техните усилия през последните три години и в началото на последната четвърта“, посочи той.  \r\nДаяна ДЮЛГЕРОВА", "date": "2019.01.17", "title": "Калоян Паргов, БСП-София: Случва се нещо скандално, все още бюджетът на Столична община за 2019 г. не е входиран, днес е последният срок"}
{"url": "http://www.focus-news.net/news/2019/01/17/2613193/dots-d-r-todor-chobanov-zam-kmet-na-sofiya-predvizhdame-reduktsiya-na-detsata-s-hronichni-zabolyavaniya-i-spetsialni-obrazovatelni-potrebnosti-v-grupite-na-detskite-gradini-i-yasli.html", "text": "Столична община предвижда редукция на децата с хронични заболявания и специални образователни потребности (СОП) в групите на детските градини и ясли. Това каза зам.-кметът на София по направление „Култура, образование и превенция от зависимости“ доц. д-р Тодор Чобанов по време на заседание на Столичния общински съвет, предаде репортер на  Агенция „Фокус“ . Ще се подложи на обществено обсъждане редукцията за децата с хронични заболявания от 5 на 3 в група и тези със СОП от 3 на 2. На този етап няма как да знаем как ще завърши процесът, но е много вероятно да се въведе мярката, защото се приема доста консенсусно от различните организации“, обясни той. „По общественото обсъждане има голяма активност. Хората са отговорни, дават ценни предложения. Бях приятно изненадан да чуя идеи, които са готови за въвеждане в правилата. Ще обработим всичко, както е по закон, ще има сравнителна таблица с текстове и предложения, които са постъпили. Следващите седмици се надявам да финализираме работата по доклада и от новата кампания през май месец, той да бъде приет от Столичния общински съвет и въведен в практиката“, обясни Чобанов. Той каза, че на обществено обсъждане ще мине и предложението две деца от едно семейство да бъдат приемани в едно детско заведение. Според него това въвеждане е необходимо, защото родителите изпитват сериозни неудобства, когато трябва всекидневно да посещават два обекта при водене и прибиране на децата от ясла или детска градина. \r\nДаяна ДЮЛГЕРОВА", "date": "2019.01.17", "title": "Доц. д-р Тодор Чобанов, зам.-кмет на София: Предвиждаме редукция на децата с хронични заболявания и специални образователни потребности в групите на детските градини и ясли"}
{"url": "http://www.focus-news.net/news/2019/01/17/2613202/ministerstvo-na-otbranata-voennosluzhesht-ot-suhopatnite-voyski-e-okazal-pomosht-na-chovek-v-beda-v-starozagorskoto-selo-mihaylovo.html", "text": "Военнослужещ от Сухопътните войски е оказал помощ на човек в беда в старозагорското село Михайлово. В писмо до командира на 2-ра Тунджанска механизирана бригада бригаден генерал Костадин Кузмов кметът на селото изказва своята и на жителите му благодарност за постъпката на ефрейтор Господин Илиев Янков. Това съобщиха от пресцентъра на  Министерството на отбраната . \r\nНа 9 януари 2019 г. около 16.00 ч в село Михайлово, Община Стара Загора, в къща, собственост на 65-годишен мъж, възниква пожар, предизвикан от късо съединение. Военнослужещият ефрейтор Господин Илиев Янков от батальона за логистично осигуряване от състава на 2-ра Тунджанска механизирана бригада – Стара Загора, който е в полагаем домашен отпуск, вижда горящата къща. Със собствен пожарогасител влиза в сградата, където вижда две бутилки с газ пропан-бутан. Изкарва ги извън горящата къща и извежда и 65-годишния мъж от нея. До идването на екипа на „Пожарна безопасност и защита на населението“ ефрейтор Господин Янков почти погасява пожара. По този начин, с риск за себе си, спасява човешки живот и имущество.", "date": "2019.01.17", "title": "Министерство на отбраната: Военнослужещ от Сухопътните войски е оказал помощ на човек в беда в старозагорското село Михайлово"}
{"url": "http://www.focus-news.net/news/2019/01/17/2613183/api-44-323-bezplatni-godishni-e-vinetki-sa-izdadeni-na-hora-s-uvrezhdaniya.html", "text": "44 323 са издадените до момента безплатни електронни винетки на хора с увреждания. Подадени са 63 824 заявления за получаване на безплатен стикер. Това съобщиха от пресцентъра на  Агенция „Пътна инфраструктура“ . Дирекциите „Социално подпомагане“ обработват и одобряват документите в 7-дневен срок от подаването им, след което ги предоставя по електронен път чрез защитен канал на Агенция „Пътна инфраструктура“ (АПИ). В срок до края на работния ден, следващ деня на получаване на дневната заявка, АПИ издава безплатна годишна електронна винетка със срок на валидност една година. За улеснение на потребителите на сайта www.bgtoll.bg и на интернет страницата на Агенцията за социално подпомагане www.asp.government.bg ще бъде добавен бутон „Проверка на електронна винетка на правоимащите лица“. По този начин хората с увреждания ще могат да проверяват дали им е издаден валиден електронен стикер за 2019 г. При посещение на линка, проверката се извършва чрез въвеждане на регистрационния  номер на автомобила на правоимащото лице, след което системата ще визуализира информация за заредена електронна винетка в АПИ и срока на валидността ѝ.  До въвеждането на новата функционалност хората с увреждания могат да проверяват дали им е издадена електронна винетка както и досега - в дирекция „Социално подпомагане“ по настоящ адрес. Хората с увреждания могат да подадат заявлението-декларация за получаване на безплатна електронна винетка лично в дирекция „Социално подпомагане“ по настоящ адрес, с писмо чрез лицензиран пощенски оператор или по електронен път съгласно Закона за електронния документ и електронните удостоверителни услуги. За облекчаване на гражданите е създадена възможност за подаване на заявления по електронен път и чрез Системата за сигурно електронно връчване, която е достъпна на електронен адрес e-gov.bg. Достъпът до системата се извършва чрез квалифициран електронен подпис или чрез персонален идентификационен номер на НОИ. Винетна такса не заплащат лица с 50 и над 50 на сто намалена работоспособност, както и лицата или семействата, отглеждащи деца с трайни увреждания до 18-годишна възраст и до завършване на средно образование, но не по-късно от 20-годишна възраст. На тези лица се издава безплатна електронна винетка с валидност от една година. През 2018 г. Агенция „Пътна инфраструктура“ е предоставила на дирекциите „Социално подпомагане“ безплатно 231 371 бр. годишни винетки за леки автомобили на стойност 22 442 987 лв. Предоставяните безплатни винетки са за сметка на бюджета на АПИ.", "date": "2019.01.17", "title": "АПИ: 44 323 безплатни годишни е-винетки са издадени на хора с увреждания"}
{"url": "http://www.focus-news.net/news/2019/01/17/2613200/rositsa-shehova-su-sv-sv-kiril-i-metodiy-smolyan-122-detsa-ot-uchilishteto-sa-bolni-ot-grip.html", "text": "Около 20 % са болните ученици от грип в СУ „Св. св. Кирил и Методий“ – Смолян, като днес вече отсъстват 122 деца от общо 600. Това каза за  Радио „Фокус“ – Смолян  директорът на училището Росица Шехова. По думите й най-много са болните в начален курс, от първи до четвърти клас. „Има паралелки, в които през последните дни на училище идват по 7-8 до 10 деца. Големите ученици все още се държат. При малките се разпространява бързо, колкото и да се пазят, но те са почти 12 часа са заедно. Вземаме мерки, родителите дори им дават профилактично витамини, но попадни ли вирусът в по-затворена среда, се разпространява бързо“, отбеляза Шехова.  \r\nТя посочи, че през последните дни болните са били 80-90 деца, а сега вече са 122. „Лошото е, че има и доста болни колеги, които замествам с други. Децата не са на произвола и нямат свободни часове, но е важно и учителите да се здрави. Доста от децата, които първо попаднаха в грипната вълна, стигнаха до пневмония и са в болница.“, допълни Шехова. Тя коментира, че всяко прекъсване на учебния процес е неблагоприятно и за родителите, и за училището. Преструктурира се материала, графици се променят, различни дейности се отлагат. „Може би всеки родител трябва да преценява и като види, че детето на се чувства добре, е по-добре да го спре за известно време от училище, защото ние нямаме филтър като в детските градини“, каза още Росица Шехова. \r\nНели ГЕРГЬОВСКА", "date": "2019.01.17", "title": "Росица Шехова, СУ „Св. св. Кирил и Методий“ – Смолян: 122 деца от училището са болни от грип"}
{"url": "http://www.focus-news.net/news/2019/01/17/2613206/burgas-obshtinata-shte-kandidatstva-s-proekt-po-programa-krasiva-balgariya-za-finansirane-na-remonta-na-sportna-zala-neftohimik.html", "text": "Община Бургас ще кандидатства с проект по програма \"Красива България\", мярка \"Подобряване на обществената среда в населените места\", за финансиране на ремонта на спортна зала \"Нефтохимик\". Това съобщиха от пресцентъра на  Община Бургас . Основната сграда на спортното съоръжение е построена през 1988 година и е разделена на две части. Едната е предназначена за художествена гимнастика, а втората - за волейбол и баскетбол. Базата в момента е в лошо състояние. Външната фасадна мазилка е силно компрометирана. Помещенията имат нужда от обновление, оборудването е остаряло и амортизирано, заради което е необходим цялостен ремонт на сградата. Обновяването ще се осъществи в няколко посоки. Старата хидроизолация на покрива ще бъде премахната. Ще се укрепи металната конструкция, която е пропаднала в един участък. След отстраняването на повредите ще се положи нова битумна хидроизолация в два пласта. Вътрешните помещения, обслужващи залата за акробатика, също ще бъдат обновени. В тях ще се подменят старите дограми, врати и оборудването в санитарните възли. За да се осигури достъпна хора с увреждания, ще бъде изградена специална масивна рампа. Община Бургас ще финансира половината от ремонтните дейности на спортната зала, а останалата част ще бъде осигурена по програма \"Красива България\". Обновяването на спортната зала ще осигури по-добри условия за подготовка на бургаските акробати, които през миналата година спечелиха златни медали от олимпиадата за младежи в Буенос Айрес - Аржентина.", "date": "2019.01.17", "title": "Бургас: Общината ще кандидатства с проект по програма \"Красива България\" за финансиране на ремонта на спортна зала \"Нефтохимик\""}
{"url": "http://www.focus-news.net/news/2019/01/17/2613205/kaloyan-pargov-bsp-sofiya-ne-podkrepihme-predlozhenieto-za-uvelichavane-broya-na-detsa-v-detskite-yasli-zashtoto-tozi-podhod-nyama-da-reshi-problema-s-chakashtite-za-priem.html", "text": "Не подкрепихме предложението за увеличаване броя на деца в детските ясли, защото този подход няма да реши проблема с чакащите за прием. Това каза лидерът на БСП-София Калоян Паргов по време на редовно заседание на Столичния общински съвет, предаде репортер на  Агенция „Фокус“ . „Последната една година ясно и отчетливо се вижда, че имаме недостиг на места в детските ясли, за деца до 3 години. Все повече родители са склонни още след първата година да оставят детето си в детска ясла, което предизвиква този проблем. Възползва се ръководството на Столична община от една промяна в наредбата, да се увеличи броят на децата в групите. Това е стара практика, това беше и един от подходите през последните 10 години, вместо ударно да строим нови и нови градини, а не само да разширяваме старите, както обикновено правим и експонираме, че това са чисто нови сгради,“ обяви Паргов. „Не го подкрепихме, защото считаме, че този подход няма да доведе до съществено намаляване на броя чакащи деца, макар че доста често отсъствието на тези малки деца дава възможност за това увеличаване. Тук е необходима една друга политика и аз призовах това да бъде част от дебата по време на бюджетната процедура на 31 януари, когато ще го гледаме, след като влезе в зала\", каза още Калоян Паргов.        \r\nДаяна ДЮЛГЕРОВА", "date": "2019.01.17", "title": "Калоян Паргов, БСП-София: Не подкрепихме предложението за увеличаване броя на деца в детските ясли, защото този подход няма да реши проблема с чакащите за прием"}
{"url": "http://www.focus-news.net/news/2019/01/17/2613207/prof-donka-baykova-dietolog-roditelite-tryabva-da-sledyat-ezhednevnoto-hranene-na-podrastvashtite-kato-kompensirat-propusnatite-hranitelni-veshtestva-i-dvigatelnata-aktivnost.html", "text": "Родителите трябва да следят ежедневното хранене на подрастващите, като компенсират пропуснатите хранителни вещества, както и двигателната активност. Това препоръча за сутрешния блок \"Добро утро, България\" на  Радио \"Фокус\"  диетологът проф. Донка Байкова. Тя обърна внимание на това, че натоварения график на родителите, за да подсигурят материално децата си, водят до по-малко внимание на здравето и израстването в детско-юношеската възраст. „Майката трябва да има грижа какво е консумирало детето. Тя би могла от вечерта да му приготви закуска. Ако детето се храни навън, тя да има грижата вечерта да го попита какво е яло през деня, да го насърчава да посети училищния стол. Вечерта майката трябва да приготви такава вечеря, която да балансира хранителния и енергийния баланс въз основа на онова, което детето не е консумирало през деня. В почивното време родителите активно трябва да се движат със своите деца, за да ги научат на активен спорт. А през учебните дни да не ги освобождават от часовете по физическо възпитание и спорт“, обясни диетологът. Пред родителите стои предизвикателството и да намалят часовете, които децата им прекарват пред екраните – до 7 годишна възраст до 40 минути, начален курс - един час; прогимназиален курс – час и половина максимум и гимназиален курс - не повече от 2 часа на денонощие, обясни проф. Донка Байкова. Отговорността за отглеждането, храненето, движението и израстването на здрави деца е в ръцете и на родителите, уточни диетологът и ги призова да бъдат по-загрижени. \r\nЕлеонора ЧОЛАКОВА", "date": "2019.01.17", "title": "Проф. Донка Байкова, диетолог: Родителите трябва да следят ежедневното хранене на подрастващите, като компенсират пропуснатите хранителни вещества и двигателната активност"}
{"url": "http://www.focus-news.net/news/2019/01/17/2613208/plovdiv-s-opasnost-za-zhivota-sa-dvama-ot-postradalite-pri-chelniya-sblasak-mezhdu-dva-avtomobila-na-ul-ostromila.html", "text": "Двама мъже са в тежко състояние след челния сблъсък между два автомобила, станал вчера в Пловдив. Това съобщиха от  ОДМВР - Пловдив . Малко преди 19.00 часа пътни полицаи са реагирали на сигнал за катастрофа на ул. „Остромила“. На място било установено, че лек автомобил „Фолксваген“ предприел изпреварване, навлязъл в лентата за насрещно движение и се ударил в лек автомобил „Крайслер“. В болница с опасност за живота са настанени 22-годишният водач на първия автомобил и негов 28-годишен спътник. На младежа е взета кръвна проба за алкохол. Медицинска помощ е оказана на 59-годишния шофьор на втората кола, който е тестван с дрегер и резултатът е отрицателен.  \r\nМестопроизшествието е запазено, извършен е оглед. Работата по случая продължава разследващ полицай.", "date": "2019.01.17", "title": "Пловдив: С опасност за живота са двама от пострадалите при челния сблъсък между два автомобила на ул. „Остромила“"}
{"url": "http://www.focus-news.net/news/2019/01/17/2613211/plovdiv-okolo-200-kilograma-pirobaterii-bez-neobhodimite-razreshitelni-sa-otkriti-v-doma-na-54-godishen-mazh-v-sopot.html", "text": "Сериозно количество незаконни пиротехнически изделия са иззети от частен адрес в Сопот. Това съобщиха от  ОДМВР - Пловдив . В хода на проверка вчера служителите на реда открили в дома на 54-годишен мъж около 200 килограма пиробатерии без необходимите разрешителни документи. Установено било, че една част от конфискуваните фойерверки са с ниска и средноголяма степен на опасност (от категория 2 и 3), а останалите са от категория 4 - с висока степен на опасност и предназначени за употреба само от лица със специализирани познания. Срещу извършителя е образувано бързо производство по чл. 339, ал.2 от НК. Задържан е за срок до 24 часа. Работата по документиране на случая продължава под наблюдението на Районната прокуратура.", "date": "2019.01.17", "title": "Пловдив: Около 200 килограма пиробатерии без необходимите разрешителни са открити в дома на 54-годишен мъж в Сопот"}
{"url": "http://www.focus-news.net/news/2019/01/17/2613212/kyustendil-preminavaneto-na-motorni-prevozni-sredstva-prez-gkpp-gyueshevo-se-izvarshva-normalno.html", "text": "Преминаването на моторни превозни средства през ГКПП „Гюешево” се извършва нормално. Това съобщи за  Радио „Фокус” – Кюстендил  дежурният на българо-македонския граничен пункт. На места пътните настилки са мокри. Пътят е проходим при зимни условия. Трафикът към този час на деня е слаб. Екип на „Гранична полиция” извършва проверки край село Гърляно. \r\nВенцеслав ИЛЧЕВ", "date": "2019.01.17", "title": "Кюстендил: Преминаването на моторни превозни средства през ГКПП „Гюешево” се извършва нормално"}
{"url": "http://www.focus-news.net/news/2019/01/17/2613210/sofiya-vazstanoveno-e-dvizhenieto-pri-km-13-ot-am-trakiya-v-rayona-na-novi-han-v-posoka-burgas.html", "text": "Възстановено е движението при км 13 от АМ \"Тракия\" в района на Нови хан, в посока Бургас. Това съобщиха от пресцентъра на  Агенция \"Пътна инфраструктура\" . Трафикът временно се осъществяваше в една лента поради ремонтни дейности.", "date": "2019.01.17", "title": "София: Възстановено е движението при км 13 от АМ \"Тракия\" в района на Нови хан, в посока Бургас"}
{"url": "http://www.focus-news.net/news/2019/01/17/2613201/skai-tv-gartsiya-izyavleniyata-na-fofi-genimata-i-savros-teodorakis-otklyuchiha-ratifikatsiyata-na-prespanskiya-dogovor.html", "text": "Към днешна дата е сигурно, че правителството има 149 гласа за ратификацията на Договора за името между Атина и Скопие, тъй като от 151, които гласуваха в полза на СИРИЗА на вота на доверие, Василис Кокалис и Костас Зурарис обявиха, че няма да подкрепят Преспанското споразумение, отбелязва  гръцкият телевизионен канал Skai . \r\nСега премиерът Алексис Ципрас ще трябва да разчита на гласове от другите партии за прокарването на спогодбата. \r\nВсе още тримата депутати от „То Потами“ (Реката) (Теодоракис, Мавротас и Ликудис) не са казали ясно дали ще гласуват „за“ или „против“. Сред тези, за които се спекулира дали ще подкрепят ратификацията на договора, са Танасис Теохаропулос от ДИМАР (Демократическата левица), както и няколко депутати от КИНАЛ и преди всичко Димитрис Кремастинос. \r\nНезависимо, че те още не са излезли с ясни позиции, може да се каже, че изказванията на председателите на „Движение за промяна“ и „То Потами“ Фофи Генимата и Ставрос Теодоракис на дебатите в сряда говорят, че най-вероятният сценарий е правителството да събере 151 гласа. \r\nПредседателят на Реката заяви от парламентарната трибуна: „Нашата логика е следната, вот на доверие със сигурност означава вот за Преспанския договор, но обратното, позитивен вот за Преспа не означава вот на доверие“. Интерпретацията на това заявление гласи, че народните представители от партията са по-близо до това да подкрепят договора, отколкото да го отхвърлят, но няма да допуснат асоциации, че се доближават до СИРИЗА в контекста на широкорекламираното отваряне на СИРИЗА към лявоцентризма. \r\nС различен тон председателят на „Движение за промяна“ официално потвърди, че няма да налага „партийна дисциплина“ на депутатите за ратификацията на Преспанския договор, което, по същество, ги освобождава да гласуват за него. \r\nПревод и редакция:", "date": "2019.01.17", "title": "Skai TV (Гърция): Изявленията на Фофи Генимата и Саврос Теодоракис отключиха ратификацията на Преспанския Договор"}
{"url": "http://www.focus-news.net/news/2019/01/17/2613213/direktorat-na-rzi-plovdiv-vanya-mancheva-v-oblastta-nyama-nyama-nishto-trevozhno-vav-vrazka-s-gripa.html", "text": "В област Пловдив няма няма нищо тревожно във връзка с грипа. Това съобщи за  Радио „Фокус” - Пловдив  директорът на Регионалната здравна инспекция (РЗИ) д-р Ваня Манчева. По думите й заболеваемостта в областта дори не е достигнала дори 100 на 10000 души, за да бъде обявена предепидемична обстановка. Данните са за заболеваемост от 96 на 10 000 души. „Всяка година по това време хората боледуват, едно и също е”, каза д-р Манчева. \r\nПо данни от РЗИ тази година голям брой жители на Пловдив са проявили желание да се ваксинират, но не е имало достатъчно ваксини. \r\nЦветана ТОНЧЕВА", "date": "2019.01.17", "title": "Директорът на РЗИ – Пловдив Ваня Манчева: В областта няма няма нищо тревожно във връзка с грипа"}
{"url": "http://www.focus-news.net/news/2019/01/17/2613215/lorita-radeva-sos-stolichna-obshtina-shte-predostavi-na-grazhdani-konteyneri-za-sabirane-na-otpadatsi-za-koito-nyama-da-ima-taksa.html", "text": "Столична община ще предостави за индивидуално ползване на граждани контейнери за събиране на отпадъци, за които няма да има такса. Това каза общинският съветник от ГЕРБ и председател на Комисията по околна среда към Столичния общински съвет Лорита Радева по време на редовно заседание на СОС, предаде репортер на   Агенция „Фокус“ .  „Новите договори за събиране на смет продължават практиката на Столична община да изисква от организациите за оползотворяване на опаковки освен за точки за събиране, така познатите ни контейнери, така и за контейнери за индивидуално ползване от граждани. За тях няма да се изисква такса, те се предоставят след сключвания за определени изисквания“, посочи тя. „За етажната собственост  изискванията са тя да бъде регистрирана, заградена, да бъде осигурен достъп за специализираната техника, която извършва събиране на отпадъците“, обясни Лорита Радева. „Новото за договорите е това, че за 5-годишния период на тяхното действие, си поставяме амбициозна задача да постигнем средно за периода до 10% наличие на нерециклируеми, битови отпадъци в съдовете за разделно събиране“, посочи Радева. Тя заяви, че всяка година ще се прави анализ на постигнатите резултати, и по съответните точки, в които не се изпълняват заложените параметри ще се води активна информационно-образователна кампания. „Не всички сме достатъчно наясно с това, какво означава да съберем разделно хартиените отпадъци. Не е хартиен отпадък мазната хартия от пица. Това се брои за битов отпадък, хартията е замърсена и не може да бъде използвана директно в системата за директно събиране“, коментира общинският съветник от ГЕРБ.  \r\nДаяна ДЮЛГЕРОВА", "date": "2019.01.17", "title": "Лорита Радева, СОС: Столична община ще предостави на граждани контейнери за събиране на отпадъци, за които няма да има такса"}
{"url": "http://www.focus-news.net/news/2019/01/17/2613216/plovdiv-48-537-323-lv-e-obshtata-ramka-na-proektobyudzheta-na-obshtina-asenovgrad-za-2019-godina.html", "text": "48 537 323 лв. е общата рамка на проектобюджета на Община Асеновград за 2019 година. Това съобщиха за  Радио „Фокус“ – Пловдив  от Общината. Предвидените приходи от делегирани за държавата дейности са в размер на 24 957 814 лв., а местните приходи се предвижда да бъдат 23 579 509 лв. Разходите съответно са за държавни дейности от държавни приходи 24 957 814 лв., за държавни дейности, дофинансирани от местни приходи 1 295 893 лв. и за местни (общински) дейности 22 283 616 лв. \r\nИнвестиционната програма на Общината за 2019 г. има финансова рамка на стойност близо 35 млн. лв. В нея са включени преходни обекти, чието изпълнение все още продължава или предстои да бъде стартирано през тази година. Такива са четирите мащабни проекта, които се осъществяват на територията на града. Това са проектът са облагородяването на най- гъстонаселения квартал „Запад”, проектът за образователна инфраструктура, по който ще се извършат ремонтни дейности по енергийна ефективност и благоустрояване на дворните пространства на три детски градини и двете гимназии, въвеждането в експлоатация на пречиствателната станция по проекта за Водния цикъл на Асеновград и проектът за изграждане на компостиращи инсталации и инсталации за предварително третиране на твърди битови отпадъци. Освен това в инвестиционната програма са предвидени изграждане, ремонт и поддържане на уличната мрежа в града и по селата, проектиране на нови обекти и облагородяване на средата, в която живеем. \r\n„Асеновград ще има бюджет, който ще даде възможност за сериозни инвестиции в подобряване условията на живот на асеновградчани, както и на хората от населените места в общината”, каза по време на публичното обсъждане на бюджета вчера кметът на общината д-р Емил Караиванов. Залата на общинския съвет, където се то се състоя, бе пълна с жители на общината, които внесоха близо 20 предложения за включване в инвестиционната програма. Сред тях са поставяне на пътни настилки в новия квартал до стадион „Шипка”; облагородяване на междублокови пространства в кв. „Изток”; изграждане на още спортни площадки и вело алея в Асеновград; проектиране и изграждане на екопарк „Баделема”; ремонт на покрива на Караалановото училище, поставяне на ограда на площадката до Метоха; създаване на Градска художествена галерия в бившия ресторант „Руен”, на ул. „Изложение” и ремонт на ул. „Спортист” в село Тополово. Съгласно ч. 24, (2) от Наредбата за бюджета на Община Асеновград за постъпилите днес предложения се съставя протокол, който ще се внесе в Общинския съвет заедно с окончателния проект на бюджета. Той ще бъде разгледан от общинските съветници на първото за 2019 г. заседание на 30 януари.", "date": "2019.01.17", "title": "Пловдив: 48 537 323 лв. е общата рамка на проектобюджета на Община Асеновград за 2019 година"}
{"url": "http://www.focus-news.net/news/2019/01/17/2613218/pregled-na-mezhdunarodnite-novini-do-13-chasa-agentsiya-fokus.html", "text": "Премиерът на Косово Рамуш Харадинай отговори на изявлението на руския президент Владимир Путин преди визитата му в Сърбия, в което посочи САЩ като дестабилизиращ фактор на Балканите, пише  прищинският ежедневник Koha Ditore . \r\nКосовският министър-председател написа във „Фейсбук“, че, колкото по голямо е присъствието на САЩ и НАТО на Балканите, толкова по гарантиран е мира, стабилността и просперитета в региона. „Активно руско присъствие на Балканите има противоположен ефект“, заяви той. \r\n***  Към днешна дата е сигурно, че правителството има 149 гласа за ратификацията на Договора за името между Атина и Скопие, тъй като от 151, които гласуваха в полза на СИРИЗА на вота на доверие, Василис Кокалис и Костас Зурарис обявиха, че няма да подкрепят Преспанското споразумение, отбелязва  гръцкият телевизионен канал Skai . \r\nСега премиерът Алексис Ципрас ще трябва да разчита на гласове от другите партии за прокарването на спогодбата. \r\nВсе още тримата депутати от „То Потами“ (Реката) (Теодоракис, Мавротас и Ликудис) не са казали ясно дали ще гласуват „за“ или „против“. Сред тези, за които се спекулира дали ще подкрепят ратификацията на договора, са Танасис Теохаропулос от ДИМАР (Демократическата левица), както и няколко депутати от КИНАЛ и преди всичко Димитрис Кремастинос. \r\nНезависимо, че те още не са излезли с ясни позиции, може да се каже, че изказванията на председателите на „Движение за промяна“ и „То Потами“ Фофи Генимата и Ставрос Теодоракис на дебатите в сряда говорят, че най-вероятният сценарий е правителството да събере 151 гласа. \r\nПредседателят на Реката заяви от парламентарната трибуна: „Нашата логика е следната, вот на доверие със сигурност означава вот за Преспанския договор, но обратното, позитивен вот за Преспа не означава вот на доверие“. Интерпретацията на това заявление гласи, че народните представители от партията са по-близо до това да подкрепят договора, отколкото да го отхвърлят, но няма да допуснат асоциации, че се доближават до СИРИЗА в контекста на широкорекламираното отваряне на СИРИЗА към лявоцентризма. \r\nС различен тон председателят на „Движение за промяна“ официално потвърди, че няма да налага „партийна дисциплина“ на депутатите за ратификацията на Преспанския договор, което, по същество, ги освобождава да гласуват за него. \r\n*** Руският президент Владимир Путин пристига на еднодневна визита в Белград в четвъртък, а негов домакин ще бъде сръбският му колега Александър Вучич, отбелязва  белградското радио „Б92“ . \r\nНе се знае точно кога ще пристигне руският лидер на летището Никола Тесла в сръбската столица, но се знае, че то ще бъде последвано от полагане на венец на гробището на Освободителите на Белград и на паметника на Червената армия. \r\nПосещението на руският президент ще продължи по следния начин (в българско време): \r\n13:45 – Официално посрещане в двореца на Сърбия \r\n14:05 – Среща между Вучич и Путин в тесен формат \r\n15:05 – Пленарна среща между делегациите на Сърбия и Русия \r\n16:00 – Церемония на която ще бъдат подписани двустранни документи в присъствието на двамата държавни глави \r\n16:15 – Путин ще връчи на Вучич Ордена на Александър Невски \r\n16:20 – Изявления на президентите \r\n19:15 – 19:45 – Двамата ще посетят храма „Свети Сава“ \r\n***  Министерството на външните работи на Македония в сряда вечерта изпрати вербална нота до гръцките си колеги, с която ги информира, че са изпълнени всички условия на подписания между двете страни договор за разрешаване на десетилетния спор за името. В нотата има и обяснение какво означава македонец и македонски език, пише опозиционното  скопско електронно издание „Курир“ . \r\nКакто отбелязва медията, писмото е подписано от министъра на външните работи Никола Димитров и в него се потвърждава,че македонско, македоснки и macedonian не се отнасят за етническата или национална принадлежност, а само за гражданството. \r\nС писмото до гръцката страна македония се съгласява определението за nationality, което ще гласи macedonian/ citizen of North Macedonia съгласно Преспанския договор да се отнася изключително за гражданството, а не за националността или етническата принадлежност. \r\n„В документа Димитров пише на своите партньори в Атина, че и формално приема“ този факт, отбелязва изданието: \r\n„В духа на договора, термина националност на Втората страна, дефиниран в член 1 (3) (б) от Договора, като „македонци/граждани на Република Северна Македония“ се отнася само за гражданството и не дефинира или определя етническата принадлежност и етносът, както е подписано в член 2 (2) от Конституционния закон за приемане на поправките 33,34,35 и 36 на Конституцията на Република Македония“. \r\nВ член 1 (3) (б) от Договора от Преспа пише, че „националността на Втората страна ще бъде македонци/граждани на Република Северна Македония, като това ще бъде записано и в паспортите“. \r\nВ нотата се пояснява и това, че македонският език е официален език на страната, признат като официален на Конгрес на ООН в Атина през 1977 година. \r\n*** Президентът на Албания Илир Мета изпрати честитка до председателя на македонския парламент Талат Джафери по повод приемането на Закона за употреба на езиците, с който албанският придобива статут на държавен език, пише  електронното издание на вестник „Нова Македония“ . \r\n„Това е историческо и значимо събитие за албанците, голямо и важно достижение, което допринася за демокрацията и гарантирането на еднакви права за гражданите от всички националности, които живеят в Македония“, пише Мета. \r\nКакто информира албанската държавна агенция АТА, това постижение също е много важно за цялостното прилагане на Охридския рамков договор. \r\n„Албанците винаги са били ориентирани към евроатлантическите ценности, а с този ход показаха и възхитителна зрелост и конструктивна позиция“, добавя албанският държавен глава в посланието, като освен това той оценява високо личния принос на Талат Джафери в тази насока. \r\n***  Няколко града във Войводина осъмна с надписи \"Путин, иди си вкъщи\", написани на английски език, предава белградската електронна медия  B92 . Зад акцията стои организацията \"Млада Войводина\", поясняват от редакцията. \r\nСтикерите се появиха в Нови Сад, Зренянин, Кикинда, Бачки Петровац,  Бечей, Нови Бечеж, Ковачица. \r\nТова не е първа подобна акция на организацията. В края на ноември \"Млада Войводина\" облепи Площада на Републиката в Нови Сад с плакати под името \"Площад на Република Войводина\", ден след като сръбският президент Александър Вучич откри паметника на цар Петър Караджоржевич на церемония по повод 100-годишнината от присъединяването на Войводина към Сърбия.Преди това се появиха плакати с надпис „След 100 години и Хонконг каза \"довиждане”. \r\n***  Заместник-министърът на гражданската защита Катерина Папакоста е подала оставка, която не е била приета от премиера Алексис Ципрас, пише опозиционното  гръцко издание „Елефтериос Космос“ . \r\nКакто обяснява вестникът, причината за това са били заплахите за живота й, както и желанието й да докаже, че не е получила награда за подкрепата си за СИРИЗА. \r\n„Елефтериос Комос“ обаче забелязва, че „заплахите за живота на някой, макар и изключително сериозен въпрос, нямат значение по въпроса за гласуването й и за това дали някой е министър, заместник-министър или просто член на парламента. Важно е кой как е гласувал и това не е свързано дали вота е бил от зам-министър“. \r\n„Що се отнася до наградите, не е задължително те да бъдат получени веднага, по-скоро това ще се случи по-късно. Подаването на оставка може да играе ролята на „отклоняваща новина“ за гръцкия народ и да послужи временно на всички тези, които бяха атакувани заради желанието си да гласуват за Преспанския договор...“, заключва вестникът. \r\n***  След като гръцкия премиер Алексис Ципрас предизвика лидера на опозицията Кириакос Мицотакис на дебат по македонския въпрос от трибуната на парламента след победата си на вота на доверие към правителството на СИРИЗА, секретарят на „Нова Демокрация“ Авгенакис отговори в ефира на телевизия ANT1: „Да не превръщаме националния въпрос във футболен мач“, пише  проправителственият вестник „Авги“ . \r\n„Не хвърляйте ръкавицата на „Нова Демокрация“ по македонския въпрос. Според това, което секретарят на НД Авгенакис каза, те приемат поканата на премиера за дебат между двамата политически лидери, но не и по националните въпроси“, отбелязва изданието. \r\n„В безподобно бягство, Авгенакис заяви: „Не трябва да увеличаваме напрежението около Скопие и националните въпроси“ и добави „нека не превръщаме националния въпрос във футболен мач““, добавя ежедневникът. \r\nСпоред „Авги“ е очевидно, че позицията на „НД“ е трудна и че Мицотакис не може да говори по македонския въпрос след промяната на отношението му и отказа „от националната позиция, която той самият подкрепи в парламента през август 2017 година“. \r\n„С други думи, „НД“ призовава за „сдържан“ диалог, който да продължи най-малко три дни... и с празни седалки в парламента, както винаги, с изключение на времето в което се изказва шефът“, заключва изданието. \r\n*** В знак на благодарност за безкористната помощ и застъпничество за защита на държавните и националните интереси на Сърбия към държавния глава на Руската федерация  Владимир Путин, гражданите в Северно Косово издигнаха руски знамена и плакати, символизиращи \"сърдечното приятелство\" между лидера на Кремъл и сръбския президент Александър Вучич, съобщава електронното издание на белградския ежедневник  \"Вечерне новости\" . \r\nПешеходната зона в северната част Косовска Митровица е украсена със знамената на Руската федерация, а трикольорите се виждат и в непосредствена близост до главния мост на Ибър, който разделя града.  \r\nПодобен \"декор\" се забелязва и в общините Звечан, Лепосавич и Зубин Поток, където на билбордове са изписани съобщения на руски „Благодаря” и „Ние сме братя. Бог е с нас\".  \r\nОсвен това голям брой граждани от Косово ще пътуват до Белград, за да присъстват на приема и лично да поздравят първия човек от Руската федерация. \r\n***  Еднодневно посещение на държавния глава на Руската федерация Владимир Путин в Белград може и да е кратко, но е от съществено политическо значение за Сърбия - лидерът на Кремъл ще подпише със страната 20 споразумения и договори в различни области, подчертава електронното издание на водещия белградски ежедневник  Danas . \r\nНай-важните документи засягат сектора на енергетиката, но и тези, които се отнасят до инфраструктурата. Ще бъдат подписани още споразумения в областта на отбраната, науката, иновациите, социалната защита, туризма и търговията. Всички те трябва да допринесат в кратък срок за подобряване на енергийната сигурност на западната ни съседка, модернизацията на железопътната мрежа, обменът между научните институции и увеличаване на търговския обмен. \r\nОт редакцията припомнят за инвестициите, които Русия е направила в Сърбия до този момент и представят прогноза за средствата, които Москва ще отдели занапред за страната. \r\nПривеждат се думите на министъра на финансите Синиша Мали, който определя посещението на Путин в Белград като \"изключително важно\" за развитието на страната. \r\n***  Македония информира официално Гърция, че е ратифицирала Преспанския договор, предава  скопският телевизионен канал „Телма“ . \r\nВербалната нота, с която, съгласно член 20 т.3 от Окончателното споразумение за разрешаване на различията около името, информира гръцката страна, че в Македония са изпълнени вътрешно-правните условия за влизане в сила на Окончателното споразумение и че парламента на Македония на 11 януари е приел решението за изменение на Конституцията и за приемането на конституционния закон за прилагане на поправките в Конституцията. \r\n*** Руският външен министър Сергей Лавров пристигна в сряда късно вечерта в Белград, часове преди визитата на руския президент Владимир Путин, която започва днес, четвъртък. На летище \"Никола Тесла\" той бе посрещнат от министъра на външните работи на Сърбия Ивица Дачич, съобщава телеграфната агенция  ТАНЮГ . \r\n***", "date": "2019.01.17", "title": "Преглед на международните новини до 13 часа ( Агенция „Фокус“ )"}
{"url": "http://www.focus-news.net/news/2019/01/17/2613204/plovdiv-blagotvoritelen-obyad-be-daden-v-rayon-trakiya-za-antonovden.html", "text": "Благотворителен обяд бе даден в район „Тракия“ в Пловдив за Антоновден. Това съобщи за  Радио „Фокус“ – Пловдив  районният кмет Костадин Димитров. Той посочи, че веднага, след като в църквата „Свето Преображение Господне“ в района е приключила тържествената литургия в чест на преподобни Антоний Велики, над 300 миряни са получили от благословената храна. \r\nКметът Костадин Димитров честити на имениците и пожела на всички здраве и благоденствие. Той напомни, че със спомоществователството на бизнеса в „Тракия“ на всички големи празници, отбелязвани от Българската православна църква, се раздава курбан. \r\nТони МИХАЙЛОВ", "date": "2019.01.17", "title": "Пловдив: Благотворителен обяд бе даден в район „Тракия“ за Антоновден"}
{"url": "http://www.focus-news.net/news/2019/01/17/2613221/veliko-tarnovo-obyaven-e-konkurs-za-nov-direktor-na-oblastnoto-patno-upravlenie.html", "text": "Обявен е конкурс за нов директор на Областно пътно управление (ОПУ) – Велико Търново. Обявата е публикувана на интернет страницата на  Агенция пътна инфраструктура . Кандидатът за длъжността трябва да е завършил висше образование, степен магистър, в областта на „Пътно строителство“, „Промишлено и гражданско строителство“, машинен инженер, „Инженерна металургия“, инженер по електроника и автоматика, инженер по радиоелектроника, минен инженер, строителен инженер по хидротехническо строителство, икономическо, хуманитарно или юридическо образование. Изискването е да има професионален опит не по-малко от 4 години и/или придобит минимален ранг III младши. Той трябва да е запознат със специфичните нормативни актове, свързани с дейността на агенцията и да знае как да ги прилага.  \r\nНазначеният на длъжността трябва да осъществява взаимодействието на агенцията с областната и общинските администрации, да ръководи цялостната дейност на ОПУ, съобразно делегираните му правомощия. Той е задължен да ръководи, организира и контролира инвестиционната дейност, проектирането и офертирането на строителните обекти, техническата документация по експлоатацията, както и подготовката и провеждането на процедурите за възлагане на обществените поръчки, свързани с дейността му. Одобреният кандидат ще осъществява дейности, свързани с управлението на държавната собственост и ще организира и контролира дейността свързана с управлението на човешките ресурси в повереното му управление. Опреденото трудово възнаграждение е в размер на 560 лева. Крайният срок за подаване на документи е 19 януари. \r\nДосега длъжността бе заемана от инж. Петя Каразахова. Тя ръководи Областното пътно управление от 2014 година.", "date": "2019.01.17", "title": "Велико Търново: Обявен е конкурс за нов директор на Областното пътно управление"}
{"url": "http://www.focus-news.net/news/2019/01/17/2613214/andrey-delchev-bpga-kolkoto-po-skoro-zakonat-za-gorivata-vleze-v-sila-tolkova-po-dobre-za-vsichki.html", "text": "Този закон е за изчистване на сектора и това е основната и единствената му цел, както и разбира се интересите на потребителите. Волята на законодателната и изпълнителната власт и браншовете би трябвало да е еднопосочна – в смисъл, че колкото по-бързо влезе в сила, толкова по-добре за всички. Това каза Андрей Делчев, изпълнителен директор на Българската петролна и газова асоциация (БПГА), след среща с браншовите организации, членуващи в Българска стопанска камара (БСК), по повод внесеното от МС предложение за отлагане с 6 месеца на влизането в сила на Закона за административното регулиране на икономическите дейности, свързани с нефт и продукти от нефтен произход (ЗАРИДСНПНП), предаде репортер на  Агенция „Фокус“ . Делчев отбеляза, че предстои предложенията, които са били обсъдени от браншовите организации, да бъдат внесени в Народното събрание. „Ако Народното събрание прояви добра воля, би следвало да приемем, че сме изчистили една голяма част от проблемите, които са поставени. Доколкото ни позволява юридическата култура сме изписали някои текстове, което се надяваме да обслужат законодателя. Тоест да свършат част от работата“, допълни той. По думите му ако парламентът възприеме предложените текстове, всичко, поставено като проблем и изискващо отлагане на закона с близо 6 месеца, може да се случи много по-бързо – в рамките на седмици или месец.  Председателят на БСК Радосвет Радев  коментира от своя страна: „В последно време беше преекспониран един конфликт относно прилагането на невлезлия все още в действие Закон за горивата. БСК за разлика от очакваното поведение от гражданските организации, които „наливат масло в огъня“, направи необходимото, за да се срещне с нашите членове за открит, честен и безконфликтен разговор”, Той уточни, че е оптимист, тъй като срещата е продължила едва 45 минути, в която членовете на Камарата са успели да се разберат.  Виолета Ангелиева от Камарата на строителите в България  отбеляза, че Камарата подкрепя закона, но е имала желание да се направят някои уточнения, които в рамките на днешната среща са били изчистени. „Текстовете ще се подготвят в седмицата до 23 януари, когато е предвидено да има УС на Камарата, на който да бъдат приети“, уточни тя.  Политими Паунова от Българската асоциация на металургичната индустрия (БАМИ)  също заяви, че от металургията подкрепят закона. „Металургията е дейност, която изцяло работи на светло. Затова застава зад всички законодателни  и други мерки, които се взимат за изсветляване на българската икономика“, посочи тя.  Агенция „Фокус“ припомня:   На 9 януари Министерски съвет предложи на Народното събрание да отложи срока за влизане в сила на Закона за административното регулиране на икономическите дейности, свързани с нефт и продукти от нефтен произход, по-известен като Закона за горивата. Предложението е той да започне да действа от 1 юли, а не от 28 януари, както би трябвало да се случи. Няколко дни по-рано срещу закона се обявиха от Националното сдружение на търговци и превозвачи на горива (НСТПГ). Според тях той ще доведе до фалита на дребните фирми в бранша и така на пазара ще се получи монопол на няколко големи компании. От НСТПГ обявиха, че подготвят незабавни и безкрайни протестни действия по примера на „жълтите жилетки“ в Париж. Основното искане е връщане на закона в пленарна зала и преразглеждане така, че той да стане в интерес на потребителите и икономиката. На 8 януари омбудсманът Мая Манолова внесе жалба в Конституционния съд срещу промените в Закона за горивата. Тя заяви, че те не само нанасят тежък удар върху малките търговци и превозвачи на горива, но са и удар срещу българските граждани в качеството им на потребители, тъй като фалитът на малките бензиностанции ще доведе до ограничаване на конкуренцията и засилването на монополизма.  \r\nБългарската петролна и газова асоциация (БПГА) и Българската стопанска камара (БСК) се обявиха срещу отлагането на Закона за горивата. Българската петролна и газова асоциация обяви, че напуска КРИБ заради решението на Министерския съвет да внесе в Народното събрание законопроект за отлагане с 6 месеца на влизането в сила на Закона. Членовете на асоциацията изразиха своето разочарование от действията на Конфедерацията на работодателите и индустриалците в България, която в писмо до министъра на икономиката Емил Караниколов е поискала отлагане на влизането в сила на закона и е направила предложения за промени в текстовете му, без това да е съгласувано с БПГА. Според БПГА отлагането на закона е „опит да се протака влизането в сила на закон, вече приет от българския парламент“, което според тях на практика означава продължаване на живота на сивата икономика в сектора за България.  \r\nЗаконът за административното регулиране на икономически дейности, свързани с нефт и продукти от нефтен произход, беше приет от парламента през лятото на 2018 г. и трябва да влезе в сила от 28 януари 2019 г. С него се въвеждат специални изисквания за регистрация на търговците с нефт и нефтопродукти - определен уставен капитал и обезпечение, както и високи санкции за нарушителите. От големите търговци на горива се изисква капитал, не по-малък от 1 млн. лева, а за дребните - 20 хил. лева. Дистрибуторите на бутилиран газ трябва да притежават минимум 10 000 бутилки за съхранение. Лице, което осъществява търговия с нефт и нефтени продукти без регистрация, ще подлежи на глоба в размер от 25 000 до 250 000 лв., а за повторно нарушение тя ще е в двоен размер. Забранява се също и на моторните превозни средства да зареждат от мобилни бензиностанции, за което се предвижда санкция от 20 000 до 200 000 лв.  \r\nВесела АЛЕКСАНДРОВА", "date": "2019.01.17", "title": "Андрей Делчев, БПГА: Колкото по-скоро Законът за горивата влезе в сила, толкова по-добре за всички"}
{"url": "http://www.focus-news.net/news/2019/01/17/2613195/b92-sarbiya-dnes-e-denyat-putin-pristiga-eto-negovata-programa.html", "text": "Руският президент Владимир Путин пристига на еднодневна визита в Белград в четвъртък, а негов домакин ще бъде сръбският му колега Александър Вучич, отбелязва  белградското радио „Б92“ . \r\nНе се знае точно кога ще пристигне руският лидер на летището Никола Тесла в сръбската столица, но се знае, че то ще бъде последвано от полагане на венец на гробището на Освободителите на Белград и на паметника на Червената армия. \r\nПосещението на руският президент ще продължи по следния начин (в българско време): \r\n13:45 – Официално посрещане в двореца на Сърбия \r\n14:05 – Среща между Вучич и Путин в тесен формат \r\n15:05 – Пленарна среща между делегациите на Сърбия и Русия \r\n16:00 – Церемония на която ще бъдат подписани двустранни документи в присъствието на двамата държавни глави \r\n16:15 – Путин ще връчи на Вучич Ордена \"Александър Невски\" \r\n16:20 – Изявления на президентите \r\n19:15 – 19:45 – Двамата ще посетят храма „Свети Сава“ \r\nПревод и редакция:", "date": "2019.01.17", "title": "„Б92“ (Сърбия): Днес е денят: Путин пристига, ето неговата програма"}
{"url": "http://www.focus-news.net/news/2019/01/17/2613223/kyustendil-obshtinata-i-kulturnite-institutsii-organizirat-otbelyazvane-na-141-ta-godishnina-ot-osvobozhdenieto-na-grada-na-29-yanuari.html", "text": "Община Кюстендил и културните институции организират отбелязване на 141-та годишнина от Освобождението на града. Това съобщи за  Радио „Фокус” – Кюстендил  Дима Укалска, началник на отдел „Култура и духовно развитие” към Община Кюстендил. На 29 януари се организира празнично шествие, което ще започне в 11.00 часа от площад „Велбъжд”. Шествието ще премине през центъра на Кюстендил и ще достигне до паметника на Ильо Войвода, където ще бъде изнесено слово. Регионалният исторически музей в Кюстендил обявява ден на отворените врати в Къща музей „Ильо Войвода”. Посетителите ще имат възможност да разгледат експозицията „Националноосвободителните борби на населението от Кюстендилския край”. От 18.00 часа в читалище „Братство” ще се проведе празничен концерт. \r\nВенцеслав ИЛЧЕВ", "date": "2019.01.17", "title": "Кюстендил: Общината и културните институции организират отбелязване на 141-та годишнина от Освобождението на града на 29 януари"}
{"url": "http://www.focus-news.net/news/2019/01/17/2613222/bbc-trke-turtsiya-izgoni-ot-stranata-holandska-zhurnalistka.html", "text": "Началникът на Пресслужбата на турското Президентство Фахреттин Алтун оповести, че холандската журналистка Джоана Корнелия Бьорсма е изгонена от страната, предаде електронното издание на турско езичната версия на  ВВС . Като причината за нейното експулсиране се посочва „споделяне на разузнавателна информация от  холандската полиция, че тя е във връзка с терористични организации”. \r\nХоландската журналистка Джоана Корнелия Бьорсма има акредитация от турското правителство и от дълги години живее в Истанбул. Вчера сутринта е отишла да удължи срока на разрешителното си за пребиваване в Турция в отдела за чужденци на полицията и е била задържана. Прекарала е нощта в полицейски участък близо да летището. Не й е било разрешено да отиде до нейното жилище за ди си вземе багажа и рано тази  сутрин е изпратена със самолет в Нидерландия.  \r\nГлавният редактор на най-големия холандски финансов вестник „Het Financieele Dagblad” – Ян Бониер, изрази недоумение и силно учудване от решението на Анкара за изгонване зад граница на журналист. Обеща да бъдат предприети законови мерки срещу това решение на Турция. \r\nВ изявление за холандската телевизия Ян Бониер посочи, че „затрудненията и преследването на журналистите в Турция заради тяхната дейност, е изключително тъжно явление”.  Георги Димов", "date": "2019.01.17", "title": "BBC Türkçe: Турция изгони от страната холандска журналистка"}
{"url": "http://www.focus-news.net/news/2019/01/17/2613224/gd-granichna-politsiya-normalen-e-trafikat-na-vsichki-granichni-punktove.html", "text": "Нормален е трафикът на всички гранични пунктове. Това съобщиха от  ГД „Гранична полиция“ . Трафикът е нормален по границите със Сърбия, Македония, Гърция, Турция и Румъния.", "date": "2019.01.17", "title": "ГД „Гранична полиция“: Нормален е трафикът на всички гранични пунктове"}
{"url": "http://www.focus-news.net/news/2019/01/17/2613209/haradinay-kam-putin-rusiya-destabilizira-balkanite.html", "text": "Премиерът на Косово Рамуш Харадинай отговори на изявлението на руския президент Владимир Путин преди визитата му в Сърбия, в което посочи САЩ като дестабилизиращ фактор на Балканите, пише  прищинският ежедневник Koha Ditore . \r\nКосовският министър-председател написа във „Фейсбук“, че, колкото по голямо е присъствието на САЩ и НАТО на Балканите, толкова по гарантиран е мира, стабилността и просперитета в региона. „Активно руско присъствие на Балканите има противоположен ефект“, заяви той. \r\nПревод и редакция:", "date": "2019.01.17", "title": "Харадинай към Путин: Русия дестабилизира Балканите"}
{"url": "http://www.focus-news.net/news/2019/01/17/2613225/api-vazstanoveno-e-dvizhenieto-v-lyavata-lenta-pri-kragovoto-krastovishte-na-pv-bankya-pri-presichaneto-na-am-struma-i-sofiyskiya-okolovrasten-pat.html", "text": "Възстановено е движението в лявата лента при кръговото кръстовище на п.в. \"Банкя\" при пресичането на АМ \"Струма\" и Софийския околовръстен път. Това съобщиха от пресцентъра на  Агенция \"Пътна инфраструктура\" .", "date": "2019.01.17", "title": "АПИ: Възстановено е движението в лявата лента при кръговото кръстовище на п.в. \"Банкя\" при пресичането на АМ \"Струма\" и Софийския околовръстен път"}
{"url": "http://www.focus-news.net/news/2019/01/17/2613227/gabrovo-dete-na-godina-i-polovina-e-pochinalo-ot-tezhki-izgaryaniya.html", "text": "Дете на година и половина е починало от тежки изгаряния. Това съобщиха от пресцентъра на  МВР . Сигналът за инцидента е подаден на 16 януари към 20.57 часа. Детето е получило изгаряния и е било в тежко състояние. Пристигналите на адреса полицейски и медицински екипи са установили смъртта на момиченцето. На този етап е изяснено, че родителите му са го оставили за кратко на грижите на свои приятели – 33 –годишен мъж и 27-годишна жена. Двамата са отведени в полицията за изясняване на съпричастността им към трагичния инцидент. По случая е образувано досъдебно производство, предприети са всички оперативни действия, които се осъществяват под наблюдението на прокуратурата. Аутопсия ще изяснява и причината за смъртта на детето.", "date": "2019.01.17", "title": "Габрово: Дете на година и половина е починало от тежки изгаряния"}
{"url": "http://www.focus-news.net/news/2019/01/17/2613230/telma-makedoniya-sdsm-i-dsi-vse-oshte-ne-sa-reshili-okonchatelno-za-edinen-kandidat-za-prezident.html", "text": "Управляващата коалиция на Социалдемократическия съюз на Македония (СДСМ) и „Демократични съюз за интеграция“ (ДСИ) все още е във фаза на консултации и анализи за това какво ще предприемат на предстоящите президентски избори, а при социалдемократите все още е отворен въпроса за възможните кандидати, както и дали ще бъде избрана концепцията за консенсусен кандидат, предава  скопският телевизионен канал „Телма“ . \r\nТова съобщи в четвъртък заместник-председателят на СДСМ и зам.-председател на парламента Фросина Ременски. \r\n„Въпросите между коалиционните партньори в правителството се водят в рамките на органите на партиите и не са завършени. Все още се водят консултации и анализи. В партията все още не са решени въпросите за възможните кандидати, както и дали това ще бъде избрана концепцията за консенсусен кандидат. Всички опции са отворени за обсъждане и ще изберем най-добрият начин, по който да обединим гражданите около кандидата на СДСМ“, подчерта Ременски. \r\nПревод и редакция:", "date": "2019.01.17", "title": "„Телма“ (Македония): СДСМ и ДСИ все още не са решили окончателно за единен кандидат за президент"}
{"url": "http://www.focus-news.net/news/2019/01/17/2613217/andrey-delchev-bpga-napuskame-krib.html", "text": "Ние заявихме включително писмено желанието си да напуснем КРИБ. Няма обратно решение на петролната асоциация, не виждам и причина да има, така че да, напускаме КРИБ. Това каза Андрей Делчев, изпълнителен директор на Българската петролна и газова асоциация (БПГА), след среща с браншовите организации, членуващи в Българска стопанска камара (БСК), по повод внесеното от МС предложение за отлагане с 6 месеца на влизането в сила на Закона за административното регулиране на икономическите дейности, свързани с нефт и продукти от нефтен произход (ЗАРИДСНПНП), предаде репортер на  Агенция „Фокус“ . В отговор на въпрос дали БПГА вече е направила постъпки към присъединяване към БСК, председателят на Камарата Радосвет Радев заяви, че на днешната среща Българската петролна и газова асоциация е присъствала като най-младият член на Стопанската камара. „Тя е такава от втората половина на миналата година. Всички останали са дългогодишни наши членове“, уточни той.  „От деня, в който станах председател на БСК, аз заявих, че война с другите работодателски организации няма да водя. Напротив, смятам, че за да има 4 работодателски организации, това значи, че всяка една от тях, работи по-добре от останалите три и затова членовете доброволно членуват в нея. Състезания с КРИБ можем да имаме единствено на пистата на това да служим по-добре на нашите членове. Нещо, което днес атестирахме категорично“, коментира още Радев. \r\nВесела АЛЕКСАНДРОВА", "date": "2019.01.17", "title": "Андрей Делчев, БПГА: Напускаме КРИБ"}
{"url": "http://www.focus-news.net/news/2019/01/17/2613219/blic-sarbiya-kfor-unishtozhi-bilbordovete-s-lika-na-putin.html", "text": "Жители на Лепосавич в Митровски окръг, Косово, твърдят, че войници на КФОР са „унищожили“ билбордовете с лика на държавния глава на Руската федерация Владимир Путин, поставени по повод еднодневното му посещение в Сърбия, съобщава електронното издание на белградския вестник  Blic . \r\nВ социалната мрежа „Туитър“ се появи съобщение, в което се твърди, че войниците на КФОР са нарисували графит върху един от билбордовете в града. \r\nВ знак на благодарност за безкористната помощ и застъпничество за защита на държавните и националните интереси на Сърбия към държавния глава на Руската федерация  Владимир Путин, гражданите в Северно Косово издигнаха руски знамена и плакати, символизиращи \"сърдечното приятелство\" между лидера на Кремъл и сръбския президент Александър Вучич, съобщиха по-рано медиите.  \r\nПешеходната зона в северната част Косовска Митровица е украсена със знамената на Руската федерация, а трикольорите се виждат и в непосредствена близост до главния мост на Ибър, който разделя града.  \r\nПодобен \"декор\" се забелязва и в общините Звечан, Лепосавич и Зубин Поток, където на билбордове са изписани съобщения на руски „Благодаря” и „Ние сме братя. Бог е с нас\".  \r\nОсвен това голям брой граждани от Косово ще пътуват до Белград, за да присъстват на приема и лично да поздравят първия човек от Руската федерация.  Тереза Герова", "date": "2019.01.17", "title": "Blic (Сърбия): КФОР „унищожи“ билбордовете с лика на Путин"}
{"url": "http://www.focus-news.net/news/2019/01/17/2613232/varna-dete-se-e-blasnalo-v-prednata-guma-na-avtobus-ot-gradskiya-transport.html", "text": "Дете се е блъснало в предната гума на автобус от градския транспорт. Това съобщиха от пресцентъра на  ОДМВР-Варна . На 16 януари около 07.10 часа след кръстовището на бул. „Трети март“ и бул. „Константин и Фружин“ е възникнало пътнотранспортно произшествие. След пешеходна пътека, пешеходец – дете се блъска в предната гума на автобус от масовия градски транспорт с водач В.В. (42 г.) от Варна. Вследствие на инцидента момчето е получило фрактури на две фаланги на пръсти и рана на ходилото, прегледано е и е настанено за лечение в МБАЛ „Св. Анна“, без опасност за живота. По случая има образувано досъдебно производство.", "date": "2019.01.17", "title": "Варна: Дете се е блъснало в предната гума на автобус от градския транспорт"}
{"url": "http://www.focus-news.net/news/2019/01/17/2613229/adelina-stefanova-hram-vavedenie-bogorodichno-blagoevgrad-v-narodnata-obredna-praktika-sv-antoniy-i-sv-atanasiy-sa-dvama-bratya-kovachi-koito-parvi-izobretili-kovashkite-kleshti.html", "text": "В народната обредна практика св. Антоний и св. Атанасий са двама братя ковачи, които първи изобретили ковашките клещи. Това каза за  Радио „Фокус“-Пирин  Аделина Стефанова, уредник в храм „Въведение Богородично“-Благоевград. Тя посочи, че затова те са обявени за покровители на ковачи, ножари, железари, налбанти и точилари. По думите й днес празнуват не само именниците, а и всички професионалисти, които се занимават с метал.  \r\n„Освен покровител на ковачите и налбантите, свети Антоний се приема и като патрон на кошничарите. Има агиографски свидетелства, че той изкарвал прехраната си чрез ръчна работа, като плетял от палмови клонки кошници, които разменял за хляб. В същото време е бил и лечител“, отбеляза Стефанова. Църковният уредник подчерта, че денят е определен за предпазване от болести, заради което жените не бива да предат и плетат, за да не разсърдят чумата и шарката. По думите й специално месените за празника питки се носят в църквата, за да се осветят от свещеника и след това се раздават на близки и съседи за здраве. \r\nНатали СТЕФАНОВА", "date": "2019.01.17", "title": "Аделина Стефанова, храм „Въведение Богородично“-Благоевград: В народната обредна практика св. Антоний и св. Атанасий са двама братя ковачи, които първи изобретили ковашките клещи"}
{"url": "http://www.focus-news.net/news/2019/01/17/2613231/rakovoditelyat-na-sofiyska-gradska-prokuratura-emiliya-rusinova-i-direktorat-na-sdvr-georgi-hadzhiev-shte-dadat-brifing-za-ubiystvoto-v-sofiyskiya-kvartal-banishora.html", "text": "От 14.30 часа в Зала 2 на 4 етаж на Съдебната палата, ръководителят на Софийска градска прокуратура Емилия Русинова и директорът на СДВР Георги Хаджиев ще дадат повече информация за убийството в софийския квартал „Банишора“. Това съобщиха от пресцентъра на  Прокуратурата на Р България .", "date": "2019.01.17", "title": "Ръководителят на Софийска градска прокуратура Емилия Русинова и директорът на СДВР Георги Хаджиев ще дадат брифинг за убийството в софийския квартал „Банишора“"}
{"url": "http://www.focus-news.net/news/2019/01/17/2613236/ep-investeu-evrodeputatite-podkrepiha-novata-programa-za-uvelichavane-na-zaetostta-i-rastezha.html", "text": "Парламентът прие позицията си по нова програма на ЕС за насърчаване на инвестициите и достъпа до финансиране през периода 2021 - 2027 г., съобщават от  пресслужбата на ЕП. \r\nНовата програма „InvestEU“ ще замести сегашния Европейски фонд за стратегически инвестиции (ЕФСИ), който бе създаден след финансовата криза.  \r\nЕвродепутатите приеха в сряда изменения за подобряване на предложението на Европейската комисия, Предложенията включват:  \r\n•\tувеличаване на гаранцията от бюджета на ЕС до 40,8 млрд. евро (в текущи цени) за мобилизиране на допълнителни инвестиции в ЕС от 689 млрд. евро. (Комисията предлага 38 млрд. евро за мобилизиране на 650 млрд. евро).  \r\n•\tпо-ясни и нови цели, като увеличаване на заетостта в ЕС; постигане на целите от Парижкото споразумение относно изменението на климата; икономическо, териториално и социално сближаване.  \r\n•\tпо-добра защита на климата: обвързване на поне 40% от общия финансов пакет на програмата „InvestEU“ с климатични цели.  \r\n•\tвъвеждането на управителен съвет, за да се балансира политическия опит и този в банковото дело при управлението на програмата; представител на ЕП също ще бъде част от управителния съвет.  \r\n•\tЕвропейската комисия и управителният съвет трябва да докладват годишно на Парламента и на Съвета на ЕС относно напредъка, въздействието и програмните операции на „InvestEU“, за да се гарантира по-голяма отчетност пред европейските граждани.  \r\nДокладът беше приет с 517 гласа „за“, срещу 90 гласа „против“ и 25 „въздържал се“.  \r\nЦитати  \r\nЕва Майдел (ЕНП, България) коментира: „С „InvestEU“ целим да се осъществят инвестиции за 700 милиарда евро в ЕС в следващите 7 години. За да не изостават европейските икономики в световен план, имахме нужда от такава програма, която да подкрепя инвестициите в устойчиви и иновативни проекти. Българският бизнес е в отлична позиция да се възползва от средствата, защото през последните 3 години привлече почти два милиарда евро по \"Плана Юнкер\". България също така е първата държава с консултантско звено в помощ на предприемачите за кандидатстване за финансови инструменти и програми на ЕС.“.  \r\nСледващи стъпки  \r\nЕвродепутатите са готови да започнат преговори с министрите на ЕС с цел да бъде постигнато споразумение при първо четене.  \r\nБързи факти  \r\nПрограмата „InvestEU“ има за цел да обедини различни съществуващи финансови инструменти на ЕС и да разшири модела на „Плана Юнкер“ за привличане на инвеститори посредством гаранции от бюджета на ЕС. Сред финансовите инструменти, които ще бъдат включени в новата програма са: Европейския фонд за стратегически инвестиции (ЕФСИ), инструментите на Механизма за свързване на Европа (Connecting Europe Facility), някои от инструментите на  Програмата за конкурентоспособност на предприятията и малките и средни предприятия (COSME), някои от инструментите на  Програмата за заетост и социални иновации.  \r\nНовата програма „InvestEU“ ще включва фонда „InvestEU“, консултантския център „InvestEU“ и портала „InvestEU“. Повече информация", "date": "2019.01.17", "title": "ЕП: „InvestEU“: Евродепутатите подкрепиха новата програма за увеличаване на заетостта и растежа"}
{"url": "http://www.focus-news.net/news/2019/01/17/2613226/tass-zhitelite-na-srabskoto-selo-putinovo-chakat-ruskiya-prezident-v-kafene-krim-s-rakiya-putinovka.html", "text": "Жителите на сръбското село Путиново (в южната част на страната, на 15 км от Медведжа) се надяват, че в хода на визитата си в Белград президентът на Русия Владимир Путин ще отдели време, за да им отиде на гости. Както съобщиха всички 12 жители на населеното място пред РТС, всичко за идването на Путин е готово, предава  ТАСС . \r\n„Наоколо всичко е под един метър сняг, но ние изчистихме пътя, нашето кафене (малък ресторант) „Крим“ е готово да нагости високия гост, нашата фирмена ракия „Путиновка“ също е готова. Добре дошъл“, съобщи единият от жителите на селото. \r\nПланинското селище Путиново е разположено в Южна Сърбия на няколко километра от границата с Косово. В продължение на 300 години то носи името Хаджинци, но през 2015 година местните жители го преименуват в чест на руския лидер в благодарност за заслугите му в защита на сръбския народ. \r\nСлед това населеното място преживява истински туристически бум, там дори са започнали да се завръщат жителите. Неотдавна до селото е изграден нов път. В момента там има 30 къщи, половината от които са построени преди 10 години, местното кафене „Крим“ никога не е празно и там винаги предлагат фирмената ракия – „Путиновка“, отбелязва руската агенция. \r\nПревод и редакция:", "date": "2019.01.17", "title": "ТАСС: Жителите на сръбското село Путиново чакат руския президент в кафене „Крим“ с ракия „Путиновка“"}
{"url": "http://www.focus-news.net/news/2019/01/17/2613220/tass-otsvetiha-glavniya-fontan-v-belgrad-v-bagrite-na-ruskoto-zname-v-chest-na-vizitata-na-putin.html", "text": "Една от главните забележителности на Белград – фонтанът на площад Славия – бе украсена в цветовете на руското знаме в чест на визитата на руския президент Владимир Путин, съобщава кореспондент на  ТАСС . \r\n„В чест на визитата на президента на Руската Федерация Владимир Путин фонтанът на Славия е в цветовете на руското и сръбското знамена“, написа на своята страница във „Фейсбук“ заместник-кметът на Белград Горан Весич. \r\nКакто по-рано съобщи сръбският държавен глава в интервю пред руската агенция, Путин ще бъде посрещнат от голямо множество. \r\nПревод и редакция:", "date": "2019.01.17", "title": "ТАСС: Оцветиха главния фонтан в Белград в багрите на руското знаме в чест на визитата на Путин"}
{"url": "http://www.focus-news.net/news/2019/01/17/2613234/burgas-7-074-dushi-v-oblastta-praznuvat-imen-den-na-antonovden.html", "text": "7 074 души в Бургаска област празнуват имен ден на Антоновден, съобщиха за  Радио „Фокус“-Бургас  от Териториална дирекция „Гражданска регистрация и административно обслужване“-Бургас. 3 651 са имениците в областния град.  \r\nНай-многобройни са празнуващите с името Антон – 1 115 в областта, а в областния център те са 608. При жените най-много са тези с името Донка – 1 899 в областта, а в Бургас – 886. Мъжете, носещи името Тони, са 170 за областта и 92 за Бургас. Жените със същото име са по-малко и са 125 в област Бургас и 70 в града. Най-малко празнуващи са с името Донко – 21 в областта и 9 в Бургас.  \r\nИмен ден празнуват още хората, носещи имената: Андон – 462 души в областта, Антоан – 55, Дончо – 294, Тотьо – 39, Тоньо – 68, Тончо – 193, Антония – 637, Антоанета – 871, Антонина – 75, Тоня – 68, Тотка – 91, Дона – 92, Тонка – 799. \r\nДеница ДИМИТРОВА", "date": "2019.01.17", "title": "Бургас: 7 074 души в областта празнуват имен ден на Антоновден"}
{"url": "http://www.focus-news.net/news/2019/01/17/2613238/arhimandrit-antim-protosingel-na-vidinskata-mitropoliya-16-sa-manastirite-i-hramovete-odobreni-za-remont-po-programa-razvitie-na-selskite-rayoni-v-eparhiyata.html", "text": "16 са манастирите и храмовете, които са одобрени за ремонт по европейската програма „Развитие на селските райони“ във Видинската епархия, каза за  Радио „Фокус“ - Видин  архимандрит Антим, протосингел на Видинската митрополия. Той посочи, че през 2019 година се очаква да бъде одобрен и нов прием на проекти по програмата. „Има още манастири, които се нуждаят от ремонт. Един такъв манастир е Добридолския. Всички, които са го посещавали, знаят, че има голяма нужда от реновиране на манастирските сгради и храма. От такъв ремонт се нуждаят и двата храма в Лом, които носят името на свети Николй Чудатворец, както и църквите в по-големите села на община Брусарци, на общините Брегово и Кула“, заяви архимандрит Антим.  \r\nПри изготвянето на проекти за ремонт на манастирите и храмовете се изисква определен брой на населението в тези населени места, както и храмовете да са паметници на културата от местно и национално значение. „Специално за църквите от Видинска епархия, това е една добра възможност  да бъдат обновени. Голяма част от храмовете са от 19 век и имат въпиюща нужда от обновяване“, допълни архимандрит Антим. Според него там, където има възможност, се решава и въпросът с отоплението на храмовете. „Най-наситени с църковни празници са зимните месеци и липсата на отопление в храмовете създава неудобство за свещениците и за хората, които идват в тях, и затова се стараем да решим и въпроса с отоплението“, каза архимандрит Антим. \r\nАнна ЛОЗАНОВА", "date": "2019.01.17", "title": "Архимандрит Антим, протосингел на Видинската митрополия: 16 са манастирите и храмовете, одобрени за ремонт по програма „Развитие на селските райони“ в епархията"}
{"url": "http://www.focus-news.net/news/2019/01/17/2613228/lexpress-frantsiya-privetstvat-putin-v-belgrad-kato-superzvezda-no-toploto-posreshtane-ne-mozhe-da-skrie-provalite-na-rusiya-na-balkanite.html", "text": "Френското седмично издание   L'Express   публикува статия за еднодневното посещение на държавния глава на Руската федерация в Сърбия с коментара, че той ще бъде приветстван в Белград като „суперзвезда“.  \r\nТоплото посрещане в Белград обаче няма да се скрие последните „провали\" на Русия на Балканите, твърдят от редакцията, като същевременно напомнят, че Москва не успя да предотврати присъединяването на Черна гора към НАТО през 2017 г. – път, по който сега върви Македония. Ако македонското членство в Алианса стане факт, всички страни, с които Сърбия граничи, ще бъдат част от западния отбранителен съюз, с изключение на Босна и Херцеговина.  \r\nИзданието цитира Максим Саморуков от московския „Карнеги Център“, според когото посещението на Путин в Белград е по-важно за Сърбия, отколкото за Русия. „Балканите не са толкова важни“ в очите на Москва и „не са приоритет на руската външна политика“, уверява Саморуков.  \r\nВладимир Путин  пристига в Белград, за да демонстрира „политически престиж\" и да покаже, че „Русия има влияние във всички части на света\", добавя руският анализатор. Според него Русия няма да се бори да запази основната си роля на Балканите. \r\nВ допълнение към историческите връзки между „славянските братя“, в Белград ще търсят помощта на Путин за разрешаване на косовския въпрос.  Тереза Герова", "date": "2019.01.17", "title": "L'Express (Франция): Приветстват Путин в Белград като „суперзвезда“, но топлото посрещане не може да скрие „провалите“ на Русия на Балканите"}
{"url": "http://www.focus-news.net/news/2019/01/17/2613240/rositsa-zlateva-zoopark-aytos-prez-zimata-otoplyavame-edinstveno-maymunkite.html", "text": "Всичко е наред засега, зимата не е толкова студена и страшна. Както всяка година сме се запасили с достатъчно храна и с твърдо гориво, като през зимата отопляваме единствено маймунките. Това каза за  Радио „Фокус“ – Бургас  Росица Златева, управител на Зоопарка в Айтос. По думите на Златева, освен с твърдо гориво, те биват отоплявани и с парно, което работи непрекъснато. Температурата, която се поддържа при тях, е минимум 18°.  \r\n„Маймуните не са затворени изцяло, винаги вътрешните им вратички са леко притоворени, за да излизат, когато е по-топло, или когато решат да се разходят. През дни, в които е сравнително толпло, повечето са навън“, каза още Златева. Относно храненето тя уточни, че служителите се стараят да ги хранят разнообразно и добави, че се стремят животните да консумират повече плодове и зеленчуци. „Тук, в Айтос, скоро отвори врати нов магазин, откъдето ни дават бракуваните плодове и зеленчуци, всеки ден. Така че ,всеки ден за тях има всякакви плодове, типични за сезона“, допълни управителят на Зоопарка в Айтос. \r\nДеница ДИМИТРОВА", "date": "2019.01.17", "title": "Росица Златева, зоопарк – Айтос: През зимата отопляваме единствено маймунките"}
{"url": "http://www.focus-news.net/news/2019/01/17/2613241/metodi-popov-ruo-blagoevgrad-meditsinskite-litsa-v-obrazovatelnite-institutsii-sledyat-temperaturata-v-klasnite-stai-i-broyat-na-otsastvashtite-uchenitsi.html", "text": "Медицинските лица в образователните институции следят температурата в класните стаи и броят на отсъстващите ученици. Това каза за  Радио „Фокус“-Пирин  Методи Попов, началник на отдел „Инспектиране и организационно-методическа дейност“ към Регионално управление на образованието (РУО)-Благоевград. По думите му медицинските сестри в рамките на длъжностните си характеристики имат задължение, както по отношение на хигиената, така и по отношение на провеждането на образователния процес.  \r\n„Температурите се измерват редовно и няма информация за притеснения“, заяви Методи Попов. По думите му първите дни след ваканцията е имало места с индикации за проблеми. „Въпреки това, с указания и действия от страна на директорите в посока на това отоплителните инсталации да работят на по-интензивен режим, температурите бързо достигнаха до стойности, които да са нормални за образователния процес“, коментира Методи Попов. Той посочи, че е важно спокойствието и въоръжаването с търпение. „Сега е месецът, в който наближава краят на учебния срок и учениците имат стимул за повишаване на успеха, затова е важна хигиената и превантивните мерки, за да се не налага да отсъстват от училище“, каза още Методи Попов. \r\nДенис НИКИФОРОВ", "date": "2019.01.17", "title": "Методи Попов, РУО-Благоевград: Медицинските лица в образователните институции следят температурата в класните стаи и броят на отсъстващите ученици"}
{"url": "http://www.focus-news.net/news/2019/01/17/2613242/haskovo-kmetat-dobri-belivanov-otkri-tsentar-za-videonablyudenie-v-haskovo.html", "text": "Кметът Добри Беливанов откри център за видеонаблюдение в Хасково. Това съобщиха от  пресцентъра на Общината . В центъра се получава изображение от 84 камери. Камерите са с резолюция 8 мегапиксела. 11 от тях са трафик камери и генерират база данни с регистрационните номера  на преминаващите автомобили. Записите се пазят в законоустановения срок от 31 дни. Във видеоцентъра има три работни места,на едно от тях е нает човек с увреждания. \r\nНа откриването присъства собственикът на фирмата отдала под наем  камерите - Тодор Гечев. Той сподели, че фирмата му има подобни договори с много общини в страната.  Местата за поставяне на камерите са съгласувани с полицията.  Записите от камерите вече се използват активно от служителите на реда, благодарение на тях се изясняват виновните при катастрофи, предотвратена е застрахователна измама, разкрит е грабеж след заплаха с оръжие и др. При направено искане от полицията видеото от камерите може да бъде доставено и до помещение на МВР.", "date": "2019.01.17", "title": "Хасково: Кметът Добри Беливанов откри център за видеонаблюдение в Хасково"}
{"url": "http://www.focus-news.net/news/2019/01/17/2613243/sport-halep-prodalzhava-v-treti-krag-sreshtu-vinas-uilyams.html", "text": "Симона Халеп победи София Кенин във втория кръг на Australian Open с 6:3, 6:7(5), 6:4. Световната № 1 взе лесно първия сет и изглеждаше, че няма да има проблеми, но американката спечели втория след тайбрек и принуди Халеп да покаже истинските си възможности в мач, продължил повече от два часа и половина. \r\nВ следващата фаза румънката ще играе срещу Винъс Уилямс, която се наложи в три сета над Ализе Корне. Двете са играли 5 пъти, като американката води с 3:2 победи срещу Халеп.", "date": "2019.01.17", "title": "Спорт: Халеп продължава в трети кръг срещу Винъс Уилямс"}
{"url": "http://www.focus-news.net/news/2019/01/17/2613246/ivan-aleksiev-kmet-na-pomorie-osnovniyat-ni-prioritet-prez-nastoyashtata-godina-shte-bade-opazvaneto-na-okolnata-sreda.html", "text": "Основен приоритет на Община Поморие през настоящата година ще бъде опазването на околната среда. Това каза в предаването „Екологичен резонанс“ на  Радио „Фокус“  кметът на Поморие Иван Алексиев. Той уточни, че в бюджета на Община Поморие за 2019 г. са отделени средства за редица екологични проекти. „Повечето средства, които отделяме, свързани с екологията са насочени чрез  различни екологични проекти, защото поначало екологичните проекти са доста тежки и доста скъпи за изпълнение. Има големи възможности по Oперативна програма „Околна среда“. В края на 2018 г. съвместно с Общините Бургас и Несебър, Поморие подписахме договор за изграждане на анаеробна инсталация за разделно събрани, биоразградими битови отпадъци. Този проект се определя като иновация в оползотворяването на отпадъците. В момента сме готови с един проект за консервация и съхраняване на Поморийското езеро чрез изграждане на еко пътека по самото езеро. Ще изградим и кът за наблюдение, отдих и да имаме по-голяма популяризация на Поморийското езеро.“ Иван Алексиев каза още, че общината работи и по благоустрояването на градската среда, като разработва два проекта за два големи градски парка на територията на Поморие. Единият – край самото море, а другият –  във вътрешността на града, където ще бъдат изградени зони за отдих и детски кътове.  \r\nЙоланда ПЕЛОВА", "date": "2019.01.17", "title": "Иван Алексиев, кмет на Поморие: Основният ни  приоритет през настоящата година ще бъде опазването на околната среда"}
{"url": "http://www.focus-news.net/news/2019/01/17/2613245/rumen-ivanov-zam-kmet-na-sliven-zashtitna-ograda-shte-predpazva-noviya-park-kray-reka-asenovska-ot-vandali.html", "text": "Новият парк по поречието на река Асеновска в Сливен ще бъде ограден. Община Сливен разполага с готови пана, които ще бъдат поставени, съобщи пред  Радио „Фокус“ – Сливен  зам.-кметът на Община Сливен Румен Иванов. Вече се обсъждат и офертите за поставяне на оградата. Нейното поставяне се налага заради зачестилите вандалски прояви в новия парк. Поставянето на ограда е затруднено заради пешеходния мост, който минава над реката. \r\nПаркът бе изграден по Проект „Подобряване на градската среда на Сливен“ и е част от Инвестиционната програма на Общината. Официалното му откриване се проведе в края на октомври 2018 г.", "date": "2019.01.17", "title": "Румен Иванов, зам.-кмет на Сливен: Защитна ограда ще предпазва новия парк край река Асеновска от вандали"}
{"url": "http://www.focus-news.net/news/2019/01/17/2613247/yambol-gradat-otbelyaza-141-godini-ot-osvobozhdenieto-si.html", "text": "С тържествено честване, организирано от община Ямбол, бе отбелязана 141–ата годишнина от Освобождението на града от османско владичество. Това съобщиха от пресцентъра на  Общината . Инициативата събра пред паметника, на мястото, където са били посрещнати руските войни от 23-ти Донски казашки полк, представители на местната власт, родолюбиви и политически организации, военнослужещи, граждани.  \r\n„Нека не само на 17 януари си спомняме за силния дух на предците ни, нека винаги да носим в себе си историята на своя град и на своя народ! Защото историята ни показва, че успяваме единствено, когато сме сплотени и единни“, заяви в словото си кметът на Ямбол Георги Славов. \r\nБлагодарствен молебен за загиналите герои отслужи Негово Високопреподобие Архиерейският наместник Архимандрит Димитрий. Поднесени бяха венци и цветя в знак на почит към паметта на героите.  \r\nОтбелязването на 141-ата годишнина от Освобождението на Ямбол продължи със шествие по улиците на града до Паметника на загиналите за националното освобождение, където също бяха положени венци и цветя на признателност.", "date": "2019.01.17", "title": "Ямбол:  Градът отбеляза 141 години от Освобождението си"}
{"url": "http://www.focus-news.net/news/2019/01/17/2613235/vechernye-novosti-sarbiya-delegatsiyata-na-ruskite-biznesmeni-pristigna-v-sarbiya-ochakva-se-katsaneto-na-samoleta-na-vladimir-putin.html", "text": "Самолетът, на борда на който пътува руската делегация с бизнесмени, кацна на сръбска земя, а в близко време се очаква и пристигането на държавния глава на Руската федерация Владимир Путин, който ще бъде в Белград на еднодневна визита, съобщава електронното издание на сръбския всекидневник  „Вечернье Новости“ . \r\nСпоред програмата на посещението, Путин ще бъде посрещнат на международното летище в Белград „Никола Тесла\", след което ще се проведе церемонията по полагане на венци на Гробищата  на освободителите на Белград и на паметника на Червената армия.  \r\nСлед официалното посрещане двамата президенти ще проведат среща. След нея ще се състои и планирана среща на делегациите на Сърбия и Русия, последвана от подписването на двустранни документи в присъствието на двамата президенти. \r\nСледобед се предвижда церемонията по връчването на Ордена \"Александър Невски\" на президента на Сърбия Александър Вучич. След това двамата лидери ще се обърнат към медиите. Последно в графика на визитата на Путин е посещение в храма „Свети Сава“. Тереза Герова", "date": "2019.01.17", "title": "„Вечернье Новости“ (Сърбия): Делегацията на руските бизнесмени пристигна в Сърбия, очаква се кацането на самолета на Владимир Путин"}
{"url": "http://www.focus-news.net/news/2019/01/17/2613249/elka-dimova-zam-kmet-na-dobrich-nay-interesniyat-moment-v-izmeneniyata-na-naredbata-za-opredelyane-razmera-na-mestnite-danatsi-e-tozi-za-avtomobilite.html", "text": "Най-интересният момент в Наредбата за изменение и допълнение на Наредбата за определяне размера на местните данъци е този за превозните моторни средства. Това каза в предаването „Добрич - Блян вихрен, понесен над степ ековита...“ на  Радио „Фокус“  зам.-кметът по направление „Финанси и общинска собственост“ Елка Димова. Проектодокументът е публикуван на страницата на Община град Добрич в рубриката „Актуални“, подлинкове „Услуги и информация“ и „Актуални“. По думите на зам.-кмета новото сега е, че се променят категориите автомобили. Категория до 37 kW имаше доскоро, до края на 2018 г. Тя вече е отпаднала, съответно отпада и размерът на данъка за тази категория. Тези автомобили преминават към следващата категория – до 55 kW. Техният данък от 0,54 лв. за киловат става 0,56 лв. \"В следващите три категории данъкът се запазва\", посочи Елка Димова. \"Появяват се две нови категории – над 150 kW до 245 kW. Досега данъкът е бил 1,72 лв. за киловат. В новия проект Общината предлага този данък да стане 1,80 лв. за киловат. От 1,60 лв. до 4,80 лв. за киловат са параметрите, които Законът позволява\", уточни зам.-кметът. Втората нова категория е над 245 kW. Тя също е попадала в нивото 1,72 лв. за киловат. Сега предложението за нея е да стане най-ниската ставка - 2,10 лв. Идеята на Общината е да се осигури по този начин по-плавен преход и по-малък шок на собствениците на тези превозни средства. Коефициентите за година на производство са фиксирани в Закона. „Там нямаме свобода какво да предложим или варианти, върху които да разсъждаваме“, каза Елка Димова. За екологичните категории предложението към Общинския съвет е да бъдат заложени най-ниските ставки, заложени според нормативната уредба. И тук, по думите на зам.-кмета, идеята е преходът към този начин на облагане да се осъществи по-плавно. До 28 януари включително Община град Добрич очаква мнения и становища на граждани по предложенията за промени в Наредбата за местни данъци и такси на електронен адрес, публикуван на сайта в модул „Проектодокументи“.  \r\nЖулиета НИКОЛОВА", "date": "2019.01.17", "title": "Елка Димова, зам.-кмет на Добрич: Най-интересният момент в измененията на Наредбата за определяне размера на местните данъци е този за автомобилите"}
{"url": "http://www.focus-news.net/news/2019/01/17/2613237/tass-aleksandar-vuchich-kato-boyko-borisov-podaryava-na-putin-sharplaninska-ovcharka.html", "text": "Президентът на Сърбия Александър Вучич явно е сметнал идеята на Бойко Борисов да подари Българско овчарско куче на Владимир Путин при последното му посещение в София през 2010 година за отлична, защото, както съобщава сръбското издание Blic, като се позовава на източник от администрацията на държавния глава, сега той е решил да му подари малка шарпланинска овчарска, предава  ТАСС . \r\n„Кученцето има сериозно родословие. Става дума за нашата най-стара автохтонна порода кучета, а е известно, че президентът Путин много обича такива породи“, цитира думите на източника изданието. Отбелязва се, че президентът Вучич за първи път ще подари куче. \r\nПревод и редакция:", "date": "2019.01.17", "title": "ТАСС: Александър Вучич като Бойко Борисов, подарява на Путин шарпланинска овчарка"}
{"url": "http://www.focus-news.net/news/2019/01/17/2613250/sliven-14-sela-v-obshtinite-tvarditsa-i-nova-zagora-sa-bez-voda-poradi-avariya.html", "text": "14 села в общините Твърдица и Нова Загора са без вода поради авария, съобщиха от  ВиК – Сливен . В община Нова Загора до отстраняване на повредата вода няма в селата Стоил войвода, Загорци, Езеро, Богданово, Любенова махала, Любенец, Млекарево, Бял кладенец, Новоселец и Радецки. \r\nПоради  авария на главен тръбопровод в помпена станция \"Червенаково\" е прекъснато и водоснабдяването на селата Баня, Кортен, Асеновец и Дядово.", "date": "2019.01.17", "title": "Сливен: 14 села в общините Твърдица и Нова Загора са без вода поради авария"}
{"url": "http://www.focus-news.net/news/2019/01/17/2613251/haskovo-ritual-po-polagane-na-ventsi-i-tsvetya-shte-se-provede-pred-pametnika-morena-po-povod-tarzhestveno-chestvane-na-141-godini-ot-osvobozhdenieto-na-grada.html", "text": "По повод тържествено честване на 141 години от Освобождението на град Хасково от османско владичество, Община Хасково организира на 19 януари 2019 година (събота) от 11.00 часа ритуал по полагане на венци и цветя пред паметника-морена (срещу църквата “Света Богородица”). Това съобщиха от пресцентъра на  Община Хасково . Общината кани всички граждани, институции, обществени организации и политически партии да се присъединят към инициативата. Празничната програма продължава в 18.00 часа в театър „Иван Димов“ с концерт на Московски ансамбъл „Славица“ и Представителен танцов ансамбъл „Хасково“. Входът е свободен.", "date": "2019.01.17", "title": "Хасково: Ритуал по полагане на венци и цветя ще се проведе пред паметника-морена по повод тържествено честване на 141 години от освобождението на града"}
{"url": "http://www.focus-news.net/news/2019/01/17/2613253/vitseprezidentat-iliyana-yotova-za-pridobivane-na-balgarsko-grazhdanstvo-tryabva-da-se-slozhi-kriteriyat-da-se-znae-balgarski-ezik.html", "text": "За придобиване на българско гражданство трябва да се сложи критерий за знание на български език. Това каза вицепрезидентът Илияна Йотова в интервю за предаването „12+3“ по  БНР . „Трябва да помислим много сериозно за това как да се промени законодателството, защото и в тези текстове до голяма степен е заровена възможността за злоупотреби с българско гражданство. Радвам се, че в момента има създадена работна група, която мисли промени в законодателството, и се надявам много скоро те да бъдат качени за обществено обсъждане. Защото законите са кърпени, остарели и неактуални“, каза Йотова. Тя посочи, че и Народното събрание, и изпълнителната власт са много ревниви, когато президентската институция говори за законодателство, защото по Конституция тя няма такива права. „Парадоксално е, че Агенцията за българите в чужбина дори не е законово обвързана, защото в нашите закони пише, че българите в чужбина се представляват от национален съвет. Затова казвам, че трябва да се тръгне от самите закони. И е хубаво правителството да направи съответните законодателни промени, за да знаем кой е субектът, който носи отговорността за всичко това“, каза още тя. „Според мен за придобиване на българско гражданство трябва да се сложи критерий за знание на български език – на съответното ниво по Европейската езикова рамка. Защото във всички Европейски държави това е условие, само в България не е. А как може да претендираш, че си българин, като не знаеш дори една дума на български“, каза Йотова.  \r\nПопитана дали с президента Румен Радев са успели да се еманципират от БСП, тя отговори, че с президента са били избрани с конкретна платформа и обещания към българските граждани. „Аз съм кандидатура на БСП и това за мен е огромна част. Но какво значи еманципация от БСП? Нещата, с които не съм съгласна с партията, винаги съм ги казвала и продължавам да ги казвам. Но по природа и по убеждения аз съм ляв човек и ще продължавам да защитавам тази политика, когато смятам, че е правилна и когато води до перспектива. Не съм позволила нито за секунда някой да ми диктува решенията“, заяви Йотова. \r\nТя посочи, че за двете си години като вицепрезидент контактува и намира общ език с хора с всякакви политически убеждения, включително и с управляващите. „А в това, че често прехвърчат искри между „Дондуков“ 1 и „Дондуков“ 2 няма нищо страшно. Ние живеем в условията на демокрация, в която всеки запазва своите виждани и търси разговори. Няма нищо лошо в това да защитаваш своите позиции. Големият дефицит на българската държава е, че малко говорим за перспективата на всички нас като българи“, заяви Йотова.", "date": "2019.01.17", "title": "Вицепрезидентът Илияна Йотова: За придобиване на българско гражданство трябва да се сложи критерият да се знае български език"}
{"url": "http://www.focus-news.net/news/2019/01/17/2613233/vitseprezidentat-iliyana-yotova-pri-brekzit-bez-sporazumenie-golyama-chast-ot-balgarite-vav-velikobritaniya-nyama-da-mogat-da-rabotyat-ili-da-prodalzhat-obuchenieto-si.html", "text": "При Брекзит без споразумение голяма част от българите във Великобритания няма да могат да работят или да продължат обучението си. Това каза вицепрезидентът Илияна Йотова в интервю за предаването „12+3“ по  БНР . „Различни са вариантите, които дават международните наблюдатели след отхвърленото от британския парламент на споразумение за Брекзит. Различни са и реакциите във Великобритания, различни са и реакциите на европейските институции“, посочи тя. „Година и половина бяха водeни много тежки преговори, много неща се изговориха, много са и прогнозите сега. Имам усещането от няколко дни, че Европа, която беше заинтересована повече да има споразумение, сега е втвърдила позицията си и като че ли сега повече иска да има Брекзит на всяка цена“, каза Йотова и определи това като катастрофално. „Великобритания ще загуби евентуалното си привилегировано отношение, каквото имат страни, които са съседни на ЕС, но не са в него. Един твърд Брекзит означава плащане на изключително висока и трудна цена. След Втората световна война в момента Великобритания е в най-ключовия си период. И никой не може да изчисли какви ще бъдат загубите както за гражданите на страната, така и за гражданите на ЕС. След гласуването онази вечер категорично ясно е едно – всички предварителни разговори и договорки с Великобритания от страна на страни-членки на ЕС за учещи и работници отпаднаха само с едно гласуване“, каза още вицепрезидентът. Йотова припомни, че в края на 2015 г., когато трябваше да стане референдумът във Великобритания, обещанието за него беше дадено от тогавашният министър-председател Дейвид Камерън. „Дали тогава имаше достатъчно анализи за изхода на собствената му държава, да не говорим за останалите 27 държави от ЕС? Дали не прояви политическо късогледство, за да спечели едни избори? Дали желанието си да обедини консерваторите, които и тогава бяха разединени, както и сега, не заложи една прекалено висока цена за милиони граждани?“, каза още тя. Според Йотова днес Великобритания е изправена пред много трудната задача как да продължи оттук нататък. „Как ще обясни държавното ръководство на Великобритания защо се налага втори референдум, ако се стигна до такъв? И защо се е наложило да бъдат пренебрегнати резултатите от първия, тъй като все пак това е народен вот. Г-жа Мей носи много тежък политически багаж в момента“, заяви тя. Йотова посочи, че е разтревожена за съдбата на българите във Великобритания. „Трябва да се поставят определени условия пред Великобритания за правата им. Защото третирането на страната като трета държава след Брекзит ще постави в невъзможност една голяма част от тези хора да работят или да продължат обучението си. А това е фатално, защото касае човешки съдби. Затова когато политиците говорят, трябва да внимават какво говорят“, каза още Йотова.", "date": "2019.01.17", "title": "Вицепрезидентът Илияна Йотова: При Брекзит без споразумение голяма част от българите във Великобритания няма да могат да работят или да продължат обучението си"}
{"url": "http://www.focus-news.net/news/2019/01/17/2613244/pazardzhik-rzi-razporedi-protivoepidemichni-merki-po-povod-obyavenata-gripna-epidemiya.html", "text": "Поради значително увеличаване броя на заболелите от грип и остри респираторни заболявания, за област Пазарджик е обявена грипна епидемия и са разпоредени противоепидемични мерки, съобщиха от  Регионална здравна инспекция (РЗИ)-Пазарджик . Мерките включват преустановяване на плановите консултации на здрави бременни и кърмачета, както и всички профилактични прегледи и имунизации. Разпорежда се също да се преустановят свижданията в лечебните заведения за болнична помощ, да се  преустановят оперативните интервенции, с изключение на спешните и неотложните, да се обърне внимание на организацията на медицинското обслужване на населението. В детските заведения да се провежда качествен ежедневен филтър, текуща дезинфекция и редовно проветряване на помещенията. Да се спре провеждането на тържества в училища, детски ясли и градини. Да се съобщават ежедневно наблюдаваните усложнения.", "date": "2019.01.17", "title": "Пазарджик: РЗИ разпореди противоепидемични мерки по повод обявената грипна епидемия"}
{"url": "http://www.focus-news.net/news/2019/01/17/2613255/blagoevgrad-myuzikalat-brazilski-noshti-shte-bade-predstaven-v-grada-na-23-yanuari.html", "text": "Мюзикълът „Бразилски нощи” ще бъде представен в Благоевград на 23 януари от 19.00 часа в зала „Яворов“. Това съобщиха от пресцентъра на  Община Благоевград . Постановката е на Андрей Калудов, автор на музиката е композиторът Стефан Димитров. В ролите влизат Робин Кафалиев, Цветана Благоева, Тодор Мадолев, Латинка Петрова, Николай Борисов, Прея Осасей, Яцек Янков, Евгени Стефанов, Димитър Варадинов, Николай Сяров и Лъчевар Хальов. Художник на костюмите е Диляна Асенова, хореограф – Румяна Маркова, сценографията е на Теодор Даскалов, а диригент е Левон Манукян. Сюжетът разкрива пъстрата картина на бразилския карнавал и подготовката за него – свят, изпълнен с емоции и зрелище. В очакване на карнавала, в малкия пристанищен град Баийя се случват странни и мистични събития. Навършилият достойните за пенсия години Кинкас, вместо да си почива спокойно и сладко, се гмурва в свят, изпълнен с музика, любов и страст. Започва да живее по своите правила, а не по тези на обществото. Духът на песните и танците следват трите основни теми на героите – морето, любовта и приятелството. Билети за мюзикъла се предлагат на касата на зала „Пейо Яворов“.", "date": "2019.01.17", "title": "Благоевград: Мюзикълът „Бразилски нощи” ще бъде представен в града на 23 януари"}
{"url": "http://www.focus-news.net/news/2019/01/17/2613248/ana-mpa-trimata-deputati-ot-to-potami-shte-glasuvat-za-prespanskiya-dogovor-zayavi-spiros-danelis.html", "text": "„Ако нямаше правителство, което да внесе Преспанския договор, нямаше да има споразумение“, заяви изключеният депутат от „То Потами“ Спирос Данелис в четвъртък пред  гръцката държавна агенция АНА-МПА . \r\nСлед експулсирането му от фракцията заради намерението му да подкрепи премиера Алексис Ципрас във вота на доверие към правителството, народният представител описа договора за името като огромна възможност за страната и добави, че националният интерес е над партийният. Що се отнася до конституционните промени в Македония, Данелис заяви, че не е лесно да накараш някоя страна да промени името или Конституцията си. \r\nДанелис предположи, че тримата депутати от „То Потами“ (Теодоракис, Мавротас и Ликудис) в крайна сметка ще гласуват „за“ ратифицирането на Преспанския договор. \r\nТой предвиди, че споразумението ще мине с гласовете на 151 депутати „предвид това, че патриотическата съвест ще надделее над тесните политически интереси“. \r\nДанелис съобщи още, че ще остане независим депутат. \r\nПревод и редакция:", "date": "2019.01.17", "title": "АНА-МПА: Тримата депутати от „То Потами“ ще гласуват за Преспанския договор, заяви Спирос Данелис"}
{"url": "http://www.focus-news.net/news/2019/01/17/2613256/ep-osnovnite-prava-na-es-sa-zastrasheni-v-nyakolko-darzhavi-chlenki.html", "text": "Европейският парламент осъжда насилието и дискриминацията, основани на пола, нарушенията на върховенството на закона и езика на омразата в оценката си на основните права в ЕС през 2017 г., съобщават от  пресслужбата на ЕП. \r\nВ незаконодателна резолюция, приета в сряда с 390 гласа „за“, 153 „срещу“ и 63 „въздържал се“, евродепутатите призовават институциите на ЕС да оценят ефективното спазване на върховенството на закона от държавите членки и осъждат ограниченията, наложени на свободата на словото, както и нарушенията в някои страни от ЕС на основните права на мигрантите и търсещите убежище.  \r\nДискриминация и насилие срещу жени \r\nТекстът осъжда всички видове насилие срещу жени и призовава държавите членки, които все още не са ратифицирали Истанбулската конвенция, да направят това „незабавно”. Той подкрепя демонстрациите от 2017 г. година срещу отстъплението по отношение на сексуалното и репродуктивното здраве и правата на жените, както и широкото медийно отразяване на случаите на сексуален тормоз.  \r\nПравова държава  \r\nЕвродепутатите категорично осъждат действията, предприети в някои страни от ЕС, за отслабване на разделението на властите и независимостта на съдебната система, и осъждат институциите на ЕС за „тяхната неефективност за прекратяването на сериозните и постоянни нарушения“ на ценностите на Европейския съюз. Върховенството на закона трябва да се оценява редовно и безпристрастно въз основа на обективни критерии във всички държави членки, подчертава резолюцията.  \r\nСвобода на словото \r\nЕП осъжда нарастващите ограничения на свободата на словото и свободата на събранията в ЕС и подчертава, че подаването на сигнали за нарушения е от решаващо значение за разследващата журналистика и свободата на печата. Евродепутатите също изразяват дълбоката си загриженост относно заплахите, натиска и рисковете, пред които са изправени журналистите в ЕС.  \r\nРеч на омразата и миграция \r\nЕвродепутатите предупреждават, че езикът на омразата се омаловажава и категорично осъждат възхода на крайнодесните движения. Те също така подчертават необходимостта от борба с нарастването на антисемитизма и ислямофобията, както и с продължаващата дискриминация и стигматизацирането на лесбийки, гейове, бисексуални, транссексуални и интерсексуални лица (ЛГБТИ) в ЕС. Парламентът също изразява съжаление, че през 2017 г. не е имало „никакво значително подобрение“ по отношение на интеграцията и основните права на ромите. \r\nВ заключение, той призовава Съвета на ЕС да сложи край на сегашния застой в реформата на Регламента от Дъблин. Евродепутатите също насърчават националните органи да улеснят предоставянето на хуманитарни визи на лицата, търсещи международна закрила. Те посочват нарушенията на правата на мигрантите и търсещите убежище в някои страни от ЕС, като например неосигуряването на ефективен достъп на мигрантите до процедури за даване на убежище или непредоставянето на ясна информация относно правните средства за защита след решение за връщане.", "date": "2019.01.17", "title": "ЕП: Основните права на ЕС са застрашени в няколко държави членки"}
{"url": "http://www.focus-news.net/news/2019/01/17/2613254/ivan-milushev-gradska-hudozhestvena-galeriya-blagoevgrad-cheshkiyat-hudozhnik-petr-yedlichka-shte-izlozhi-nad-30-risunki-i-golemi-zhivopisni-platna-v-galeriyata.html", "text": "Изложба на чешкия художник Петр Йедличка ще бъде открита в Градска художествена галерия в Благоевград. Това каза за  Радио „Фокус“ – Пирин  Иван Милушев, директор на Градска художествена галерия - Благоевград. Експозицията ще бъде представена пред публика на 18 януари, от 17.00 часа. „Творецът ще изложи над 30 рисунки и големи живописни платна. Творбите вече са показвани в Габрово, Нова Загора и Варна“, отбеляза Иванов. Той подчерта, че творецът е реализирал множество самостоятелни изложби в родната си страна и в чужбина. Свои творби Петр Йедличка е представял в Бърно, Карлови Вари, Острава, Ческе Будейовице, Прага.  \r\nТворбите на Петр Йедличка ще останат в Градска художествена галерия – Благоевград до 11 февруари. \r\nЛора КАЛЧЕВА", "date": "2019.01.17", "title": "Иван Милушев, Градска художествена галерия - Благоевград: Чешкият художник Петр Йедличка ще изложи над 30 рисунки и големи живописни платна в галерията"}
{"url": "http://www.focus-news.net/news/2019/01/17/2613258/smolyan-ustanoven-e-vodachat-koyto-e-blasnal-15-godishno-momche-v-selo-barutin.html", "text": "Установен е водачът, който е блъснал 15-годишно момче в село Барутин. Това съобщиха от  ОДМВР- Смолян . Около 7.00 часа на 16 януари шофьорът е блъснал момчето и е напуснал местопроизшествието. Съставен му е акт за установяване на административно нарушение и ще бъде наложено наказание по Закона за движение по пътищата.", "date": "2019.01.17", "title": "Смолян: Установен е водачът, който е блъснал 15-годишно момче в село Барутин"}
{"url": "http://www.focus-news.net/news/2019/01/17/2613259/burgas-s-premiera-na-postanovkata-svetlonosetsa-zapochva-noviyat-tvorcheski-sezon-na-mladezhkata-teatralna-trupa-valeri-i-priyateli-kam-chitalishte-asen-zlatarov-1940.html", "text": "С премиера на постановката „Светлоносеца“ започва новият творчески сезон на Младежката театрална трупа „Валери и приятели“ към читалище „Асен Златаров 1940“ – Бургас. Пиесата ще бъде представена на 27 януари в салона на Драматичен театър „Адриана Будевска“, от 16.00 и 18.30 часа, съобщиха от пресцентъра на  Община Бургас .  \r\nТова е една „божествена комедия“ създадена от абитуриента от Профилирана гимназия за романски езици „Г. С. Раковски“ Продан Кралев. Пиесата представя Луцифер в една нова и неочаквана светлина. В нея може да откриете отговори на въпросите: Какво е Адът и има ли изход от там? Какви са Ангелите и къде е Бог Билети и за двата спектакъла се продават на касата на Дома на нефтохимика, а в самия ден от 15.00 часа и във фоайето на Драматичен театър „Адриана Будевска“. Цената на билета е 8 лв., като средствата събрани от премиерата ще послужат за участие на Младежката театрална трупа в няколко младежки театрални фестивала през март, април и май.", "date": "2019.01.17", "title": "Бургас: С премиера на постановката „Светлоносеца“ започва новият творчески сезон на Младежката театрална трупа „Валери и приятели“ към читалище „Асен Златаров 1940“"}
{"url": "http://www.focus-news.net/news/2019/01/17/2613260/varna-68-godishna-zhena-e-bila-blasnata-na-trotoar-ot-18-godishen-shofyor.html", "text": "68-годишна жена е била блъсната на тротоар от 18-годишен шофьор. Това съобщиха от  ОДМВР- Варна . Инцидентът е станал на 16 януари около 16.05 часа на кръстовището на бул. „Ян Палах“ и ул. „Роза“. 18-годишният водач е загубил контрол над МПС, отклонил се вдясно и е блъснал пешеходка, която се движила на тротоара. Вследствие на инцидента жената е получила фрактури на двата крака, прегледана е и настанена за лечение в МБАЛ „Св. Анна“, без опасност за живота. По случая има образувано досъдебно производство.", "date": "2019.01.17", "title": "Варна: 68-годишна жена е била блъсната на тротоар от 18-годишен шофьор"}
{"url": "http://www.focus-news.net/news/2019/01/17/2613262/vitsepremierat-tomislav-donchev-tryabva-da-prodalzhim-tselenasocheno-da-razvivame-dvustrannite-targovsko-ikonomicheski-otnosheniya-s-republika-makedoniya.html", "text": "Отношенията между България и Република Македония имат сериозен потенциал за развитие в контекста на Договора за приятелство, добросъседство и сътрудничество, но трябва да го разгърнем и развием допълнително в икономически план, защото процесите в едни държави и общества често започват с официалните държавни договорености и споразумения, но не бива да свършват с тях. Това заяви заместник министър-председателят Томислав Дончев при откриването на Българо-македонски бизнес форум с участието на повече от 100 компании, които се срещнаха в Скопие в подкрепа на развитието на двустранните търговско-икономически отношения между двете държави, съобщиха от  правителствената информационна служба. \r\nВицепремиерът Дончев подчерта, че от ключово значение е активният диалог между бизнес средите на двете държави. Пазарът на Република Македония е атрактивен за българските компании предвид ниските транспортни разходи, сходните изисквания към стоките и услугите. За първите девет месеца на 2018 г. двустранният стокообмен между България и Република Македония възлиза на 550 млн. евро, трябва да работим за ръст с 50%. \r\nДвете ни страни имат голям потенциал за развитие на отношенията си в енергийния сектор, включително чрез партньорство при изграждането на нова атомна електрическа централа и обща енергийна борса. Това обяви вицепремиерът по икономическите въпроси на Република Македония Кочо Ангюшев.  \r\nВъв форума взеха участие над 100 български и македонски компании в сферата на минно-добивната индустрия, строителството, транспортната инфраструктура и логистиката, земеделието и хранителните продукти, биохраните и туризъма, които в рамките на форума проведоха двустранни срещи. В нарочна среща на представителите на туристическия бранш взеха участие заместник-министърът на туризма Любен Кънчев и македонският му колега министърът на икономиката Крешник Бектеши. Кметовете на Кюстендил, Дупница, Белица, Берово, Струмица, Крива Паланка, Каменица, Делчево, Пехчево и Ново село обсъдиха перспективите за по-тясно сътрудничество между пограничните общини.  \r\nВ рамките на визита в Скопие заместник министър Манолев ще открие новият офис на Службата ни по търговско-икономически въпроси.", "date": "2019.01.17", "title": "Вицепремиерът Томислав Дончев: Трябва да продължим целенасочено да развиваме двустранните търговско-икономически отношения с Република Македония"}
{"url": "http://www.focus-news.net/news/2019/01/17/2613257/bulgartransgaz-ead-registrira-dashterna-kompaniya-gazov-hab-balkan-ead-za-realizatsiya-na-gazorazpredelitelen-tsentar-v-balgariya.html", "text": "В изпълнение на приетото от Министерския съвет и Народното събрание решение за изменение и допълнение на Енергийната стратегия на Република България до 2020 г. и във връзка с реализация на концепцията за изграждане на газоразпределителен център на територията на България, „Булгартрансгаз“ ЕАД регистрира дъщерна компания „Газов хъб Балкан“ ЕАД. Това съобщиха от  „Булгартрансгаз“ . Към настоящия момент 100% от акциите принадлежат на „Булгартрансгаз“ ЕАД, като на по-късен етап не повече от 49% от акциите биха могли да се предоставят на други физически и юридически лица. Това би допринесло за реализация на концепцията за газоразпределителен център „Балкан“ и за увеличаване ликвидността на пазара на природен газ в България и региона на Югоизточна Европа.  \r\nКомпанията ще оперира платформи за търговия за нуждите на пазарите на природен газ в рамките на газов хъб „Балкан“. В синергия с физическата инфраструктура на газоразпределителния център ще се осигурят необходимите предпоставки за изграждане на първия ликвиден физически и търговски газов хъб в региона на Югоизточна Европа, базиран в България.  \r\nВ изпълнение на своите цели, „Газов хъб Балкан“ ЕАД ще изгради ликвидна газова борса на територията на България, със сегмент и за двустранна търговия, предлагайки съвременни продукти и финансови услуги.  \r\nКато първи етап от изграждането на борсата, „Газов хъб Балкан“ ЕАД ще предостави на участниците на пазара на природен газ в България и региона възможност да използват търговска платформа с всички необходими функционалности, съгласно изискванията на  чл. 10 от Регламент (ЕС) № 312/2014 за установяване на Мрежов кодекс за балансиране на газопреносните мрежи.  Новоучредената компания ще има едностепенна форма на управление чрез Съвет на директорите с Председател - Изпълнителният директор на „Булгартрансгаз“ ЕАД, Владимир Малинов, и членове Захари Дечев и Кирил Равначки - Изпълнителен член на Съвета на директорите.       \r\n„Булгартрансгаз“ ЕАД реализира концепцията за газов хъб „Балкан“ в пълно съответствие с плановете за развитие на газовата инфраструктура в Европа. С изграждането на газоразпределителен център на територията на България ще се подобри енергийната сигурност, ще се осигури диверсификация на източниците и маршрутите за доставка на природен газ и ще се гарантират конкурентни цени за потребителите. Проектът е в унисон с нуждите, идентифицирани от Групата на високо равнище за газова свързаност на Централна и Югоизточна Европа (CESEC), с развитието на Европейския енергиен съюз и се подкрепя ативно от Министерски съвет на Република България и Европейската комисия.", "date": "2019.01.17", "title": "„Булгартрансгаз“ ЕАД регистрира дъщерна компания „Газов хъб Балкан“ ЕАД за реализация на газоразпределителен център в България"}
{"url": "http://www.focus-news.net/news/2019/01/17/2613239/vitseprezidentat-iliyana-yotova-ne-e-yasno-kakva-e-natsionalnata-kontseptsiya-za-balgarskata-armiya-i-varhu-koi-sili-iskame-da-aktsentirame.html", "text": "Не е ясно каква е националната концепция за Българската армия и върху какво искаме да акцентираме. Това каза вицепрезидентът Илияна Йотова в интервю за предаването „12+3“ по  БНР . „Не мисля, че атаката срещу президентската институция започна вчера при дебата за F-16 в парламента, а напротив – тя е много отдавна, още през 2017 г., когато още нищо не се знаеше по тези теми. И тогава председателят на ПГ на ГЕРБ Цветан Цветанов директно обвини българския президент в лобизъм, което беше драстичен акт“, заяви Йотова. \r\nПо повод вчерашния дебат тя посочи, че за първи път е разбрала колко много хора има в България, които разбират от изтребители. „Не ми звучеше сериозно, честно казано. И като български гражданин не успяха да ме убедят кой е по-добрият избор. Не успяха да ме убедят дали експертният характер е по-важен, или политическото решение. Дори и управляващата коалиция не е наясно с това“, каза още тя. \r\nВицепрезидентът обясни, че не е ясно каква е националната ни концепция за Българската армия и върху кои сили искаме да сложим акцент. „Ако ние сме сложили акцентът върху авиацията, да бъдат така добри от Министерството на отбраната да излязат и да кажат, че това е политическата ни линия. Аз чух вчера министъра на отбраната Красимир Каракачанов да казва, че България е морска държава и тъй като е доста размирно в Черно море, ще можем ли утре да поемем и още една голяма сума за кораби например. А в това време казваме колко силна външна граница сме на ЕС, като се има предвид сухопътната ни граница с Турция. И да не стане така, че след това да трябва да се купят още едни машини, които да я охраняват. Не казвам, че е излишно, но питам дали можем да понесем всичко това“, заяви Йотова и попита как кореспондира взетото решение с все по-засилващата се тенденция за Европейски отбранителен съюз.", "date": "2019.01.17", "title": "Вицепрезидентът Илияна Йотова: Не е ясно каква е националната концепция за Българската армия и върху кои сили искаме да акцентираме"}
{"url": "http://www.focus-news.net/news/2019/01/17/2613252/tanyug-sarbiya-vladimir-putin-pristigna-v-belgrad.html", "text": "Президентът на Русия Владимир Путин пристигна в Белград за еднодневното си официално посещение, в хода на което ще подпише 21 споразумения, съобщава  сръбската държавна агенция ТАНЮГ . \r\nКакто се съобщава, придружаваният от „МиГ-29“ на сръбските Военновъздушни сили (ВВС) самолет на руския държавен глава се е приземил на летище „Никола Тесла“ в сръбската столица, където с червен килим и части на гвардията го е посрещнал президентът на Сърбия Александър Вучич. \r\nПревод и редакция:", "date": "2019.01.17", "title": "ТАНЮГ (Сърбия): Владимир Путин пристигна в Белград"}
{"url": "http://www.focus-news.net/news/2019/01/17/2613266/yordan-yordanov-kmet-na-dobrich-prez-2016-godina-be-postaveno-nachaloto-na-kampaniyata-zrantse-za-zhivot.html", "text": "През 2016 година бе поставено началото на кампанията „Зрънце за живот“. Това каза в предаването „Добрич - Блян вихрен, понесен над степ ековита...“ на  Радио „Фокус“  кметът на Община град Добрич Йордан Йорданов. Идеята за тази инициатива е негова и е подкрепена от Фондация „Искам бебе“ и голям местен производител на хляб. Бяха събрани 20 000 лв. В търговската верига бе пусната серия пълнозърнест хляб със специални стикери, като част от средствата бяха предоставени на кампанията. Така при покупката на такъв вид хляб хората подпомагаха двойки и семейства с репродуктивни проблеми. Освен това включването в храненето на храни, произведени от пълнозърнести видове брашно, съдържащи повече влакнини-баластни вещества, обогатени с ядки, сурови семена, естествен източник на ненаситени мастни киселини, цинк, селен има добър ефект върху фертилитета. Затова, пълнозърнестите хлябовете в добро съчетание с други подходящи храни могат да осигурят едно балансирано хранене благоприятстващо метаболитния и хормонален статус на проблемните двойки. Най-добрата новина е, че кампанията вече се радва на първото родено бебе. Малката Габриела е родена на 4 декември 2018 г. в семейството на Златко и Красимира Жеркови. Чрез тази кампания бяха подпомогнати 5 двойки. Те бяха изтеглени чрез жребий в присъствието на нотариус и получиха финансиране в размер на 4 000 лв. за осъществяване на ин витро процедури. Средства получиха двойка от Добрич, две от София, една от Раднево и една от Габрово. Бяха изтеглени и три резервни двойки – от София, Несебър и Кърджали. Идеята е кампанията да има национален мащаб, за да привлича повече бизнес за подкрепа и да подпомага повече двойки, посочи кметът Йордан Йорданов. Община град Добрич има и своя програма за подпомагане в тази насока. Кандидатстването и участието се осъществява по определени правила, които са публикувани на сайта на администрацията. „Програмата има ясни и конкретни правила, които трябва да се следват, за да вземе участие една двойка. Правилникът е изключително подробен. Аз апелирам повече хора да дойдат и да разговарят директно със зам.-кмета или с експерти от Дирекцията „Хуманитарни дейности“, хората които създадоха правилника. По този начин в един човешки и нормален разговор много от въпросите и неяснотите, ако има такива, да бъдат изчистени и хората да знаят кога и по какъв начин подават документи и дали попадат в тази графа за подобно финансиране“, каза Йордан Йорданов.  \r\nЖулиета НИКОЛОВА", "date": "2019.01.17", "title": "Йордан Йорданов, кмет на Добрич: През 2016 година бе поставено началото на кампанията „Зрънце за живот“"}
{"url": "http://www.focus-news.net/news/2019/01/17/2613264/kyustendil-vazstanoven-e-uchebniyat-protses-v-osnovno-uchilishte-hristo-botev-v-selo-nevestino.html", "text": "Възстановен е учебният процес в Основно училище „Христо Ботев” в село Невестино. Това каза пред  Радио „Фокус” – Кюстендил  Мая Стойчева, началник на Регионално управление на образованието – Кюстендил. Учебните занятия са възстановени, след тридневно прекъсване заради проблеми с единия котел на отоплителната инсталация. На територията на област Кюстендил няма затворени училища заради масово отсъствие на болни ученици или заради лоши метеорологични условия. Всички учебни заведения работят. Извършват се ежедневни справки за отсъстващи ученици, но към момента няма данни за голям брой болни деца. Няма постъпвала информация и от страна на Регионална здравна инспекция. \r\nВенцеслав ИЛЧЕВ", "date": "2019.01.17", "title": "Кюстендил: Възстановен е учебният процес в Основно училище „Христо Ботев” в село Невестино"}
{"url": "http://www.focus-news.net/news/2019/01/17/2613271/sofiya-edin-chovek-e-postradal-sled-intsident-v-trafopost-v-kvartal-nadezhda.html", "text": "Един човек е пострадал след инцидент в трафопост в квартал „Надежда“. Това съобщи за  Агенция „Фокус“  говорителят на Центъра за спешна медицинска помощ (ЦСМП) – София Катя Сунгарска. Тя уточни, че пострадалият е с тежки изгаряния. На мястото е отишъл екип на пожарната със собствена линейка.   Очаквайте подробности. \r\nТеодора ПАТРОНОВА", "date": "2019.01.17", "title": "София: Един човек е пострадал след инцидент в трафопост в квартал „Надежда“"}
{"url": "http://www.focus-news.net/news/2019/01/17/2613270/kmetat-na-dobrich-yordan-yordanov-predstoi-obnovyavane-na-lekoatleticheskata-zala-v-grada.html", "text": "Предстои обновяване на лекоатлетическата зала в Добрич. В нея са тренирали много поколения добруджанци. Сред хората, ползвали залата, е бил и кметът на града Йордан Йорданов. В предаването  „Добрич - Блян вихрен, понесен над степ ековита...“  на  Радио „Фокус“  Йордан Йорданов изрази увереност, че и неговите деца ще прекрачат прага на спортната зала, за да тренират в бъдеще. Той отправи думи на благодарност към Министерство на младежта и спорта и към всички експерти, съдействали в процеса на работа да бъде изготвен проектът за реконструкция и обновяване на залата. Йорданов подчерта, че залата трябва да се поддържа и използва.  \r\n„Това, че сме далеч от София, не означава, че не сме близо до хората. Мисля, че с тези поетапни проекти, колкото и да са лесни или трудни, ние доказваме, че грижата за спортистите на Добрич, областта и на България е едно от най-важните неща, които трябва да плануваме в следващите години. Смятам, че проектът ще приключи бързо. Нужни са малко положителни температури, за 40 дни залата ще е готова. Тогава, живот и здраве, заедно да открием една обновена, лекоатлетическа зала“, каза Йордан Йорданов.  \r\nПо информация на директора на Общинското предприятие „Спортни имоти“ Николай Папазов спортната зала разполага с 60-метрова писта за гладко бягане. Има сектори за дълъг, троен, овчарски и висок скок. Отделно има сектор за тласкане на гюле, който цялостно ще бъде обновен. Надеждите са, че още 30 години тази зала ще бъде използвана. Приблизително толкова време е минало откакто е създадена залата. Тя ще се използва за провеждане на състезания, залегнали в спортния календар на Общината и на Българската федерация по лека атлетика. В Добрич функционират три клуба по лека атлетика.  \r\nЖулиета НИКОЛОВА", "date": "2019.01.17", "title": "Кметът на Добрич Йордан Йорданов: Предстои обновяване на лекоатлетическата зала в града"}
{"url": "http://www.focus-news.net/news/2019/01/17/2613269/plovdiv-obshtinata-startira-proekt-sazdavane-na-dneven-tsentar-za-podkrepa-na-litsa-s-uvrezhdaniya-vklyuchitelno-s-tezhki-mnozhestveni-uvrezhdaniya.html", "text": "Стартира проект „Създаване на дневен център за подкрепа на лица с увреждания, включително с тежки множествени увреждания в град Пловдив“ по Оперативна програма „Развитие на човешките ресурси 2014- 2020, предаде репортер на  Радио „Фокус“ - Пловдив . Основната цел на проекта е осигуряване и въвеждане на комплексна подкрепа за лица с увреждания и техните семейства, чрез предоставяне на интегрирани социално-здравни, консултативни и терапевтични услуги, които да доведат до създаване на необходимите условия за подобряване на начина и качеството на живот на лицата от целевите групи. Общата стойност е 993 762 лева, от които 844 698 финансирани от Европейския социален фонд и 149 064 лева държавно финансиране. \r\nПродължителността на проекта е 30 месеца. \r\nЦветана ТОНЧЕВА", "date": "2019.01.17", "title": "Пловдив: Общината стартира проект „Създаване на дневен център за подкрепа на лица с увреждания, включително с тежки множествени увреждания"}
{"url": "http://www.focus-news.net/news/2019/01/17/2613272/plovdiv-v-bivshiya-dom-za-detsa-lisheni-ot-roditelski-grizhi-rada-kirkovich-shte-bade-razpolozhen-dneven-tsentar-za-podkrepa-na-litsa-s-uvrezhdaniya.html", "text": "В бившия Дом за деца лишени от родителски грижи „Рада Киркович“ в Пловдив ще бъде разположен Дневен център за подкрепа на лица с увреждания. Това стана ясно по време на официално обявяване на проекта, предаде репортер на  Радио „Фокус” - Пловдив . Центърът ще бъде разположен в две помещения на първия етаж на сградата на улица „Димитър Цончев“ № 11. В него 90 лица и техните семейства ще получават дневни и почасови социални услуги, както в центъра, така и в домашна среда чрез мобилна работа. Ще бъде осигурена терапевтична, специализирана психологическа  помощ, рехабилитация, арт терапия и занимания в творчески ателиета. „Община Пловдив е първата, която подписа договор за изграждане на такъв дневен център, с помощта на който ще бъде осигурена и заместваща грижа до 14 дни в годината. Така хората, които се грижат за своите болни роднини ще могат в рамките на тези дни да отидат на лекар, да си починат или на направят неотложни за тях самите дейности“, обясни заместник-кметът Георги Титюков. Той показа помещението, в което ще се намира центърът и заяви, че ще бъде направен основен ремонт, ще бъде доставено необходимото оборудване и обзавеждане. \r\nЦелевите групи на проекта, чието начало бе дадено днес включват представители на уязвими групи – Лица с увреждания, включително тежки такива, над 18г., лица с увреждания, включително тежки такива, и техните семейства, получаващи консултативни и други сходни услуги чрез проекта, лица над 18г. с увреждания, включително тежки такива, потребители на социални и здравни услуги в общността, след извеждането им от институции, и участници с увреждания над 18 г., получаващи услуги. \r\nПо проект „Изграждане на ефективна социална инфраструктура за предоставяне на 7 нови социални услуги в Община Пловдив“, Процедура BG16RFOP001-5.001 “Подкрепа за деинституционализация на грижите за деца“, Оперативна програма „Региони в растеж 2014-2020 г.“ ще бъдат създадени необходимите условия за изграждането на общо 7 социални услуги на територията на Община Пловдив, а именно – 2 центъра за настаняване от семеен тип за деца без увреждания, преходно жилище за деца от 15-18 г., наблюдавано жилище за младежи от 18-21 г., център за обществена подкрепа за деца и семейства, с възможност за спешен прием, дневен център за подкрепа на деца с увреждания и техните семейства, дневен център за подкрепа на деца с тежки множествени увреждания и техните семейства, в съответствие с Картата на услугите за подкрепа в общността и в семейна среда и Картата на резидентните услуги.", "date": "2019.01.17", "title": "Пловдив: В бившия Дом за деца лишени от родителски грижи „Рада Киркович“ ще бъде разположен Дневен център за подкрепа на лица с увреждания"}
{"url": "http://www.focus-news.net/news/2019/01/17/2613273/ministar-mladen-marinov-provede-sreshta-s-ministara-na-vanshnite-raboti-i-targoviyata-na-ungariya.html", "text": "Среща на министър Младен Маринов с унгарска делегация, ръководена от министъра на външните работи и търговията на Унгария Петер Сиярто се е провела в сградата на МВР, съобщиха от  пресцентъра на министерството.  Двете страни посочиха отличното сътрудничество в областта на вътрешните работи и липсата на открити въпроси в него. Направиха преглед на актуалната миграционна обстановка в ЕС и подчертаха необходимостта от повишено внимание по всички маршрути, независимо от спада на миграционния натиск към ЕС в настоящия момент. Отбелязано беше значението на силния граничен контрол и запазването на суверенитета на държавите членки при охрана на границите. Двамата министри обмениха и позиции по актуалните теми от дневния ред на ЕС в областта на миграцията и убежището. Българската страна посочи необходимостта от общоевропейско, дългосрочно и устойчиво решение на тези въпроси, основано на принципа на баланс между солидарност и отговорност на държавите членки.  \r\nВъншният министър на Унгария  даде висока оценка за работата на България при охраната на външната граница на ЕС и за постиганите резултати за пресичане на нелегалната миграция към ЕС. Министър Маринов изрази благодарност за последователната подкрепа на Унгария за членството на България в Шенгенското пространство и потвърди готовността на МВР да продължи да полага всички необходими усилия за гарантиране сигурността на външната граница на ЕС.", "date": "2019.01.17", "title": "Министър Младен Маринов проведе среща с министъра на външните работи и търговията на Унгария"}
{"url": "http://www.focus-news.net/news/2019/01/17/2613267/mevlyut-chavushoglu-turtsiya-priznava-makedoniya-s-konstitutsionnoto-y-ime.html", "text": "Турция очаква с нетърпение да приветства Бившата югославска република Македония в семейството на НАТО, „без по-нататъшно отлагане“, след ратификацията на споразумението за името с Гърция и признава балканската държава с нейното конституционно име, заяви турският външен министър Мевлут Чавушоглу в четвъртък след срещата с македонския си колега Никола Димтров, пише  електронното издание на вестник Kathimerini . \r\n„Имаме силни връзки с Македония от много векове, отношения, връзки, които остават силни, независимо от политическите отношения. Искам да подчертая, че нашите отношения в момента са отлични“, заяви турският дипломат, цитиран от гръцките медии. \r\n„Турция признава Македония с конституционното й име“, добави Чавушоглу без да дава допълнителни разяснения. \r\nПо неговите думи, стабилността на Македония е решаваща за стабилността на Балканите, където Турция има „много добри отношения с Албания, Сърбия, Босна и Херцеговина и Черна гора. \r\n„Турция отдава голямо значение на стабилността в региона и осигурява подкрепа за икономическия му растеж“, подчерта турският външен министър. \r\nПревод и редакция:", "date": "2019.01.17", "title": "Мевлют Чавушоглу: Турция признава Македония с конституционното й име"}
{"url": "http://www.focus-news.net/news/2019/01/17/2613261/vecher-makedoniya-artan-grubi-izobrazi-albanski-letyasht-orel-v-efira-na-makedonska-televiziya.html", "text": "Депутатът от „Демократичния съюз за интеграция“ (ДСИ – най-голямата албанска партия в Македония) в емисия на македонския телевизионен канал ТВ24, освен позициите, които изказа във връзка с обнародването и влизането в сила на Закона за езиците и конституционните промени, по време на разговора показа албански „летящ орел“, пише  електронното издание на македонския вестник „Вечер“ . \r\nТой направи този жест, след като бе попитан какво искат да покажат лидерът на ДСИ Али Ахмети и вицепремиера по европейските въпроси Буяр Османи със снимка, качена в социалните мрежи и за каква евроинтеграция говорят от партията, когато пропагандират национални символи. \r\n„Не знам къде виждате този национализъм и защо тези „орли“ ви пречат. Това не е Велика Албания. Мен ме засегна хандбалистът, на който му пречи албанският език“, подчерта Груби. \r\nПревод и редакция:", "date": "2019.01.17", "title": "„Вечер“ (Македония): Артан Груби изобрази албански „летящ орел“ в ефира на македонска телевизия"}
{"url": "http://www.focus-news.net/news/2019/01/17/2613263/plovdiv-chetvarto-izdanie-na-vienskiya-ofitserski-bal-shte-se-provede-v-grada.html", "text": "Четвърто издание на Виенския офицерски бал ще се проведе в Пловдив. Това съобщиха за  Радио „Фокус“ – Пловдив  организаторите. Елитното събитие е посветено на благотворителна кауза в подкрепа на децата на служители от 68-ма бригада „Специални сили“. За първи път ще има изложба ревю на бални облекла – офицерски парадни униформи, елегантни дамски рокли и мъжки бални костюми. Те са сътворени от международно известните дизайнери Стоян Радичев и Мариана Папаличева. \r\nСъбитието ще събере над 140 гости от елита на града. Дрескодът е дълги рокли за дамите и официални костюми или смокинги за мъжете. Танците ще бъдат открити с валсове на Щраус, Шостакович и други композитори. Ще се акцентира на благотворителната кауза, като вечерта ще мине в забавления и приятни разговори. Четвъртото издание на Виенския офицерски бал в Пловдив ще се състои тази вечер в зала „Амбасадор“ на хотел „Тримонциум“.", "date": "2019.01.17", "title": "Пловдив: Четвърто издание на Виенския офицерски бал ще се проведе в града"}
{"url": "http://www.focus-news.net/news/2019/01/17/2613280/aktsenti-v-predavaneto-asenovgrad-bogoizbran-pred-portite-na-rodopite-po-radio-fokus-plovdiv.html", "text": "В предаването  „Асеновград – Богоизбран пред портите на Родопите“  на  Радио „Фокус“ – Пловдив  тази седмица отново ще насочим вниманието ви към важните и актуални теми от Асеновград и региона. На 18 януари градът ще отбележи 141 години от Освобождението си от турско робство с поклонение пред паметника на ген. Дандевил и заупокойна панихида, отслужена от асеновградски свещеници. Повече за предстоящото честване и за значимостта на датата 18 януари 1878 година за Асеновград ще ни разкаже директорът на Историческия музей в града Иван Дуков. С него ще разговаряме и за дейността на културната институция през 2018-та, както и за това какво предстои през настоящата 2019 година. \r\nПразниците на виното в Асеновград тази година ще започнат още на 29 януари в Градската библиотека „Паисий Хилендарски” с обявяване на най-добрите автори на любовна лирика от конкурса „Наздравица за любовта”. Кулминацията на Празниците на виното ще бъде на 31 януари, когато през целия ден водещ ще бъде артистът с голяма усмивка Руслан Мъйнов. Празникът ще започне в 12.00 часа пред паметника на Аристи Чорбаджака –  бащата на станимашката малага. Повече за програмата за предстоящите Празници на виното ще научите от Венелина Алексиева от отдел „Връзки с обществеността“ на Общината. \r\n2019-та ще бъде Годината на Николай Хайтов в Асеновград. На 15 септември се навършват 100 години от рождението на българския писател, драматург и публицист. По този повод ще се организират много културни прояви, а голяма част от тях ще бъдат в Градската библиотека „Паисий Хилендарски“. Подробности ще ни предостави Милена Марковска, директор на културната институция. Предаването   се излъчва всеки четвъртък, между 16.00 и 17.00 часа. Водещ е Тони Михайлов.", "date": "2019.01.17", "title": "Акценти в предаването „Асеновград – Богоизбран пред портите на Родопите“ по Радио „Фокус” – Пловдив"}
{"url": "http://www.focus-news.net/news/2019/01/17/2613276/prokuror-emiliya-rusinova-ustanoveno-e-che-ubitata-25-godishna-zhena-i-izvarshitelyat-na-deyanieto-neyniyat-priyatel-sa-se-poznavali-ot-savsem-skoro.html", "text": "Установено е, че убитата 25-годишна жена и извършителят на деянието - нейният приятел, са се познавали от съвсем скоро, близо 3 месеца. Това каза на брифинг административният ръководител на Софийска градска прокуратура Емилия Русинова във връзка с убийството на 25-годишна жена в столичния квартал „Банишора“, предаде репортер на  Агенция „Фокус“ . „От събраните до момента по делото доказателства се установява, че убийството е извършено на 15 януари, привечер, не бихме могли да се ангажираме с точен час в момента, в апартамент, в който е живяла убитата и нейният приятел, за който сме събрали достатъчно показания, че е извършител на деянието. В момента на лицето се повдига обвинение, ще бъде определена мярка за задържане под стража за срок 72 часа, след което делото ще бъде внесено с искане за постоянна мярка за неотклонение в съда“, посочи тя. „Въз основа на доказателствата по делото, е установено, че жертвата и извършителят са се познавали от съвсем скоро, от близо 3 месеца. Почти веднага след като са се запознали са заживели заедно в апартамент на жертвата“, коментира тя. По думите й спрямо свидетелски показания през последните дни е имало няколко недоразумения между двамата и вероятно желание от страна на жертвата да прекратят отношенията си. „Вчера между 17.00 и 18.30 извършителят на деянието се е свързал с баща си и с негови приятели по телефона със смс-си и от тях е станало ясно на всички тях, че жертвата е убита, намира се в апартамента и извършителят на деянието е предприел действия, целящи неговото нараняване и по-скоро причиняване на смърт, като е казал, че си е прерязал вените и кръвта тече. Сигналът е получен в МВР и от баща му и от негова приятелка“, коментира още прокурор Русинова.  \r\nДаяна ДЮЛГЕРОВА", "date": "2019.01.17", "title": "Прокурор Емилия Русинова: Установено е, че убитата 25-годишна жена и извършителят на деянието - нейният приятел, са се познавали от съвсем скоро"}
{"url": "http://www.focus-news.net/news/2019/01/17/2613278/kyustendil-chast-ot-targovskite-obekti-v-tsiganskata-mahala-na-grada-sa-rabotili-bez-kasovi-aparati-otkriti-sa-hrani-bez-dokazan-proizhod.html", "text": "Част от търговските обекти в циганската махала на Кюстендил са работили без касови апарати, открити са храни без доказан произход. Това стана ясно по време на пресконференция на Районна прокуратура – Кюстендил, предаде репортер на  Радио „Фокус” – Кюстендил . Пресконференцията беше във връзка с изтеклия срок, в който участвалите в акцията държавни институции трябваше да предоставят на прокуратурата обобщена информация от извършените проверки. Самите проверки бяха извършени на 3 и 4 декември, с участието на екипи от Национална агенция за приходите, Областна дирекция по безопасност на храните, Регионална дирекция „Пожарна безопасност и защита на населението” и Община Кюстендил. Съвместните проверки са осъществени под надзора на Районна прокуратура. Те бяха инициирани след подаден в прокуратурата сигнал от страна на „Икономическа полиция”. Първоначалните данни са сочели, че на територията на ромския квартал са действали 86 търговски обекта.  \r\nЕкипите на Национална агенция за приходите са проверили 45 обекта, а за останалите е установено, че не извършват дейност по време на инспекциите. Установени са 50 нарушения на разпоредбите на Закона за ДДС и на наредбата за регистриране и отчитане на продажбите в търговските обекти чрез фискални устройства. На 32 обекта е наложена принудителна административна марка – запечатване на търговския обект. Служителите на Областна дирекция по безопасност на храните са проверили 34 обекта. Останалите не са функционирали. Само в шест от проверените обекта не са констатирани нарушения на законодателството. При 23 обекта е установено, че извършват търговия с храни, без необходимото удостоверение за регистрация. При три от проверените обекти лицата не са предоставили лични здравни книжки, а при четири от обектите е установено, че лицата не са преминали необходимите по закон медицински прегледи. В пет от обектите са установени храни с изтекъл срок на годност и месо, което е било без идентификационна марка. В резултат на проверките са съставили 32 акта за установени административни нарушения, издали са 23 заповеди за спиране експлоатацията на обектите, забранена е реализацията на 37 килограма храни от животински произход. Издадени са 28 наказателни постановления с наложени глоби и санкции за 36 500 лева. Екипите на Регионална дирекция „Пожарна безопасност и защита на населението” са проверили 37 обекта. Съставени са седем писмени разпореждания за отстраняване на констатирани неизправности, както и девет акта за установени административни нарушения. За 19 обекта не са представени строителни книжа и документи за въвеждането им в експлоатация. Служителите на Община Кюстендил са установили три лица, извършвали амбулантна търговия на стоки, сред които и такива, носещи знаци на известни търговски марки. По отношение на тях Районна прокуратура ще извърши допълнителна проверка, с оглед установяване на данни за извършено престъпление. \r\nВенцеслав ИЛЧЕВ", "date": "2019.01.17", "title": "Кюстендил: Част от търговските обекти в циганската махала на града са работили без касови апарати, открити са храни без доказан произход"}
{"url": "http://www.focus-news.net/news/2019/01/17/2613277/ombudsmanat-maya-manolova-darzhavata-tryabva-da-obezshteti-sobstvenitsite-na-evtanazirani-praseta-v-selo-tutrakantsi.html", "text": "Държавата трябва да обезщети собствениците на евтаназирани прасета в село Тутраканци. Това каза омбудсманът Мая Манолова по време на среща с жители на населеното място, чиито животни са били убити заради опасността от разпространение на вируса на африканска чума, предаде репортер на  Радио „Фокус“ – Варна . Тя разговаря със засегнати стопани в Областната администрация във Варна. На срещата стана ясно, че през 31 август и 1 септември в селото са умъртвени общо 90 прасета в частни дворове. Приблизителната сума, необходима за обезщетенията, възлиза на 30 000 лева.  \r\n„Хората са напълно прави, защото в рамките на превантивните мерки са им били избити животните заради борбата с африканската чума, а сега държавата отказва да ги обезщети“, коментира Мая Манолова. Общественият защитник добави, че днес е разговаряла с министъра на земеделието и храните Румен Порожанов и с директора на Българската агенция по безопасност на храните д-р Дамян Илиев. По телефона земеделският министър я е уверил, че заедно с експерти могат да потърсят варианти за отпускане на обезщетения на собствениците. „Хората гледат прасета, за да си изхранват семействата, за да посрещат празниците, такава е традицията в страната. Да, не ги регистрират, но след като животните са избити, би следвало хората да бъдат обезщетени“, допълни омбудсманът Мая Манолова. \r\nКметът на село Тутраканци Росен Горанов посочи, че общо 90 прасета, отглеждани в частни дворове в селото, са били умъртвени на 31 август и на 1 септември миналата година заради опасността от африканска чума, а впоследствие се е оказало, че нито едно от животните не е било заразено с болестта. По думите му засегнатите стопани в населеното място са 23-ма. Никой от тях обаче не е регистрирал официално животните си. Според кмета, след като прасетата са били умъртвени с цел недопускане на вируса на африканската чума, от агенцията по храните са обещали по 70 лева обезщетение за всяко прасе, но към днешна дата от държавната структура така и не са спазили ангажимента. Жителите на селото все още нямат право и да отглеждат животни, тъй за Тутраканци все още е в сила забрана за това. Многократно стопаните са се интересували кога ще бъде вдигната забраната, но до момента никой не им дава отговор, стана ясно още на срещата с омбудсмана. Ако и общественият защитник не успее да помогне за разрешаване на проблема, собствениците са готови да внесат колективен иск и да съдят за пропуснати ползи Българската агенция по безопасност на храните. \r\nДиана СТОЕВА", "date": "2019.01.17", "title": "Омбудсманът Мая Манолова: Държавата трябва да обезщети собствениците на евтаназирани прасета в село Тутраканци"}
{"url": "http://www.focus-news.net/news/2019/01/17/2613281/gabrovo-okrazhnata-prokuratura-e-obrazuvala-dosadebno-proizvodstvo-za-izyasnyavane-na-prichinite-za-smartta-na-pochinaloto-bebe-v-grada.html", "text": "Окръжна прокуратура – Габрово е образувала досъдебно производство по чл.115  от НК, за изясняване на причините за настъпилата смърт на бебе на една години и седем месеца. Това съобщиха от  Апелативна прокуратура - Велико Търново . \r\nПод ръководството на прокуратурата се извършват процесуално-следствени действия, разпити и е назначена  съдебно-медицинска експертиза.", "date": "2019.01.17", "title": "Габрово: Окръжната прокуратура е образувала досъдебно производство за изясняване на причините за смъртта на починалото бебе в града"}
{"url": "http://www.focus-news.net/news/2019/01/17/2613282/sport-medvedev-prodalzhava-v-treti-krag-bez-zaguben-set-v-melbarn.html", "text": "Даниил Медведев продължава да впечатлява с представянето си на Australian Open. Руснакът постигна втора поредна победа без загубен сет, като този път надви Райън Харисън с 6:3, 6:3, 6:3. \r\nВ следващата фаза на турнира 15-ият в схемата руснак ще срещне 21-ия Давид Гофен. Белгиецът трябваше да обръща резултата срещу румънеца Мариус Копил, след като загуби първия сет. Наложи се Гофен да прекара над два часа и половина на корта, за да си осигури мястото в трети кръг след 5:7, 7:5, 6:2, 6:4. \r\nВенцислав ДРАГОМАНОВ", "date": "2019.01.17", "title": "Спорт: Медведев продължава в трети кръг без загубен сет в Мелбърн"}
{"url": "http://www.focus-news.net/news/2019/01/17/2613265/tass-rusiya-i-sarbiya-podpisaha-transportno-sporazumenie-za-230-miliona-evro.html", "text": "Русия и Сърбия подписаха транспортно споразумение на стойност 230 млн. евро, включващо електротехническа работа на участъка Стара-Пазова-Нови Сад, което трябва да бъде завършено до края на 2021 г., предава  TACC . \r\nСпоразумението предполага и изграждането на диспечерски център за движението на влаковете и съвместно обслужване на сръбската железопътна инфраструктура. Документът е подписан от Сергей Павлов, генерален директор на „Руски железници\", и Миролюб Евтич, генерален директор на „Инфраструктура на  железопътните линии в Сърбия“. Церемонията по подписването се състоя в сградата на сръбското правителство в присъствието на министъра на строителството, транспорта и инфраструктурата на Сърбия Зорана Михайлович. Тереза Герова", "date": "2019.01.17", "title": "ТАСС: Русия и Сърбия подписаха транспортно споразумение за 230 милиона евро"}
{"url": "http://www.focus-news.net/news/2019/01/17/2613285/petar-rusev-rezhisyor-po-edin-poetichen-i-neobichaen-nachin-kasometrazhnite-filmi-sazdadeni-po-proekta-krasiv-dobrich-predstavyat-grada.html", "text": "По един поетичен и необичаен начин късометражните филми, създадени по проекта „Красив Добрич“, представят града. Това каза в предаването „Добрич - Блян вихрен, понесен над степ ековита...“ на  Радио „Фокус“  Петър Русев, роден в добруджанския град, режисьор и председател на журито в рамките на филмовото предизвикателство „Красив Добрич“. То бе една инициатива на гражданския форум „Глобален Добрич“, подкрепена от Община град Добрич. Състоя се през септември миналата година, а тази седмица в Добрич бе премиерата на филмите, създадени по проекта. Те представят емблематични места в града, като парка „Св. Георги“, Архитектурния етнографски комплекс на открито „Старият Добрич“, Художествената галерия, Регионалната библиотека „Дора Габе“ и други красиви неща от Добрич. „Мисля, че едно от най-важните постижения на филмите, които се заснеха по време на предизвикателството е, че младите хора от всички екипи се съсредоточиха във важни и големи теми. Не се получиха примерно някакви евтини, битови комедии, каквито можеха да се случат. Разбира се младите творци бяха насърчени от нас. Другото, което искам да подчертая, е неординерния наратив. Всички бяха, предвид късометражния формат, в който не можеш да кажеш толкова много неща, фокусираш се върху една тема, но всъщност те бяха направили интересни, драматургични мозайки - креативността в екип, в максимално кратки срокове, с някакъв естетически минимализъм“, обясни Петър Русев. Продуцентът Николай Михайлов призна, че до преди година и нещо не е знаел почти нищо за Добрич: „Когато видях града, си казах: това наистина е едно красиво място и повече хора трябва да разбират за него. Затова всички идеи, които имахме, в крайна сметка аз съм изключително доволен от резултата. Много благодаря на Община Добрич за подкрепата, за доверието. Имаме един анонимен дарител, който също помогна. В крайна сметка това, което искахме най-много да се случи, да дойдат хора, които са външни на града. Няколко от екипите никога не бяха идвали. В крайна сметка искахме чрез техния поглед да се види това, което и аз видях. И смятам, че оставих частица от себе си в града и с удоволствие се връщам всеки път. Първото ми желание беше всички екипи, идвайки в Добрич, да донесат сърцата си и да оставят част от тях“. По думите на продуцента дните на творчество са били истинско предизвикателство, защото екипите, по-голямата част от тях, са дошли в Добрич за първи път, без да знаят много за града. Според правилата е трябвало да разкажат история, която им е казана в последния момент. По думите на Николай Михайлов емблематичните места от късометражните филми могат да бъдат показвани в съвсем сериозни филми и допълни: „Това е една от нашите цели като организатори и продуценти да показваме и Добрич, и други места и в крайна сметка много хора, които вече видяха тези филми и онлайн, и на няколко прожекции в София казаха: супер, никога не сме знаели, че има такива места в Добрич“.  \r\nЖулиета НИКОЛОВА", "date": "2019.01.17", "title": "Петър Русев, режисьор: По един поетичен и необичаен начин късометражните филми, създадени по проекта „Красив Добрич“, представят града"}
{"url": "http://www.focus-news.net/news/2019/01/17/2613283/st-komisar-georgi-hadzhiev-sdvr-nay-veroyaten-motiv-za-ubiystvoto-na-25-godishnata-zhena-e-revnost.html", "text": "Най-вероятен мотив за убийството на 25-годишната жена е ревност. Това каза на брифинг директорът на СДВР ст. комисар Георги Хаджиев във връзка с убийството на 25-годишна жена в столичния квартал „Банишора“, предаде репортер на  Агенция „Фокус“ . „Първият сигнал е получен в 18.00 часа в дежурната част. След като главният дежурен незабавно ми докладва, че е получено такова тестово съобщение, разпоредих незабавно да бъдат предприети действия, за да се опитаме да предотвратим едно самоубийство. В 18.43 получаваме втори сигнал, в който се съобщава от близка приятелка на извършителя, че той ще посегне на живота си, което потвърди първоначалния сигнал“, заяви Хаджиев. „При проникването в жилището, от екип на ЦСМП беше установена смъртта на 25-годишната жена и извършителя, който е на 23 г. Веднага беше заведен, за да му се окаже лекарска помощ в института в „Пирогов“. Нараняванията му не са сериозни, без опасност за живота. В момента колегите от сектор убийства на Столична дирекция работят с него“, обясни директорът на СДВР. „Най-вероятен мотив за убийството е ревност. Съвсем нормална защитна реакция на извършителя, пиел успокоителни, пиел алкохол и не си спомня, как я е убил“, подчерта той. По думите му най-вероятно решението за убийство е взето спонтанно.  \r\nДаяна ДЮЛГЕРОВА", "date": "2019.01.17", "title": "Ст. комисар Георги Хаджиев, СДВР: Най-вероятен мотив за убийството на 25-годишната жена е ревност"}
{"url": "http://www.focus-news.net/news/2019/01/17/2613286/gerb-shte-provede-natsionalna-predizborna-sreshta-na-20-yanuari.html", "text": "На 20 януари 2019 г. (неделя) ПП ГЕРБ ще проведе Национална предизборна среща. Форумът ще се проведе от 12:00 ч. в зала 3 на НДК в София. Това съобщиха от пресцентъра на  ПП ГЕРБ . В срещата ще вземат участие близо 2000 души, които са народни представители, евродепутати, членове на областните и общинските ръководства на партията, кметове и представители на Общински съвети, както и министрите от квотата на ГЕРБ. На Националната предизборна среща ще бъде обявена пълната хронограма на всички събития на ПП ГЕРБ до края на 2019 година. На форума ще бъде представена официално и инициативата за провеждане на серия от граждански диалози в цялата страна под мотото „Европа в нашия дом“.", "date": "2019.01.17", "title": "ГЕРБ ще проведе Национална предизборна среща на 20 януари"}
{"url": "http://www.focus-news.net/news/2019/01/17/2613287/ep-integratsiya-evrodeputatite-iskat-prekratyavane-na-praktikata-na-postoyanno-neuchastie-v-pravoto-na-es.html", "text": "Парламентът се противопостави на Европа „à la carte“ (по желание) и „второстепенното членство“ в резолюция, която беше гласувана в четвъртък, съобщават от  пресслужбата на ЕП. \r\nЕвродепутатите направиха преглед на различните нива на европейска интеграция между държавите членки, често наричани Европа „à la carte“, „променлива геометрия“, „Европа на различни скорости“ или „първа и втора класа членство“. Те също така направиха редица предложения, с помощта на които различията да работят в полза на европейския проект, вместо да го застрашават.  \r\nГъвкавост, не фрагментиране  \r\nЕвродепутатите са на мнение, че диференциацията е съвместима с европейската интеграция, тъй като понякога е необходима, за да се започнат нови европейски проекти и да се даде необходимата гъвкавост за движение напред. Те обаче отказват да гледат на диференциацията „като иновативен начин за бъдещето на ЕС“ или като „стратегически приоритет“.  \r\nВсякакъв вид диференцирана интеграция, договорена между държавите членки, трябва да се разглежда само като прагматична, „най-добра втора опция“, отворена за всички държави членки, и временна стъпка по пътя към по-ефективно и интегрирано изграждане на политиките на ЕС. Във всеки случай тя не трябва да подкопава „процеса на създаване на все по-тесен съюз“ или да води до „първа и втора класа членство“. Евродепутатите предупреждават за риска от политическа и институционална фрагментация и прекалената сложност на процеса на вземане на решения, които са породени от диференциацията и правят системата на ЕС трудно разбираема за гражданите.  \r\nПо-ниско ниво на диференциация в бъдещ договор  \r\nМоже да се наложи преразглеждане на Договорите, за да се внесе ред в текущия вид и обхват на диференциацията. Това трябва да доведе до:  \r\n•\tпрекратяване на практиките на постоянно неучастие и изключване от правото на ЕС (евродепутатите смятат, че Брекзит може да бъде възможност да се премине към модели на „участие по избор“);  \r\n•\tчленките да са задължени да спазват изцяло първичното право на ЕС във всички области на политиката;  \r\n•\tпълно спазване на основните ценности на ЕС и принципите на правовата държава без възможност за диференциация между страните в тази област;  \r\n•\tстраните, които не могат или не желаят да се ангажират с пълното спазване на първичното право на ЕС, ще имат достъп до „някаква форма на партньорство“ с ЕС.  \r\nНезаконодателната резолюция беше подкрепена от 446 гласа „за“ срещу 138 гласа „против“ и 19 „въздържал се“.  \r\nЦитати  \r\nМомчил Неков (С&Д, България) коментира: „Понятието диференцирана интеграция не е политически неутрално и може да бъде интерпретирано като легитимиране на идеята за Европа на две скорости. Смисълът на ЕС е държавите членки да вървят заедно към общите си цели и заедно да се справят с проблемите. Диференцираната интеграция не помага на икономически по-слабите държави, а напротив, създава още по-голяма пропаст и възможност за задълбочаващи се дискриминационни процеси - т.е. икономически силните да отхвърлят слабите, но в друг аспект, а когато е необходимо, да претендират, че са едно.  \r\nГражданите на ЕС трябва да се чувстват равни, а не да се разделят на център и периферия, на първокласни и второкласни държави членки и да се прилагат двойни стандарти“.  \r\nБързи факти  \r\nИнтеграцията в ЕС може да се различава по скорост, териториален обхват и степен, и може да покрива различни законови форми:  \r\n•\tзасилено сътрудничество сред група държави (например в бракоразводното право);  \r\n•\tпостоянното структурирано сътрудничество (в сигурността и отбраната);  \r\n•\tняколко страни договориха постоянно неучастие в законодателството на ЕС (Дания например не участва в еврозоната);  \r\n•\tпреходни мерки, прилагани за нови държави членки (механизъм за сътрудничество и проверка или временни дерогации).  \r\nНачинът, по който се гледа на диференциацията, варира значително спрямо националния контекст. Тя може да бъде позитивна и да се възприема като възможност за по-бърз напредък в интеграцията или отрицателна, като път към създаване на първа и втора класа членство.", "date": "2019.01.17", "title": "ЕП: Интеграция: евродепутатите искат прекратяване на практиката на постоянно неучастие в правото на ЕС"}
{"url": "http://www.focus-news.net/news/2019/01/17/2613275/yambol-obyavena-e-gripna-epidemiya-na-teritoriyata-na-oblastta.html", "text": "На заседанието си днес Регионалната комисия за борба с грип и остри респираторни заболявания взе решение за обявяване на грипна епидемия на територията на област Ямбол за периода от 18 януари (петък) до 23 януари, включително. Това съобщиха от  пресцентъра на Общината . Решението е на основание на регистрираната епидемична заболяемост за периода 14 – 17 януари 2019г., която е 323.85 на 10 000. В тази връзка учебните заведения в Ямбол, както и в останалите общини в областта, преустановяват дейността си за 6 дни, считано от 18 януари. Детските градини и ясли продължават дейността си, при засилени противоепидемични мерки. \r\nНай-голям брой заболели в регион Ямбол са регистрирани във възрастовата група от 0 до 4 години - 25 от общо 223 заболели или 714.29 заболяемост на 10 000 население. Следва възрастовата група от 15 до 29 години - 38 заболели и заболяемост 391.75 на 10 000 население. \r\nОт РЗИ - Ямбол е указано да се проведат редица противоепидемични дейности - в лечебните заведения за болнична помощ да се спазват строго алгоритмите за действия при случаи на грип, да се прекратят свижданията в отделенията, задължително да се носят маски от персонала. Спират се и плановите операции, налага се строг контрол върху дезинфекцията и стерилизацията в отделенията и др. В лечебните заведения за извънболничната помощ се прекратява дейността на детските и женските консултации. \r\nСледващото заседание на комисията е насрочено за 23 януари (сряда) в 13.00 часа.", "date": "2019.01.17", "title": "Ямбол: Обявена е грипна епидемия на територията на областта"}
{"url": "http://www.focus-news.net/news/2019/01/17/2613279/prokuror-emiliya-rusinova-prichinata-za-smartta-na-25-godishnata-zhena-v-kv-banishora-e-zadushavane.html", "text": "Причината за смъртта на 25-годишната жена в кв. „Банишора“ е асфиксия, задушаване. Това каза на брифинг административният ръководител на Софийска градска прокуратура Емилия Русинова във връзка с убийството на 25-годишна жена в столичния квартал „Банишора“, предаде репортер на  Агенция „Фокус“ . „При влизането на служителите в апартамента, вратата е била заключена, наложило се е да бъде срязана.  Жертвата  е намерена на дивана в хола гола, дрехите са били разхвърлени, в жилището са намерени празни бутилки от алкохол и безалкохолни. Извършителят на деянието е намерен в съседната стая, гол до кръста лежал на леглото“, обясни тя. „По делото са налични данни за опити за самонаранявания или опити за самоубийство от страна на извършителя и през 2015 г. Поводът за това е била отново вероятна раздяла между него и предишна приятелка. Тогава той е имал среща с психолози, всичко това не се развива на територията на България и по делото няма медицински документи, които да установяват какво е било състоянието му“, посочи тя. „От данните по делото не са му били предписани лекарства. Свидетелските показания говорят за това, че извършителят е много емоционален и доста разстроен, след трагичен инцидент, който се е случил в семейството му преди няколко месеца. По делото са назначени експертизи, предстои да се установи дали има употребявани наркотични вещества“, коментира Русинова.  „Причината за смъртта на жертвата е асфиксия, задушаване“, подчерта тя.  \r\nДаяна ДЮЛГЕРОВА", "date": "2019.01.17", "title": "Прокурор Емилия Русинова: Причината за смъртта на 25-годишната жена в кв. „Банишора“ е задушаване"}
{"url": "http://www.focus-news.net/news/2019/01/17/2613290/nikolay-nikolov-bsp-byudzhetat-za-sport-v-sofiya-tryabva-da-e-pone-1-ot-obshtiya-na-stolichna-obshtina.html", "text": "Бюджетът за спорт в София трябва да бъде поне 1% от общия на Столична община. Това заяви общинският съветник от БСП Николай Николов в коментар по повод предстоящото приемане на Бюджет 2019 в края на януари, съобщиха от  пресцентъра на БСП-София.  За миналата година за спорт бяха отделени едва 0,2%. \r\n\"Управляващите в Столична община все още не са входирали тяхното предложение за Бюджет 2019, което ще бъде внесено за гласуване на следващата сесия в края на месеца. А днес е последният срок за това, коментира Николай Николов. - Досега основно от медиите разбираме, че Бюджет 2019 на СО ще бъде рекорден - 1,6 милиарда лева. Очаквам от цялата тази сума за спорт да бъдат отделени или отново 0,2%, или дори този процент да бъде намален на 0,1\", каза Николов. \r\nНа днешното заседание на СОС беше гласуван отчетът за изпълнение на сесия за програмно финансиране през 2018 година, обявена по Програма за развитие на физическото възпитание и спорта. \r\n\"От него става ясен един много неприятен факт - срещу отделените от Столична община 282 377 лева за финансиране на спорта в образователни институции, районни администраци и малки населени места, представянето на софийските училища в Ученическите игри в най-популярните спортове като футбол, баскетбол, волейбол, атлетика, хандбал на национални ниво, е трагично\", коментира Николай Николов. По думите му има спортове и възрастови групи, в които софийските училища дори не са в Топ 10 в класирането. \"Няма как да приема обяснението на заместник-кмета Тодор Чобанов, че Столична община не цели да произвежда шампиони. Това изказване е пълен абсурд за мен. Спортът, освен грижа за здравето, е и начин за изграждане на характер и навици у децата. А характерът се гради чрез мотивацията на тези деца да печелят спортните състезания, в които участват. Според протоколите на Министерство на образованието, Министерство на спорта и на Българската асоциация \"Спорт за всички\" от Училищните игри за 2018 година, в класиранията в различните възрастови групи представителите на София са изпреварени от градове като Етрополе, Правец, Несебър, Силистра, Хасково, Ботевград, Монтана, Видин... Какво повече да говорим!?\", коментира Николов. \r\nНиколай Николов заяви, че традицията на Столична община е спорадично да организира само празници на спорта, което по никакъв начин не показва устойчивост и развитие на физическото възпитание у подрастващите в града. \"Категорично смятам, че бюджетът за спорт, отделян от Столична община, трябва да бъде увеличен на поне 1% от общия. Освен това трябва да бъдат заложени повече критерии, с които да бъде ефективно контролирано изразходването на заделените средства\", заяви общинският съветник от БСП. \"Спортът е здраве и е най-добрата превенция от зависимостите от алкохол, цигари и наркотици. Освен това намалява агресията у децата и предпазва от затлъстяване. А българските деца са на трето място по затлъстяване в Европейския съюз по официални данни. Затова ние, общинските съветници, сме длъжни да направим необходимото, за да осигурим на подрастващите достатъчно ефективна възможност да спортуват, а не управляващите в СО да използват спорта за техен евтин пиар\", допълни той.", "date": "2019.01.17", "title": "Николай Николов, БСП: Бюджетът за спорт в София трябва да е поне 1% от общия на Столична община"}
{"url": "http://www.focus-news.net/news/2019/01/17/2613292/kmetat-na-sliven-stefan-radev-neka-slavnata-pamet-na-nashite-predtsi-ni-vdahnovyava-da-rabotim-savmestno-za-razvitieto-i-prosperiteta-na-grada.html", "text": "Със залп от около десет пушки започна честването на 141 години от Освобождението на град Сливен на площад „17-ти януари“. Това съобщиха от пресцентъра на  Община Сливен . \r\nЗалпът в чест на свободен Сливен и свободна България беше изпълнен от представители на Регионален клуб „Хаджи Димитър“ при Национално дружество „Традиция“. \r\nВ словото си кметът Стефан Радев посочи големия принос на града под Сините камъни за освобождението и възраждането на Българската държава. „В този ден отдаваме почит на хилядите наши съграждани, дали живота си за Родината. Въпреки превратностите на съдбата, Сливен не спира да търси своя европейски път и облик. Нека славната памет на нашите предци ни вдъхновява да работим съвместно за развитието и просперитета на града ни“, заяви кметът. \r\nЗаупокойна молитва в памет на загиналите и благодарствен молебен по повод освобождението на Сливен беше отслужена от Негово Високопреосвещенство сливенския митрополит Иоаникий и свещеници от  храм „Свети Николай Чудотворец”. \r\nВенци и цветя пред морената на площада поднесоха председателят на Общински съвет Сливен Димитър Митев и общински съветници, кметът Стефан Радев, зам. Областният управител Камен Костов, сливенският митрополит Иоаникий, началникът на РУ на МВР – Сливен гл. инсп. Димитър Кикьов, началникът на Гарнизон Сливен и командир на Военно формирование 22220 полк. Любомир Вачев, директори и представители на институции, неправителствени организации, политически партии, граждани и ученици. Венци и цветя бяха поднесени от името на народния представител Десислава Танева, директора на ТД „Национална сигурност“ Николай Чиликов и директора на ОДМВР – Сливен ст. комисар Димитър Величков. \r\nНа церемонията присъстваха още заместник – кметовете Стоян Марков и Пепа Чиликова. \r\nПо-късно бяха поднесени цветя и пред бюст- паметника на генерал Скобелев. \r\nОрганизатори на проявите, посветени на 141 години от Освобождението на Сливен са Община Сливен, Сливенска митрополия и Военно формирование 22220.", "date": "2019.01.17", "title": "Кметът на Сливен Стефан Радев: Нека славната памет на нашите предци ни вдъхновява да работим съвместно за развитието и просперитета на града"}
{"url": "http://www.focus-news.net/news/2019/01/17/2613288/ombudsmanat-maya-manolova-polozhitelnata-otsenka-ot-ek-za-borbata-s-afrikanskata-chuma-ne-tryabva-da-e-za-smetka-na-neobezshtetenite-stopani.html", "text": "Собственици на домашни животни не трябва да са потърпевши от мерките на Министерството на земеделието, храните и горите и на Българската агенция по безопасност на храните за справяне с болестта африканска чума по свинете. Похвално е, че Европейската комисия (ЕК) е дала положителна оценка за начина, по който институциите са се справили с проблема в Тутраканци, но не трябва хората да са платили тази цена. Това коментира омбудсманът Мая Манолова, която се срещна в Областната администрация във Варна със стопани от село Тутраканци, предаде репортер на  Радио „Фокус“ – Варна . „Ако искат адекватно да се борят с африканската чума и болестите по животните, би следвало коректно да обезщетяват хората, които са потърпевши от тази борба. Казала им е Европейската комисия „Браво“, и аз ще им кажа, когато тези, които са платили тяхната цена за борбата с африканската чума, бъдат обезщетени“, коментира още Мая Манолова.  \r\nСпоред нея в случая не става въпрос за толкова много пари, които Министерството на земеделието, храните и горите да не може да си позволи да отдели. Тя се ангажира да напише и правни препоръки по казуса и добави, че няма пречка дори Министерският съвет да вземе решение и с постановление, както се раздават пари на общини и области за различни обекти и нужди, да се подкрепят хората от селото. „Институциите се позовават на един текст от закона, че животните не са били регистрирани. Но питам аз - кои прасета, отглеждани от хората по малките населени места са регистрирани?“, заяви Мая Манолова. \r\nДиана СТОЕВА", "date": "2019.01.17", "title": "Омбудсманът Мая Манолова: Положителната оценка от ЕК за борбата с африканската чума не трябва да е за сметка на необезщетените стопани"}
{"url": "http://www.focus-news.net/news/2019/01/17/2613295/pp-abv-organizira-mezhdunaroden-energien-forum-pod-nadslov-energetika-ikonomika-sigurnost-aktualni-izmereniya-na-19-yanuari.html", "text": "На 19 януари (събота) ще се проведе международен енергиен форум под надслов \"Енергетика, икономика, сигурност – актуални измерения\". Събитието е организирано от ПП АБВ. Това съобщиха от пресцентъра на  партията . То ще се състои в хотел „Маринела“, зала „Витоша“ и е с начален час от 10.00 ч.   \r\nВъв форума участие ще вземат редица видни експерти в областта на енергетиката от България и чужбина. Доклади ще бъдат представени по следните теми: „АЕЦ Белене – да бъде или да не бъде?“, „АЕЦ Белене – политика, икономика и заетост на гилдията“, „Кадрово обезпечаване на АЕЦ „Белене“, „Ролята на България в регионалния европейски пазар на газ”, „Европейско законодателство за въглеродни емисии - предизвикателства“, „Къде отиват въглищата?“, „Въглищна енергетика – Quo Vadis“, „Ролята на енергетиката в икономика на знание, добавена стойност и достойно заплащане на труд“ и „Кадрово и научно обезпечаване на енергетиката“.  \r\nИзказване ще направи и основателят на АБВ и президент на Р България (2002-2012) Георги Първанов. \r\nНа събитието ще присъстват представители на синдикални и работодателски организации, на държавната администрация, депутати, кметове на населени места и дипломати.", "date": "2019.01.17", "title": "ПП АБВ организира международен енергиен форум под надслов \"Енергетика, икономика, сигурност – актуални измерения\" на 19 януари"}
{"url": "http://www.focus-news.net/news/2019/01/17/2613293/georgi-hadzhiev-sdvr-ubietsat-na-25-godishnata-zhena-v-kv-banishora-e-pravil-opit-za-samoubiystvo-predi-5-g-sled-razdyala-s-priyatelkata-si.html", "text": "Бащата на извършителя споменава, че преди около 5 години при раздяла с приятелката си, отново е правил опити да се самоубива. Аз си го обяснявам, че става дума за един лабилен човек. Това каза на брифинг директорът на СДВР Георги Хаджиев във връзка с убийството на 25-годишна жена в столичния квартал „Банишора“, предаде репортер на  Агенция „Фокус“ . „Конкретният повод за ревността, е че тя е получила смс, докато са били вкъщи, с който той е искал да се запознае. Отказано му е и след това вече фактическата обстановка предстои да се изяснява“, коментира той. По думите му до момента не са постъпвали данни за домашно насилие спрямо жертвата. Директорът на СДВР обясни, че по доказателства от делото има данни, че извършителят на убийството е пил успокоителни в последните дни. „Извършителят е направил два опита да се простреля с въздушен пистолет, единият е в лявата ръка, в меките тъкани, другият е прострелване в шията. Нараняванията му са повърхностни. След като е прегледан в „Пирогов“ и му е оказана специализирана помощ, вчера сме го привели в ареста на Второ районно управление. Няма сериозни наранявания, има порезна рана на лявата китка“, уточни Хаджиев. \r\nДаяна ДЮЛГЕРОВА", "date": "2019.01.17", "title": "Георги Хаджиев, СДВР: Убиецът на 25-годишната жена в кв. \"Банишора\" е правил опит за самоубийство преди 5 г., след раздяла с приятелката си"}
{"url": "http://www.focus-news.net/news/2019/01/17/2613274/v-belgrad-posreshtnaha-vladimir-putin-kato-bog-obzor.html", "text": "Държавният глава на Руската федерация Владимир Путин е на еднодневно посещение в Белград. Визитата на лидера на Кремъл в Сърбия – четвъртата му в западната ни съседка и първата от ноември 2014 г. насам – може и да е кратка, но е от съществено политическо значение. Пристигането на лидера на Кремъл предизвика огромен интерес и бе възприето като историческо събитие, което отразяват 700 журналисти от общо 160 медии от целия свят. \r\nУсърдните приготовления за посещението на руския президент в Белград дадоха основания на редица средства за масова информация да заговорят за посрещането на Путин „като Бог“ и „суперзвезда“. Белград е украсен с руски флагове, множество жители окачиха на балконите си знамена и портрети на президента на Русия. Една от главните забележителности на Белград – фонтанът на площад „Славия“ – бе украсена в цветовете на руското знаме в чест на визитата. „В чест на визитата на президента на Руската Федерация Владимир Путин фонтанът на Славия е в цветовете на руското и сръбското знамена“, написа на своята страница във „Фейсбук“ заместник-кметът на Белград Горан Весич. \r\nПрезидентът на Сърбия Александър Вучич подготви и специален подарък за височайшия си гост - малка шарпланинска овчарска. При последното му посещение в София през 2010 г. Путин получи от премиера Бойко Борисов Българско овчарско куче. \r\nЖителите на сръбското село Путиново (в южната част на страната, на 15 км от Медведжа) се надяват, че в хода на визитата си в Белград президентът на Русия Владимир Путин ще отдели време, за да им отиде на гости. „Наоколо всичко е под един метър сняг, но ние изчистихме пътя, нашето кафене (малък ресторант) „Крим“ е готово да нагости височайшия гост, нашата фирмена ракия „Путиновка“ също е готова. Добре дошъл“, разказа един от жителите на селото. \r\nПутин е очакван с нетърпение и извън пределите на Сърбия. В знак на благодарност за безкористната помощ и застъпничество за защита на държавните и националните интереси на Сърбия към държавния глава на Руската федерация Владимир Путин, гражданите в Северно Косово издигнаха руски знамена и плакати, символизиращи \"сърдечното приятелство\" между лидера на Кремъл и сръбския президент Александър Вучич. Пешеходната зона в северната част Косовска Митровица е украсена със знамената на Руската федерация, а трикольорите се виждат и в непосредствена близост до главния мост на Ибър, който разделя града.  \r\nПодобен \"декор\" се забелязва и в общините Звечан, Лепосавич и Зубин Поток, където на билбордове са изписани съобщения на руски „Благодаря” и „Ние сме братя. Бог е с нас\".  \r\nОсвен това голям брой граждани от Косово ще пътуват до Белград, за да присъстват на приема и лично да поздравят първия човек от Руската федерация. \r\nПо-късно медии цитираха жители на Лепосавич в Митровски окръг, Косово, които разкриха, че войници на КФОР са „унищожили“ билбордовете с лика на държавния глава на Руската федерация, поставени по повод еднодневното му посещение в Сърбия. \r\nСигурността на държавния глава на Руската федерация при посещението му в Сърбия ще бъде гарантирана от внушителните седем хиляди полицейски служители. Според непотвърдени данни в Сърбия по-рано са пристигнали 250 руски специалисти по сигурността, натоварени със задачата да проверят храната, климата и маршрута, по който ще се движи лидерът на Кремъл. Задействана е дори и сръбската армия.  \r\nУлиците, по които ще се движи Путин, са затворени, всички полети бяха спрени до пристигането му, руски и сръбски снайперисти са разположени на покривите на сградите, а граждани, живеещи в близост до Президентството в Белград, са инструктирани да затворят прозорците си и да дръпнат завесите си. \r\nПутин пристига в Белград за подписването на над 20 договора и споразумения в различни области. Най-важните документи засягат сектора на енергетиката, но и тези, които се отнасят до инфраструктурата. Ще бъдат подписани още споразумения в областта на отбраната, науката, иновациите, социалната защита, туризма и търговията. Всички те трябва да допринесат в кратък срок за подобряване на енергийната сигурност на западната ни съседка, модернизацията на железопътната мрежа, обменът между научните институции и увеличаване на търговския обмен. \r\nПосещението на руският президент ще протече по следния начин (часовете са за българско време): \r\n13:45 – Официално посрещане в Двореца на Сърбия; \r\n14:05 – Среща между Вучич и Путин в тесен формат; \r\n15:05 – Пленарна среща между делегациите на Сърбия и Русия; \r\n16:00 – Церемония, на която ще бъдат подписани двустранни документи в присъствието на двамата държавни глави; \r\n16:15 – Путин ще връчи на Вучич Ордена \"Александър Невски\"; \r\n16:20 – Изявления на президентите; \r\n19:15 – 19:45 – Двамата ще посетят храма „Свети Сава“. Тереза Герова", "date": "2019.01.17", "title": "В Белград посрещнаха Владимир Путин „като Бог“ (ОБЗОР)"}
{"url": "http://www.focus-news.net/news/2019/01/17/2613294/veliko-tarnovo-tsentar-za-grizha-za-vazrastni-hora-v-nevazmozhnost-za-samoobsluzhvane-otvarya-vrati-v-svishtov.html", "text": "Център за грижа за възрастни хора в невъзможност за самообслужване отваря врати в Свищов. Споразумение за това е подписано от кмета Генчо Генчев в началото на годината с Управляващия орган на Оперативна програма „Региони в растеж“, потвърди за  Радио „Фокус“ – Велико Търново  кметът на Община Свищов Генчо Генчев. Финансирането ще бъде осигурено като 100 % безвъзмездна финансова помощ. \r\nЦентърът бъде на мястото на бившата оздравителна детска градина, на ул. „Цар Борис“. Общата стойност на проекта е 540 000 лева. \r\nСвищовска община е една от 14-те в страната, в които предстои разкриването на подобна социална услуга. Веднага след приключване на ремонтите на сградата за центъра, ще започне и нов проект по Оперативна програма „Развитие на човешките ресурси“. С него ще бъдат осигурени 30 работни места за служителите, които ще обслужват лежащо болните в центъра – санитари, медицински сестри, социални работници, рехабилитатори и др. \r\nЛуиза ТРАНЧЕВА", "date": "2019.01.17", "title": "Велико Търново: Център за грижа за възрастни хора в невъзможност за самообслужване отваря врати в Свищов"}
{"url": "http://www.focus-news.net/news/2019/01/17/2613296/sliven-regionalna-biblioteka-sava-dobroplodni-otbelyazva-141-godini-ot-osvobozhdenieto-na-grada-s-dokumentalna-izlozhba.html", "text": "Регионална библиотека „Сава Доброплодни“ отбелязва 141 години от освобождението на Сливен с документална изложба. Това съобщиха от  библиотеката . \r\nПреди 140 години, през 1879 г., Сливенската градска община обявява 17 януари, 4 януари по стар стил, освобождението на Сливен от турско робство за „празник народен за ежегодно празнуване”. \r\nПо повод годишнината в централното фоайе на Регионална библиотека „Сава Доброплодни” е уредена документална изложба, която включва копия на документи, снимки и репродукции на картини свързани с хода на Руско-турската освободителна война и обстановката в Сливен в последните месеци преди Освобождението, документи за участници от града в Българското опълчение, речта на даскал Добри Чинтулов, произнесена при посрещането на руските войни в града на 17 януари 1878 г., писма на митрополит Серафим за спасяването на заточени сливенци и други документи свързани с паметното събитие. \r\nИзложбата ще бъде експонирана до 25 януари 2019 г.", "date": "2019.01.17", "title": "Сливен: Регионална библиотека „Сава Доброплодни“ отбелязва 141 години от освобождението на града с документална изложба"}
{"url": "http://www.focus-news.net/news/2019/01/17/2613284/ivitsa-dachich-sarbiya-ima-palna-podkrepa-ot-rusiya-no-putin-ne-nosi-reshenie-za-kosovo.html", "text": "Министърът на външните работи на западната ни съседка Ивица Дачич увери, че Сърбия има пълна подкрепа от Русия за постигане на компромисно решение за Косово, но лидерът на Кремъл Владимир Путин не носи на Белград за решение на Косово, съобщава електронното издание на сръбския вестник  Kurir . \r\n„Той не взема решение, пита ни какво е то. Редовно обменяме информация с тях през последните пет-шест години, откакто бях министър-председател\", заяви Дачич в Двореца на Сърбия, където беше организиран празничен прием. \r\nДачич поясни, че графикът за посещението е малко променен заради закъснение на Путин, но протоколът остава същият. \r\nРъководителят на сръбската дипломация заяви, че визитата на Владимир Путин представлява изрази и „континуитет“ на добрите отношения между Белград и Москва. Съгласно думите му, политическите отношения между двете страни са отлични. Тереза Герова", "date": "2019.01.17", "title": "Ивица Дачич: Сърбия има пълна подкрепа от Русия, но Путин не носи решение за Косово"}
{"url": "http://www.focus-news.net/news/2019/01/17/2613300/zlatka-petrova-istorik-navarshvat-se-141-g-osvoboditelniya-pohod-na-general-cherevin-v-rodopite.html", "text": "17 януари 1878 г е паметен ден за Средните Родопи и Смолян, когато получават свободата си, макар и за кратко. Това каза за  Радио „Фокус“ – Смолян  Златка Петрова – историк и главен уредник на Регионален исторически музей „Стою Шишков“ – Смолян. Денят ще остане завинаги в историята с освободителния поход на генерал Черевин, който преди 141 години влиза с Казашката кавалерийска бригада в смолянския квартал Устово, където е посрещнат от местното население като освободител. „След освобождението на Пловдив на 4 януари и боевете от 4 до 6 януари 1878 г. при селата Първенец, Марково, Брестник и Асеновград, част от разбитата армия на Сюлейман паша се втурва през Родопите към Беломорието, а друга част се насочва по пътя Хасково – Кърджали. Освободителният поход на руската армия на генерал Черевин в Средните Родопи започва след разбиването на турската армия на Сюлейман паша. На 12 януари 1878 г. Казашката кавалерийска бригада на генерал Черевин, в състав от осем сотни, потегля от Асеновград в посока Бачково-Павелско-Хвойна-Чепеларе-Устово-Рудозем-Златоград-Димотика“, поясни Петрова. Тя разказа, че в донесение командирът на четвърти ескадрон от девети Хусарски – Киевски полк ротмистър Ренард пише до полковия си командир, че пътят между Станимъка и Наречен е по склона на планината и се издига на голяма височини, има много камъни и скали, които са като естествена стъбла с височина до 2,5 метра. По думите му, подемите са били стръмни и хлъзгави, а пътеката е била твърде тясна. Нощем движението по нея е било невъзможно. Походът е извършен за 9 часа , като само половин час е можело да се язди, а през останалото време съ вървели пеша, поясни Петрова. \r\n„На 17 януари 1878 г. камбаните на двете устовски църкви известяват навлизането на русите, които са посрещнати възторжено от местното население. „Радостта беше неописуема – разказва Стою Шишков – миналото се забрави. Това бе за първи път от векове, когато руски крак стъпваше в сърцето на Родопите”. На 18 януари конен отряд с 30 конници се отправя за Долно Райково и Смолян. Денят 19 януари 1878 г. остава трайно в народната памет на златоградчани, а идването на руските войски е възпято в народна песен“, посочи Петрова. \r\nТя отбеляза, че изкуствено и несправедливо установената граница съгласно Берлинския договор, която разделя еднородното българско население на две части, довежда до постоянния копнеж и поражда нова борба на хората от двете страни на границата за пълното обединение на Родопската област. Този процес завършва, макар и непълно, с Балканската война. „Паметни ще останат дните 19, 20 и 21 октомври 1912 г., когато воините на 21 пехотен Средногорски полк, командвани от прославения командир Владимир Серафимов, извоюваха желаната свобода. Връх Средногорец се превърна в жертвеник, в място за свята клетва и с гордост е наричан от местното население „Родопската Шипка”“, каза още Златка Петрова. \r\nНели ГЕРГЬОВСКА", "date": "2019.01.17", "title": "Златка Петрова, историк: Навършват се 141 г. освободителния поход на генерал Черевин в Родопите"}
{"url": "http://www.focus-news.net/news/2019/01/17/2613299/rudolf-dzhuliani-nikoga-ne-sam-zayavyaval-che-ne-e-imalo-tayno-sporazumenie-mezhdu-kampaniyata-na-donald-tramp-i-rusiya.html", "text": "Никога не съм заявявал, че не е имало тайно споразумение между кампанията на Доналд Тръмп и Русия, заяви адвокатът на Доналд Тръмп, като обаче уточни, че никога не е имало доказателства за участието на  настоящия американски президент в такова споразумение в телевизионно интервю по американския телевизионен канал CNN,  цитиран от американското електронно издание  The Hill . \r\nДжулиани добави, че само е казвал, че Тръмп, а не неговата кампания, не  е  участвал в тайни споразумения  с руснаците. \r\n\"Няма нито един доказателствен материал, че президентът на Съединените щати е извършил дори едно престъпление, в заговор с руснаците, за да хакнат сървърите на [Демократичния национален комитет]\", каза Джулиани. \r\n\"Президентът не заговорничил с руснаците\", добави той. \r\nДжулиани добави, че ако се е имало тайното споразумение, това се е случило преди много време. \r\n„Не е доказано, защото никога не се е случвало. ... казвам ви, че няма шанс да се е случило - добави той. \r\nКоментарите на Джулиани идват в момент, когато специалният прокурор Робърт Мюлер приключва разследването на руската намеса в изборите през 2016 г. и евентуално тайно споразумение между кампанията на Тръмп и Русия. Мюлер също така разследва евентуално възпрепятстване на правосъдието от страна на Тръмп. \r\nТръмп отдавна отхвърли обвиненията по разследването, започнало през май 2017 г., като го нарече „лов на вещици“ и многократно отрича, че неговата кампания е взаимодействала с усилията на Русия да наклони изборите в негова полза. \r\nВодещият е посочил на Джулиани неотдавнашните разкрития, че бившият ръководител  на кампанията на Тръмп, Пол Манафорт, е бил обвинен от Мюлер за споделяне на вътрешни данни от кампаниите с Константин Килимник, руски гражданин, заподозрян във връзки с руското военно разузнаване. \r\nДжулиани твърди, че споделянето на данни от прочувания с Москва не е \"тайно споразумение\". \r\n\"Данните от социологическите проучвания се дават на всички\", добави той. \r\nИзданието отбелязва, че досега Мюлер е обвинил пет бивши сътрудници от кампанията на Тръмп, както и повече от 20 руснаци.  Юлиян Марков", "date": "2019.01.17", "title": "Рудолф Джулиани: Никога не съм заявявал, че не е имало тайно споразумение между кампанията на Доналд Тръмп и Русия"}
{"url": "http://www.focus-news.net/news/2019/01/17/2613301/novaya-gazeta-rusiya-na-kolko-chasti-mozhe-da-se-raztsepi-srabskata-patriarshiyai-shte-posledvat-li-balkanite-ukrainskiya-primeri-i-chast.html", "text": "През първите дни на януари се изостри конфликтът между президента на Черна гора и Черногорско-Приморската митрополия на Сръбската православна църква (ЧПМ СПЦ). Сега в страна считат за нелегални мигранти 50 сърби – свещенослужители на ЧПМ СПЦ, както и членовете на техните семейства. Черногорското Министерство на вътрешните работи ги лиши от право на жителство, а този факт бе припомнен от митрополит Амфилохий (Радович) в рамките на речта му по случай Рождество Христово, пише Артур Приймак в материал за  руското издание „Новая Газета“ , представен без редакторска намеса. Греховете на президента    \r\nСпоред Амфилохий, Джуканович е извършил няколко тежки грехове пред Бога. Първият е признаването на самопровъзгласеното Косово през 2008 година. По неговите думи, по този начин държавният глава е предал светата за християните област, за чиято свобода са загинали мнозина черногорци, „в ръцете на позора на албанския народ“. Вторият грях на Джуканович е присъединяването към санкциите на Запада срещу Русия. Третият е желанието му да създаде автокефална Черногорска църква. \r\n„Сръбската църква (с присъствието си в Черна гора) подкопава независимостта на Черна гора. За да противодействаме на това, трябва да възстановим автокефалната Черногорска църква“, заяви президентът в интервю пред Cgtrk в края на декември 2018 година. Независимата църква на страната, по думите на Джуканович, ще бъде създадена чрез предаването на имуществото на СПЦ на черногорската държава, след това то трябва да предаде храмовете и манастирите на автокефалните структури, а процесът трябва да завърши с томос (указ) от Константинополския патриарх – както в Украйна. Употребената от държавния глава дума „възстановяване“ говори за това, че имащата традиции черногорска автокефалия е била ликвидирана някога от сърбите по време на „окупацията“ на Черна гора. Именно това заяви починалият през 1996 година Антоний Абрамович – духовен лидер на черногорските автокефалисти, бивш клирик от неканоничната Хърватска православна църква, създадена през 1942 година от нацистите в окупираната Югославия. Митрополит Амфилохий заяви, че властите „ги е срам от историята на Черна гора“ и имената на черногорците – светии на СПЦ. Що се отнася до състава на бъдещата църква Радович заяви: тук ще влязат „отхвърлените от Сръбската църква“. \r\nНапомняме, че през 2016 година Джуканович отбеляза десетата годишнина от черногорската независимост с подписване на протокола за влизане в НАТО. „Главната опора на опозицията на НАТО в Черна гора е СПЦ“, заяви Джуканович в интервю пред американското списание Politico. „Това е цената, която Черна гора плаща от времената на трагичния завършек на Първата световна война, когато нашата територия бе анексирана от Сърбия, а Черногорската православна църква бе разпусната. Оттогава СПЦ води война против независимата черногорска държава и продължава да прави това. Поразително е, че църквата упорства, въпреки че сръбското правителство се отказа от предишните си позиции“. Църковното Косовско поле \r\nВ средата на януари т.г. косовските власти трябва да пуснат платформа за преговорите със Сърбия за признаването на Косово. Още през декември тази платформа бе изработена от втората по значимост партия в страната – Социалдемократическата, оглавявана от кмета на Прищина Шпенд Ахмети. През декември официален Белград обяви, че има намерение да води преговори за Косово само в ООН и с посредничеството на САЩ, Русия и Китай. От това следва, че там не виждат перспективи за директни контакти с Прищина. \r\nВ края на декември сръбският президент Александър Вучич заяви в интервю за сръбския телевизионен канал „Пинк“: заедно с Ахмети преките преговори със сърбите от Косово ще бъдат водени от Фатмир Лимай, лидер на Социалдемократическата инициатива. Както каза Вучич, Лимай е военен престъпник, а сърбите няма да седнат на масата за преговори с такъв човек. Но „сръбският“ ентусиазъм на косоварите не се появи просто така. Вучич заяви в интервю: „Сърбия е готова да преговаря с Прищина, за да осигури мир за своя народ  и за по-младите поколения“. \r\nБелград постави и условия на Прищина: преговорите ще започнат, когато Косово отмени 100-процентовите мита върху сръбските стоки. От транзита през Косово зависи сръбската икономика и оттук става ясно, че: Белград не се отказьва от преговорите заради принципа „Косово е Сърбия“ и не заради страх за съдбата на православните светини в Косово. В Белград още миналата есен отбелязаха, че са съгласни да приемат условията на косовския план за създаване на т.нар. разграничителни линии между териториите, населявани от сърби и албанци. Сигурността на етническите анклави ще бъде обезпечавана от армията на Косово, която се създава в момента от отряди на „Армията за освобождение на Косово (АОК)“. Международните сили КФОР и мисията на ОССЕ ще бъдат изтеглени от Косово. \r\nСръбската църква категорично отказва да се „разграничи“. „Под прикритието на „делимитацията“ се предвижда отделянето от Сърбия ако не на цялото Косово и Метохия, то поне на най-голямата и най-важната част, което ще доведе до признаванието, че то е част от назависимото Косово, или дори от т.нар. „Велика Албания“, се казва в комюнике на Събора на епископите на СПЦ от декември. „При такъв сценарий мнозинството  от сърбите ще бъдат принудени да напуснат историческата родина. Етнически чистото албанско общество ще започне да се създава с още по-бързи темпове и те ще унищожат всички следи от нашето историческо съществуване“. „В продължение на цялата ни история, а и днес, Косово и Метохия е бил на първо място въпрос за оцеляване на нашето духовенство и нашите вярващи. Пълният суверенитет и целостта на Сърбия в Косово и Метохия не могат да бъдат поставени под съмнение при никакви обстоятелства“, се казва в комюникето на СПЦ. \r\n“Джуканович призна Косово, следвайки своята линия“ Черна гора не е Сърбия“, заедно с Македония, през 2008 г“, заяви пред „НГР“ доцентът от Департамента за чуждестранни регионални изследвания и външна политика на РГГУ Вадим Трухачев. – „Северната и западната част на Косово са Метохия, сърцето на сръбското православие. Има световноизвестен манастир в Високите Дечани, древната столица на сръбските първойерарси, град Печ. Свещеният статут на православното Косово е бил запазен при османските турци, което не е така с режима на президента на Косово Хашим Тачи. Добросъседските отношения на Джуканович с режима Тачи е меч с две остриета. Джуканович дължи на местните албанци и славянски мюсюлмани независимостта на неговата република и неговата неограничена власт. През 2006 г., когато Джуканович организира референдум за независимост, тези малцинства единодушно се изказаха „за“. Във всеки един момент албанците в Черна гора могат да издигнат претенции за своите специални права, както правят албанците в Македония“. \r\nКрай на първа част. \r\nПревод и редакция:", "date": "2019.01.17", "title": "„Новая газета“ (Русия): На колко части може да се разцепи Сръбската патриаршия? Ще последват ли Балканите украинския пример? ( I част)"}
{"url": "http://www.focus-news.net/news/2019/01/17/2613302/burgas-obshtinata-predlaga-nova-viziya-za-ul-aleko-konstantinov.html", "text": "Община Бургас финансира със свои средства изработването на проект за пълно преобразяване на ул. \"Алеко Константинов\" в централна градска част. Обектът е заложен в капиталовата програма на новия бюджет за 2019 г., който очаква одобрението на местния парламент в края на януари. Това съобщиха от пресцентъра на  Община Бургас . Преди да се случи практическата реализация на проекта, бургазлии имат възможността да изразят своето мнение, да направят забележка или допълнително предложение. За целта пишете до obshtina@burgas.bg. \r\nУлица \"Алеко Константинов\" е в идеалния център на града, граничи със СУ \"Кирил и Методий\" и площад \"Тройката\", но е в много лошо състояние. Тази година дойде и нейният ред за пълна промяна, като в проекта Община Бургас предвижда подмяна на настилките, създаване на нови зелени площи, поставяне на пейки, оформяне на кътове за приятен отдих, монтиране на ново осветление и видеонаблюдение, поставяне на перголи с пълзяща растителност като на \"Богориди\", покритие на района с безжичен интернет. Предложението за новата настилка е да се използват основно гранитни павета. По протежението на улицата ще бъдат подредени красиви павилиони от дърво, метал и стъкло, в които бургаските занаятчии да предлагат своята ръчно изработена продукция. По проект трябва да се изгради и малко арт кафене. \r\nВ края на миналата година Община Бургас стартира обновлението на редица малки улички в ЦГЧ, което ще завърши през настоящата 2019-та. Това са \"Лермонтов\", \"Шипка\", \"Отец Паисий\", \"Иларион Макариополски\", \"Успенска\", \"Гео Милев\", \"Граф Игнатиев\" и \"Константин Фотинов\". Целта е градският център да стане още по-приятен за разходка, забавление, среща с култура и изкуство. Преобразената \"Алеко Константинов\" също трябва да стане част от новото по-красиво лице на Бургас.", "date": "2019.01.17", "title": "Бургас: Общината предлага нова визия за ул. \"Алеко Константинов\""}
{"url": "http://www.focus-news.net/news/2019/01/17/2613306/lyuben-dobrev-sobstvenik-na-zhivotni-ot-selo-tutrakantsi-registriraneto-na-praseta-za-otglezhdane-v-zadniya-dvor-e-mnogo-slozhno.html", "text": "Регистрирането на прасета за отглеждане в задния двор е много сложно, а в малките населени места масово няма ветеринари на разположение. Това коментира по време на среща с омбудсмана Мая Манолова в Областната администрация във Варна, Любен Добрев, един от собствениците, доброволно предали за евтаназиране прасетата си в село Тутраканци заради опасността от африканска чума, предаде репортер на  Радио „Фокус“ – Варна . По думите му животните, отглеждани в задните дворове на къщите, масово не са регистрирани, защото процедурата е изключително сложна. „Ако искам да си купя регистрирано прасе няма да ми продадат. Вече съм подал документи за отглеждане на прасета в заден двор. Но пет прасета с марка никой не продава. Няма и ветеринари. Засегнати са и хора от околните села“, коментира пред обществения защитник Любен Добрев, чиито 11 животни са били умъртвени преди 6 месеца в село Тутраканци.  \r\nМъжът твърди, че гледа прасета от 15 години и за това време нито един ветеринарен лекар не е минавал да го провери. Любен Добрев призова ветеринарите да излязат от канцелариите си и да отидат на терен, да издават документи  на хората по селата. „С още един съсед сме подали документи за регистрация на обекти, но няма от къде да си купим прасета с марки“, обясни още той. Стефан Данаилов, който също е отглеждал прасета в Тутраканци, обясни днес пред Мая Манолова, че преди 6 месеца, селото се напълнило с полиция и жандармерия. Деветте му прасета били умъртвени за половин с електрошок и изнесени. Впоследствие се оказало, че животните не са заразени с болестта африканска чума. „Ако ни бяха предупредили щяхме да вземем мерки, тези животни нямаше да бъдат унищожени. Това са здрави животни. Вече 6 месеца нямаме никакъв отговор от никого, подписахме само едни декларации. На тези животни всеки малко или много е разчитал. Дано някой ни чуе от управляващите и от Агенцията по безопасност на храните, да дойдат и да ни кажат индивидуално как ще ни обезщетят“, настоя Стефан Данаилов. Той добави, че ако и срещата с омбудсмана остане без резултат, собствениците на евтаназирани животни ще съдят държавата. За целта засегнатите от мерките стопани вече са наели и адвокат. \r\nДиана СТОЕВА", "date": "2019.01.17", "title": "Любен Добрев, собственик на животни от село Тутраканци: Регистрирането на прасета за отглеждане в задния двор е много сложно"}
{"url": "http://www.focus-news.net/news/2019/01/17/2613289/faz-glasuvaneto-za-plan-b-za-brekzit-shte-se-provede-na-29-yanuari.html", "text": "Британските депутати ще гласуват за „План Б“ за излизането на Обединеното кралство от структурите на Общността на 29 януари, съобщава германският вестник  Die Frankfurter Allgemeine Zeitung . \r\nДоговореното от Брюксел споразумение на премиера Тереза Мей бе отхвърлено във вторник с огромно мнозинство. Предстои Лондон да обясни как ще процедира. За целта преди това министър-председателят Тереза Мей ще се срещне с политици от различни партии.  Тереза Герова", "date": "2019.01.17", "title": "FAZ: Гласуването за „План Б“ за Брекзит ще се проведе на 29 януари"}
{"url": "http://www.focus-news.net/news/2019/01/17/2613303/starshi-komisar-petar-kotsin-odmvr-vidin-pet-sa-tezhkite-katastrofi-stanali-prez-dekemvri-minalata-godina-na-teritoriyata-na-oblastta.html", "text": "Пет са тежките катастрофи станали през декември миналата година на територията на Видинска област, няма загинали, а ранените са 6. Това каза на пресконференция старши комисар Петър Коцин, директор на ОДМВР - Видин, предаде репортер на  Радио „Фокус“ – Видин . През месеца са възникнали 35 пътни произшествия. „При проверки в региона пътните полицаи са установили за 1 месец 1763 нарушения, съставили са 449 акта, 582 фиша“, каза директорът на ОДМВР - Видин. Той допълни, че 459 са катастрофите през изминалата 2018 година във Видинска област, от тях тежките са 78, като загиналите са 12 души, а ранените са 83. \r\nАнна ЛОЗАНОВА", "date": "2019.01.17", "title": "Старши комисар Петър Коцин, ОДМВР - Видин: Пет са тежките катастрофи, станали през декември миналата година на територията на областта"}
{"url": "http://www.focus-news.net/news/2019/01/17/2613298/predsedatelyat-na-bsp-korneliya-ninova-sabra-vsichki-oblastni-predsedateli-na-partiyata-za-starta-na-novata-politicheska-godina.html", "text": "Председателят на БСП Корнелия Нинова събра всички областни председатели на партията за старта на новата политическа година. Това съобщиха от пресцентъра на  Националния съвет на БСП . С представителите на структурите от цялата страна се обсъждат задачите пред партията за 2019 г., предстоящите европейски, местни избори, както и възможни предсрочни парламентарни избори. \"Ние сме първата партия в България, която излиза с платформа за Европейските избори. Веднага след като Конгресът я приеме, тя трябва да се представя и обяснява на хората. Тези избори са важни, не само защото ще предопределят промяната в Европа, но и защото при наша победа, ще сложат край на статуквото в България, на правителството на Борисов и ще дадат възможност за промяна и тук\", заяви Нинова. Във връзка с предстоящите местни избори беше обсъдено - как Визия за България да бъде разработена във визия за всеки регион и община. Да се представят начините за решаване на наболели местни проблеми - изиска ръководството от областните структури.  Корнелия Нинова представи готовността за старта на Българска свободна телевизия. Тя започва излъчване преди Конгреса, който ще се проведе на 26.01.2019 г.", "date": "2019.01.17", "title": "Председателят на БСП Корнелия Нинова събра всички областни председатели на партията за старта на новата политическа година"}
{"url": "http://www.focus-news.net/news/2019/01/17/2613307/shumen-mladezhi-nameriha-mazhki-portfeyl-s-pari-i-dokumenti-i-go-predadoha-na-politsiyata.html", "text": "Младежи намериха мъжки портфейл с пари и документи и го предадоха в полицейското управление в Шумен. Това съобщиха от  ОДМВР-Шумен . Случката станала малко преди 14.00 часа. 13-годишният Румен Ангелов и 15-годишният Стефан Младенов се срещнали пред магазина в селото Троица. Стефан почти настъпил черен мъжки портфейл, който бил на земята. Момчетата го вдигнали и го разгледали. Видели, че в него има лични документи, дебитна безконтактна карта на мъж от Шумен и сумата от 135 лева. Качили се на междуградския автобус, платили билети с личните си средства и дошли в полицейското управление в Шумен, за да го предадат. Дежурни полицаи се свързали веднага със собственика на портфейла. 28-годишният мъж  казал, че не е разбрал как и къде го е загубил. Помолил да бъдат предадени по 30 лева на децата като награда.  Доволен съм както от постъпката си, така и от наградата, коментира Стефан, който е ученик в ПГ по архитектура и геодезия в Шумен. Доплува, че няма значение кое колко са ценни вещите в портфейла ,  а е важна  постъпката. Пред инспектор Светослав Иванов от Детска педагогическа стая към РУ- Шумен  13-годишния Румен каза, че не е очаквал да получи награда от собственика, но е радостен, че е успял да помогне.  Момчетата споделиха, че нито за момент не са си помислили да запазят парите за себе си. Радостни  след получената награда  обясниха, че ще отидат да направят няколко обиколки на картинг –пистата в Шумен, след което ще се приберат и ще разкажат на родителите си за случката.  Знаем, че ще ни похвалят и ще се гордеят с нас, казаха момчетата при тръгване от полицейското управление.", "date": "2019.01.17", "title": "Шумен: Младежи намериха мъжки портфейл с пари и документи и го предадоха на полицията"}
{"url": "http://www.focus-news.net/news/2019/01/17/2613297/mvnr-ungariya-podkrepya-balgariya-v-protesta-sreshtu-paketa-mobilnost.html", "text": "Унгария изрази готовност да подкрепи България в по-нататъшните й усилия против приемането на пакета „Мобилност – 1“ (т.нар. пакет „Макрон“). Въпросът беше обсъден на работна среща между вицепремиера и министър на външните работи Екатерина Захариева и министъра на външните работи и търговията на Унгария Петер Сиярто в рамките на посещението му в България, съобщиха от  пресцентъра на Министерството на външните работи.  И двамата министри бяха единодушни, че в този си вид пакетът „Мобилност“ нарушава правилата на европейския пазар като за предлог се използва въпросът със защитата социалните права на шофьорите.  \r\n„Ако един бизнес е по-конкурентоспособен от друг, ако българските и унгарските превозвачи, например, са по-конкурентноспособни, защо те да не бъдат наемани в Европа“, заяви Екатерина Захариева.   \r\n„Ние смятаме, че предложенията по пакета „Мобилност“ са срещу европейските ценности и договори. Това, което ни тревожи, е че западноевропейците не приемат, че има икономически сфери, където централноевропейците са по-конкурентноспособни“, отбеляза Петер Сиярто.  \r\nНа срещата беше засегната и темата за Глобалния пакт на ООН за миграцията, като Петер Сиярто отбеляза със задоволство решението България засега да се въздържи от присъединяване към документа и подчерта, че въпросът с  миграцията продължава да бъде от първостепенна важност за Унгария. В този контекст външният министър на Унгария даде висока оценка на ефективните действия на страната ни за опазване на външната граница на ЕС срещу нелегалната миграция и трафика на хора.  \r\nПетер Сиярто отбеляза интереса на Унгария да използва природен газ от продължението на газопровода „Турски поток“ през България и Сърбия, ако то бъде реализирано. Министър Захариева подчерта, че България проучва тази възможност, инвестирала е много в своята газопреносна мрежа и се стреми към диверсификация на източниците на газ.  \r\nДвамата министри обсъдиха и несигурността с въпроса по излизането на Великобритания от Европейския съюз, както и други въпроси от регионалния, европейския и международен дневен ред.", "date": "2019.01.17", "title": "МВнР: Унгария подкрепя България в протеста срещу пакета „Мобилност“"}
{"url": "http://www.focus-news.net/news/2019/01/17/2613308/kyustendil-obshtinite-dupnitsa-sapareva-banya-i-bobov-dol-sa-zapochnali-protsedura-za-izgrazhdane-na-instalatsii-za-kompostirane-i-predvaritelno-tretirane-na-bitovite-otpadatsi.html", "text": "Общините Дупница, Сапарева баня и Бобов дол са започнали процедура за изграждане на инсталации за компостиране и предварително третиране на битовите отпадъци. Това съобщиха за Радио „Фокус” – Кюстендил от  Община Дупница . Вече е подписан договор между трите общини и Министерство на околната среда и водите, в качеството му на Управляващ орган на Оперативна програма „Околна среда”,  за предоставяне на безвъзмездна финансова помощ по „Комбинирана процедура за проектиране и изграждане на компостиращи инсталации и на инсталации за предварително третиране на битовите отпадъци”. По проекта се предвижда изграждане на двата вида инсталации. Общата цел е да се намали количеството на депонираните отпадъци от трите общини, чрез изграждане на инфраструктура за разделно събиране и оползотворяване на зелените битови отпадъци и предварително третиране на смесените битови отпадъци, което да доведе до поетапното намаляване на количествата биораградими битови отпадъци за депониране. \r\nВенцеслав ИЛЧЕВ", "date": "2019.01.17", "title": "Кюстендил: Общините Дупница, Сапарева баня и Бобов дол са започнали процедура за изграждане на инсталации за компостиране и предварително третиране на битовите отпадъци"}
{"url": "http://www.focus-news.net/news/2019/01/17/2613309/smolyan-administrativniyat-sad-v-grada-otmeni-malchaliv-otkaz-na-kmeta-na-obshtina-nedelino-za-dostap-do-obshtestvena-informatsiya.html", "text": "Състав на Административен съд – Смолян, с Решение № 13 от 17.01.2019 г., по адм. дело № 353/2018 г., отмени постановения мълчалив отказ и постановения изричен отказ, обективиран в Решение № 3/12.12.2018 г. на кмета на община Неделино, да се произнесе по заявление за достъп до обществена информация, подадено от „Диолен“ ЕООД, и върна делото като преписка на административния орган, за произнасяне по заявлението в 14-дневен срок от получаването му, при спазване на указанията по приложение на материалния закон. Това съобщиха от  Административен съд – Смолян . За постановяването на този резултат, съдът прие, че мълчалив отказ в производството по ЗДОИ, е недопустим, а постановеният изричен отказ след образуване на делото, е незаконосъобразен, тъй като поисканата информация е обществена такава по смисъла на чл. 2 на Закона за достъп до обществена информация и не касае дейността на трети лица. Решението на съда е окончателно и не подлежи на обжалване.", "date": "2019.01.17", "title": "Смолян: Административният съд в града отмени мълчалив отказ на кмета на община Неделино за достъп до обществена информация"}
{"url": "http://www.focus-news.net/news/2019/01/17/2613291/varna-nyama-da-ima-gripna-vakantsiya-za-uchenitsite-v-grada.html", "text": "До края на седмицата няма да има грипна ваканция за учениците във Варна. Това реши комисията за борба с грипа, която заседава в Регионалната здравна инспекция, предаде репортер на  Радио „Фокус“ – Варна . По думите на директора на Регионалното управление на образованието засега заболеваемостта в учебните заведения на територията на града не е достатъчно висока за спиране на занятията. До края на седмицата в грипна ваканция ще бъдат децата в осем общини в областта. Това са Аврен, Белослав, Вълчи дол, Девня, Долни чифлик, Провадия и Суворово. Във връзка с увеличената заболеваемост във Варна от грип и остри респираторни заболявания, комисията е взела решение за ограничаване на приема за детските и женските консултации. \r\nДиана СТОЕВА", "date": "2019.01.17", "title": "Варна: Няма да има грипна ваканция за учениците в града"}
{"url": "http://www.focus-news.net/news/2019/01/17/2613312/kamarata-na-stroitelite-v-balgariya-shte-dade-preskonferentsiya-na-18-yanuari.html", "text": "Камарата на строителите в България (КСБ) ще даде пресконференция. Тя ще се проведе на 18 януари (петък) от 12.00 часа в Централния офис на Камарата на строителите в България, ул. „Михаил Тенев“ №6, ет. 1. Това съобщиха от  пресцентъра на КСБ . В пресконференцията ще участват изп. директор на Камарата инж. Мирослав Мазнев и представители на пътностроителни фирми, членове на КСБ.", "date": "2019.01.17", "title": "Камарата на строителите в България ще даде пресконференция на 18 януари"}
{"url": "http://www.focus-news.net/news/2019/01/17/2613310/mariya-dimitrova-obrazovatelen-konsultant-nyama-otliv-na-kandidat-studenti-ot-veliko-tarnovo-zhelaeshti-da-se-obuchavat-vav-velikobritaniya.html", "text": "Няма отлив на кандидат-студенти от Велико Търново и региона, желаещи да се обучават във Великобритания. Това каза за  Радио „Фокус“ – Велико Търново  Мария Димитрова, офис мениджър във фирма за образователни консултации. Тя посочи, че крайният срок за подаване на документи за обучение на Острова е изтекъл на 15 януари. За момента няма промяна в броя на подадени апликации сравнено с преходни години предвид предстоящия Брекзит. 70% от желаещите да продължат образованието си в чужбина избират Великобритания. Годишно от региона около 100 деца се записват в британски университети. За миналата година техният брой е 110.  \r\n„Не можем да кажем колко човека реално ще учат от септември месец  във Великобритания, защото някой студенти имат практика да подават документи паралелно в повече от една държави“, посочи Мария Димитрова. Тя допълни, че за студентите, приети в британски университети тази година, условията по финансирането се запазват, без значение дали държавата ще излезе от Европейския съюз или не. „Организацията, която отпуска финансиране,  е гарантирала, че всички студенти, които ще започнат образованието си от септември 2019 година, ще получат кредит, който ще покрие изцяло таксите им. За рестрикциите и по какъв начин европейските студенти във Великобритания ще влизат в страната– дали с паспорт или с виза, е въпрос на време да разберем. Изчакваме, тъй като и нас ни вълнува този въпрос. За момента условията по финансирането остават същите. Това е потвърдено на 100%. Няма да има промяна и за тези, които вече се обучават там. Бъдещето ще покаже какво предстои за следващите кандидат-студенти – за тези, които в момента са в 10 и 11 клас“, посочи Мария Димитрова. \r\nНадежда КРЪСТЕВА", "date": "2019.01.17", "title": "Мария Димитрова, образователен консултант: Няма отлив на кандидат-студенти от Велико Търново, желаещи да се обучават във Великобритания"}
{"url": "http://www.focus-news.net/news/2019/01/17/2613313/sofiya-katastrofa-mezhdu-tramvay-i-lek-avtomobil-e-stanala-na-krastovishteto-pri-bul-shipchenski-prohod-i-ul-nikolay-kopernik.html", "text": "Катастрофа между трамвай и лек автомобил е станала на кръстовището при бул. „Шипченски проход“ и ул. „Николай Коперник“, предаде репортер на  Агенция „Фокус“ . Лекият автомобил е управляван от жена. При инцидента няма пострадали. На местопроизшествието все още не е пристигнал полицейски екип.", "date": "2019.01.17", "title": "София: Катастрофа между трамвай и лек автомобил е станала на кръстовището при бул. „Шипченски проход“ и ул. „Николай Коперник“"}
{"url": "http://www.focus-news.net/news/2019/01/17/2613311/burgas-sadat-dopusna-ekstraditsiya-na-kazahstanski-grazhdanin-privlechen-kato-obvinyaem-v-rodinata-si-za-dlazhnostno-prisvoyavane-v-golemi-razmeri.html", "text": "Окръжен съд – Бургас допусна екстрадиция на казахстански гражданин, като го предаде на родната му страна в изпълнение на официална молба за екстрадиция. Това съобщиха от пресцентъра на  Окръжен съд – Бургас . Производството е по реда на чл. 17, ал. 1 от Закона за екстрадицията и Европейската заповед за арест. В съдебното заседание днес исканото лице и неговата защита изразиха доброволно съгласие за незабавна екстрадиция. От доказателствата по делото съдът установи, че деянието, за което е привлечен М. Л. – длъжностно присвояване в особено големи размери, съставлява престъпление, съобразно законодателството на Р. Казахстан и Р. България, като посочената присвоена сума по равностойност в лева се равнява на 1 743 876 лева.  \r\nЗа посоченото в НК на Република Казахстан престъпление, максималният срок „Лишаване от свобода“ е 12 години, а в Наказателния кодекс на Република България е от 10 до 20 години. Окръжен съд – Бургас констатира, че са на лице основанията, за да се уважи изразеното от исканото лице съгласие за незабавно екстрадиране и не са на лице основания за отказ за екстрадиция. В конкретния  случай исканото лице е гражданин на Р. Казахстан. В Република България не му е предоставено убежище, не се ползва с имунитет по отношение на наказателната юрисдикция на страната ни и е наказателно отговорно, съобразно българското законодателство. От приложените материали към Молбата за екстрадиция се установява, че за повдигнатите на исканото лице обвинения не се налага смъртно наказание в искащата държава. Съдът установи също така, че срещу исканото лице няма висящо наказателно производство за престъпление различно от това, за което се иска екстрадирането му и няма наказание, което следва да се изтърпи в страната ни. Окръжен съд – Бургас взе мярка за неотклонение „Задържане под стража” на Максим Л. до фактическото му предаване на молещата държава – Република Казахстан.", "date": "2019.01.17", "title": "Бургас: Съдът допусна екстрадиция на казахстански гражданин, привлечен като обвиняем в родината си за длъжностно присвояване в големи размери"}
{"url": "http://www.focus-news.net/news/2019/01/17/2613315/kyustendil-prohodimi-pri-zimni-usloviya-sa-patishtata-na-teritoriyata-na-oblastta.html", "text": "роходими при зимни условия са пътищата на територията на област Кюстендил. Това съобщи за  Радио „Фокус” – Кюстендил  дежурният в Областно пътно управление – Кюстендил. На места пътните настилки са мокри и хлъзгави, извършват се обработки. Няма валежи. Към този час няма въведени допълнителни ограничения за движението на моторни превозни средства заради метеорологичната обстановка. Движението по автомагистрала „Струма“, главен път Е-79 и пътят Радомир – Кюстендил – ГКПП „Гюешево” се осъществява без проблеми. Трафикът е с нормална интензивност. \r\nВенцеслав ИЛЧЕВ", "date": "2019.01.17", "title": "Кюстендил: Проходими при зимни условия са пътищата на територията на областта"}
{"url": "http://www.focus-news.net/news/2019/01/17/2613314/snezhana-paskaleva-yugozapadno-darzhavno-predpriyatie-registrirani-sa-po-malko-narusheniya-v-gorite-v-obhvata-na-yuzdp-prez-2018-godina-sled-intenzivni-proverki-i-preventsiya.html", "text": "Регистрирани са по-малко нарушения в горите в обхвата на Югозападно държавно предприятие (ЮЗДП) през 2018 година след интензивни проверки и превенция. Това каза за  Радио „Фокус“ - Пирин  Снежана Паскалева, специалист по връзки с обществеността към Югозападно държавно предприятие. За допуснати пропуски 87 горски служители са наказани със забележка, 14 са с предупреждение за уволнение, а един е уволнен.  \r\n„Близо 28 200 проверки в горските територии, стопанисвани от Югозападното държавно предприятие, са извършени през изминалата година, показва доклад за дейността по опазване на горите“, каза още Паскалева. В резултат на интензивните действия и активната превенция срещу незаконните дейности значително намалява броят на установените нарушения. Общо 588 акта за незаконна сеч, транспортиране на дървесина без превозен билет и за нарушения на ловното законодателство са съставени през 2018 г. от горските стражари в териториалните поделения на ЮЗДП. За сравнение през 2017 г. техният брой е 1051, а през 2016 г. – 1086. \r\nЛора КАЛЧЕВА", "date": "2019.01.17", "title": "Снежана Паскалева, Югозападно държавно предприятие: Регистрирани са по-малко нарушения в горите в обхвата на ЮЗДП през 2018 година след интензивни проверки и превенция"}
{"url": "http://www.focus-news.net/news/2019/01/17/2613316/nova-makedoniya-makedoniya-vselenskiyat-patriarh-shte-obsadi-avtokefaliyata-na-makedonskata-tsarkva-v-atina.html", "text": "Вселенският патриарх Вартоломей ще обсъди автокефалията на македонската църква в Атина по време на планираното му посещение в Гърция, пише македонският вестник  “Нова Македония“ . \r\nСпоред запознати той ще обсъди този въпрос с Гръцката православна църква в лицето на нейния предстоятел - архиепископа на Атина и цяла Гърция Йероним. След подписването на Споразумението от Преспа и промените в македонската конституция се очаква Вартоломей да потърси подкрепата както на църквата, така и на официалните власти за идеята за автокефалия на Македонската православна църква-Охридска архиепископия. Експертите смятат, че след предоставянето на Томос на Православната църква в Украйна няма да е проблем получаването на такъв и за македонската църква. Това, което обаче не е ясно е дали македонската църква ще загуби задграничните си енории, както се случи с украинската.  \r\nИзданието припомня, че много от епископите, както и от клира  на Гръцката православна църква са сред най-изявените противници на Споразумението от Преспа и имат голямо влияние върху формиране на общественото мнение в гръцкото общество. \r\nАрхиепископът от Вселенската патриаршия Данило, който е взел участие в процеса по предоставяне на автокефалия на украинската църква е заявил, че поддържа правото на всяка държава и нация да имат своя автокефална църква, като смята, че това се отнася и за Македония и Черна гора.  Юлиян Марков", "date": "2019.01.17", "title": "„Нова Македония“ (Македония): Вселенският патриарх ще обсъди автокефалията на македонската църква в Атина"}
{"url": "http://www.focus-news.net/news/2019/01/17/2613317/plovdiv-na-21-yanuari-shte-bade-pusnato-dvizhenieto-po-bul-tsar-boris-iii-obedinitel.html", "text": "Движението на моторни превозни по бул. „Цар Борис III Обединител” в Пловдив, в отсечката от кръстовището с ул. „Цанко Дюстабанов“ и ул. „Граф Игнатиев“, до Тунела, ще бъде пуснато на 21 януари. Това съобщиха за  Радио „Фокус“ – Пловдив  от Общинско предприятие „Организация и контрол на транспорта“. До 21 януари остава в сила временната организация на движение, въведена във връзка с официалното откриване на „Пловдив – Европейска столица на културата 2019“, като автобусите по   линии  №1, 4, 7, 9, 11, 20, 26, 27, 37, 44, 93 и 99 продължават да се движат по временните маршрути. От общинското предприятие уточниха, че след демонтажа на голямата сцена по булеварда, се работи по възстановяването на светофари, улични стълбове за осветление и други елементи от пътната инфраструктура. \r\nТони МИХАЙЛОВ", "date": "2019.01.17", "title": "Пловдив: На 21 януари ще бъде пуснато движението по бул. „Цар Борис III Обединител”"}
{"url": "http://www.focus-news.net/news/2019/01/17/2613319/blagoevgrad-s-shou-po-figurno-parzalyane-shte-bade-otkrita-ledenata-parzalka-v-grada-na-21-yanuari.html", "text": "Ледената пързалка в Благоевград ще бъде открита с шоу по фигурно пързаляне на 21 януари (понеделник) от 18.00 часа. Това съобщиха от пресцентъра на  Община Благоевград . В програмата ще вземат участие Спортен клуб „Ледени Искри“. Атракцията ще бъде разположена на площад „Македония“ и ще работи от 10.00 до 22.00 часа. Пързалката е с размери 12x25 м. Цената за ползване на съоръжението, заедно с наем на кънки, е 7 лева за 30 минути. За деца под 12 годишна възраст – 5 лева.  \r\nЕдин час ще струва 9 лева, а за деца под 12 години – 7 лева. Има възможност и за целодневно ползване на пързалката, като цената, заедно с наема на кънки, е 18 лева. Неограничено ползване на съоръжението за целия престой е 75 лева. Придружителите на деца до 7 години могат да използват пързалката срещу 50% от цената.  \r\nЛедената пързалка ще остане в Благоевград до 1 март.", "date": "2019.01.17", "title": "Благоевград: С шоу по фигурно пързаляне ще бъде открита ледената пързалка в града на 21 януари"}
{"url": "http://www.focus-news.net/news/2019/01/17/2613318/veliko-tarnovo-se-predstavya-na-nay-golyamoto-turistichesko-izlozhenie-v-madrid.html", "text": "За първи път туристическият потенциал на Велико Търново ще бъде представен на международно изложение в Мадрид – туристическата борса FITUR, която е сред най-големите и популярни в цяла Европа. Това съобщиха от  пресцентъра на Община Велико Търново.  Богатото културно-историческо наследство на Старата столица ще бъде презентирано от Общинската туристическа агенция „Царевград Търнов“. Средновековният столичен град ще оживее в испанската столица от 23 до 27 януари.  \r\nВсе повече стават испанските туристи във Велико Търново. Само през миналата година посетителите от Иберийския полуостров, разгледали музейните обекти, са близо 17 000 и са с 23% повече спрямо 2017 година. Участието на общинската туристическа агенция „Царевград Търнов“ на изложението FITUR е предпоставка за още по-силен интерес на испанците към Старата столица през настоящия сезон.  \r\nБорсата в Мадрид се провежда от 1981 година нас и е сред най-значимите събития в областта на туризма както в Испания, така и в световен мащаб. Всяка година във форума се представят над 100 държави, множество туристически агенции и асоциации.   \r\nПрез миналата година потенциалът на Велико Търново бе представен на три туристически изложения извън България – в Унгария, Румъния и Русия. Маркетингът дава резултат и за последните 12 месеца има между 9 и 15% ръст както на туристите от тези три държави, така и от цяла Европа.", "date": "2019.01.17", "title": "Велико Търново се представя на най-голямото туристическо изложение в Мадрид"}
{"url": "http://www.focus-news.net/news/2019/01/17/2613320/api-zhalba-pred-kzk-blokira-obshtestvenata-porachka-za-izgrazhdaneto-na-uchastak-ot-patya-mezdra-botevgrad.html", "text": "Постъпила жалба пред Комисията за защита на конкуренцията блокира обществената поръчка за избор на изпълнител на строително-монтажните работи на 20-километров участък от пътя Мездра - Ботевград, път І-1 (Е-79) лот 1 от км 174+800 до км 194+122. Това съобщиха от пресцентъра на  Агенция \"Пътна инфраструктура\" . \r\nНа 12 октомври м. г. Агенция „Пътна инфраструктура“ стартира обществените поръчки за избор на изпълнител при изграждането на 33 км от път I-1 между Мездра и Ботевград, обособени в два участъка - лот 1 и лот 2. Програмата предвижда строителството на направлението Видин - Ботевград да започне от една от най-сложните отсечки предвид терена, през който преминава. Поради това участъкът е разделен в два лота, за да може на обекта да се работи едновременно и да завърши в кратък срок. \r\nПътят ще бъде с две платна с по две ленти за движение в посока, с габарит 20 м, т. е. двойно по-широко от настоящото, тъй като в момента има по една лента за движение в посока. Трасето ще следва съществуващия път, който ще бъде разширен до новия габарит, а настоящото трасе ще бъде основно ремонтирано и реконструирано, където е необходимо. По нов терен бъдещият скоростен път ще се развива в участъците, обхождащи селата Люти дол, Типченица, Новачене и Скравена. На обхода на с. Люти дол ще бъдат построени два тунела с дължини съответно 490 м и 340 м. Ще бъдат изградени и ремонтирани редица съоръжения - над ж. п. линията Мездра - София, мостове над р. Искър, Малата река, Калница, Бебреш, Рударка, както и пътен възел при село Новачене. Пресичанията на републиканските и общинските пътища ще се осъществява чрез кръгови кръстовища „Мездра“, „Дърманци“, „Ребърково“, „Люти дол“, „Скравена“ и „Ботевград“. Предвидено е построяването на селскостопански надлези, площадки за отдих и т. н.  \r\nЗа участъка от лот 2 - път I-1 от км 161+367 до км 174+800, който е с дължина 13,4 км, отварянето на офертите за изпълнение на строително-монтажните работи е предвидено за 25 януари 2019 г. \r\nОбщата индикативна стойност на участъка между Мездра и Ботевград /лот 1 и лот 2/ е близо 302 млн. лв. без ДДС. Проектът ще се финансира със средства от републиканския бюджет.  \r\nЗа първи път при изпълнението на обществените поръчки за строителство на двата участъка от пътя ще се приложи нова схема на плащане, която предвижда цялата стойност на договора да се разплати на изпълнителя след като бъде подписан Акт 16 за завършване на обекта и има издадено разрешение за ползване на новопостроения пътен участък. Целта е бъдещите изпълнители да работят максимално мобилизирано и да завършат обекта качествено и в кратък срок. \r\nНаправлението Видин – Ботевград /167 км/ е приоритетен проект в инвестиционната програма на АПИ и МРРБ до 2022 г., тъй като с цялостното хомогенизиране и модернизация на трасето от Дунав мост 2 ще се осигури бърза и удобна връзка между автомагистралите „Хемус“, „Тракия“ и „Струма“. С изпълнението на проекта транзитният трафик ще бъде изведен от населените места, с което ще се повиши безопасността на движение и ще се ограничи вредното въздействие на шума и замърсяването на околната среда от интензивния тежкотоварен трафик.", "date": "2019.01.17", "title": "АПИ: Жалба пред КЗК блокира обществената поръчка за изграждането на участък от пътя Мездра - Ботевград"}
{"url": "http://www.focus-news.net/news/2019/01/17/2613321/sofiya-nyama-reorganizatsiya-na-dvizhenieto-zaradi-katastrofata-mezhdu-tramvay-i-lek-avtomobil-na-krastovishteto-pri-bul-shipchenski-prohod-i-ul-nikolay-kopernik.html", "text": "Няма реорганизация на движението заради катастрофата между трамвай и лек автомобил на кръстовището при бул. „Шипченски проход“ и ул. „Николай Коперник“. Това съобщи за  Агенция „Фокус“  ръководителят на отдел „Организация, координация, контрол и безопасност на обществения транспорт“ към Центъра за градска мобилност (ЦГМ) Лъчезар Петков. Той уточни, че пътнотранспортното произшествие е леко и няма пострадали.", "date": "2019.01.17", "title": "София: Няма реорганизация на движението заради катастрофата между трамвай и лек автомобил на кръстовището при бул. „Шипченски проход“ и ул. „Николай Коперник“"}
{"url": "http://www.focus-news.net/news/2019/01/17/2613305/kommersant-balkanska-operatsiya-za-spetsdruzhba-poseshtenieto-na-putin-v-belgrad-e-test-za-belgrad.html", "text": "Кореспондентът на руския вестник  „Коммерсант“  Генадий Съйсоев публикува статия за посещението на Владимир Путин в Сърбия, целта на която – според редакцията – е проверка от страна на Москва дали Белград може да бъде ключов съюзник на Кремъл в региона.  Агенция „Фокус“  представя материала без редакторска намеса и с уточнението, че той отразява единствено позицията на автора.  \r\nПрезиденът на Руската федерация Владимир Путин е на посещение в Белград. Макар в хода на неговото пребиваване в сръбската столица да се планира подписването на повече от 20 икономически споразумения, визитата има преди всичко политическо значение. Руско-сръбските преговори на високо равнище трябва да дадат отговор на един принципен въпрос: готова ли е Сърбия да бъде ключов съюзник на Москва в региона или ще продължи сближаването си с Европейския съюз и НАТО, балансирайки между Запада и Русия.  \r\nПосещението на Владимир Путин в Белград бе обявено още миналото лято - предполагаше се, че президентът на Руската федерация ще посети сръбската столица в края на октомври. Вместо това обаче в първите дни на октомври сръбският президент Александър Вучич пристигна в Москва. Отлагането на визитата на Владимир Путин бе официално обяснено с „необходимостта от внимателна подготовка и насищане на съдържанието\" на визитата му.  \r\nТова така или иначе се случи. неотдавна съобщи Александър Вучич, по време на престоя в Белград на височайшия руски гост ще бъдат подписани 21 документа за сътрудничество между двете страни в различни области. Според сръбски източници на изданието става дума за инфраструктурни проекти, енергетика, отбрана, земеделие и туризъм. \r\nСърбия отдава голямо значение на енергийните проекти с Русия, най-вече в рамките на газопровода „Турски поток“. Логиката на Белград по отношение на този проект бе обяснена в неотдавнашно интервю на Вучич пред Pink TV: „Най-евтиният газ днес е руски. Когато обезпечат доставянето му България, ние ще финансираме строителството на тръбата за нас. Ето защо посещението на Путин е важно. Тук не виждам никакви идеологически проблеми. Има по-евтин газ? Още не съм го виждал“.  Защо европейската интеграция на Сърбия и Косово е забавена? \r\nВ същото интервю Вучич обяви още една важна тема на преговорите с руския лидер - Косово. Въпреки че сръбският президент и други лидери на западната ни съседка последователно благодарят на Русия за подкрепата им за решаването на косовския проблем, подходите на Москва и Белград към неговото решение не съвпадат изцяло. \r\nНеотдавна Вучич активно популяризира идеята за ново разграничение с Прищина като условие за нормализиране на отношенията с нея - без това интеграцията на Сърбия в ЕС е невъзможна, а сръбският лидер я разглежда приоритет на своята външна политика. Москва се отнася скептично към споразумение между Сърбия и Косово, насърчавано от ЕС, защото подозира, че то ще ги превърне в протекторат на НАТО. Москва не бърза и да подкрепя идеята за нова демаркация, защото е на мнение, че тя действително ще означава признаването на независимостта на Косово от страна на Белград.  \r\nТака че, и след последните преговори по косовския въпрос, тълкуването му от страните може да се различава, както стана на срещата на президентите в Москва през октомври.  Тогава Вучич говори почти за пълна подкрепа от страна на Русия, въпреки че според вестника той не е получил одобрението на Кремъл за своята версия за разрешаване на косовския въпрос.  Как Путин прие сръбския президент в Москва \r\nИма разногласия между Москва и Белград по друг фундаментален въпрос - статута на Руско-сръбския хуманитарен център в град Ниш в Югоизточна Сърбия. Москва отдавна настоява да се предостави дипломатически статут на руснаците, които работят там. Белград, под различни предлози, отказва да подпише съответното споразумение, страхувайки се да не развали отношенията си със САЩ, които категорично се противопоставят на предоставянето на дипломатически статут на руснаците в Ниш. \r\nМежду другото, планирано бе да се подпише споразумение за привилегиите и имунитета на служителите на центъра дори по време на последното посещение на Владимир Путин в Белград през есента на 2014 г., но това така и не се случи. Буквално в последния момент сръбската страна настояваше за премахване на въпроса от дневния ред, така че, както обясниха тогава източниците на „Коммерсант“ в Белград, да „не дразнят Запада, който счита, че центърът е прототип на военна база”. \r\nНедоволството на Москва се дължи и на факта, че Сърбия, която Русия счита за ключов съюзник на Балканите, предприе редица забележими стъпки към НАТО през последните години. През март 2015 г. Белград подписа Индивидуалния план за партньорство (IPAP) с Алианса, съгласно който тя предостави на НАТО правото да използва военната инфраструктура в Сърбия и отвори военния учебен център за членове на съюза. Година по-късно сръбският парламент ратифицира споразумението с НАТО, което доведе до качествено ново ниво на сътрудничество с военния съюз на Запада: членовете на НАТО спечелиха свободата на движение на сръбска територия, достъп до всички обекти, и най-важното - дипломатически имунитет. \r\nСпоред балканските експерти, Александър Вучич ще се опита да поддържа баланса между Русия и Запада. „В ход на подготовката на визитата на Владимир Путин много хора започнаха сериозно да говорят за уклона на Белград към Москва, но подобни твърдения не са много разумни\", обяснява Драган Джуканович, ръководител на Белградския център за външна политика. При сегашната си власт Сърбия ще се постарае да запази добрите отношения както с Изтока, така и със Запада. Разбира се, до този момент, до който това е възможно“, допълни Джуканович. \r\nМежду другото, в самия край на миналата година сръбското външно министерство обяви предстоящото приемане на нов IPAP с НАТО. Но това ще се случи след посещението на руския президент. Тереза Герова", "date": "2019.01.17", "title": "„Коммерсант“: Балканска операция за спецдружба: Посещението на Путин в Белград е тест за Белград"}
{"url": "http://www.focus-news.net/news/2019/01/17/2613304/aleksandar-vuchich-blagodari-na-vladimir-putin-za-lichniya-mu-prinos-v-srabsko-ruskite-otnosheniya.html", "text": "Сръбският президент Александър Вучич благодари на руския си колега Владимир Путин за личния му принос в развитието на руско-сръбските отношения. Това заяви сръбският лидер в четвъртък преди началото на преговорите в тесен състав, предава  TACC \r\n\"Сърбия  и Русия сме искрени приятели. Искам лично да Ви благодаря, уважаеми господин президент за това, че вложихте много енергия, работа, време, любов и уважение в развитието на сръбско-руските отношения\", каза Вучич. \r\nСръбският лидер отбеляза, че руският внос в Сърбия е нараснал с 30% през годината, сръбският износ за Русия за същия период - с 4,1%. \r\n\"Сърбия е доволна от военно-техническото сътрудничество с Русия. Благодаря Ви за Вашия принос и желание да помогнете на нашата страна\", каза Вучич, отбелязвайки, че Сърбия няма повече проблеми с изплащането на външния дълг. \"Сърбия е надежден партньор на Руската федерация\", подчерта сръбският лидер. \r\nПо-рано руският президент Владимир Путин обеща да продължи да развива военно-техническо сътрудничество със Сърбия. „От много години помагаме за укрепване на отбранителните способности на Сърбия: доставяме въоръжение и военна техника, подпомагаме техния ремонт и модернизация. новини \". \r\nВ същото време руският лидер подчерта: \"Ние високо ценим твърдия ангажимент на сръбското ръководство към политиката за запазване на неутралитета на страната\".  Юлиян Марков", "date": "2019.01.17", "title": "Александър Вучич  благодари на Владимир Путин за личния му принос в сръбско-руските отношения"}
{"url": "http://www.focus-news.net/news/2019/01/17/2613326/zam-ministar-dnitsa-nikolova-otpuskame-novi-14-mln-lv-za-razvitie-na-turizma-opazvane-na-okolnata-sreda-i-konkurentosposobnostta-v-pogranichniya-region-mezhdu-balgariya-i-makedoniya.html", "text": "Нови близо 14 млн. лв. ще бъдат инвестирани за развитие на пограничния регион между България и Македония. Това стана ясно на шестия Съвместен комитет за наблюдение на Програмата за трансгранично сътрудничество, който се проведе в гр. Берово, Македония. Това съобщиха от пресцентъра на  МРРБ . Форумът бе председателстван от зам.-министъра на регионалното развитие и благоустройството Деница Николова и Миелма Мехмети - Петерсен от македонското Министерство на местното самоуправление. Сред официалните гости на комитета бяха Гилеш Кител – представител на ГД „Регионална и градска политика“ в ЕК, и Никола Бертолини – ръководител на отдела за сътрудничество на Делегацията на ЕК в Скопие.  \r\nСредствата се отпускат от Министерството на регионалното развитие и благоустройството по Програмата за трансгранично сътрудничество ИНТЕРРЕГ-ИПП България - Македония 2014 - 2020 г. Комитетът одобри финансирането на 17 проекта в областта на развитието на туризма, опазването на околната среда и подобряване на конкурентоспособността, чиято реализацията ще допринесе най-много за изпълнение на индикаторите на програмата и ще има траен ефект върху трансграничния регион. Те бяха определени като най-добрите между подадените 162 предложения в рамките на втората покана. За първи път за улесняване на кандидатите и ускоряване на процеса на оценка кандидатстването по програмата се осъществи изцяло по електронен път. \r\n„Граничните региони изпитват свои характерни трудности и допълнителни предизвикателства. Програмата за трансгранично сътрудничество позволява да работим заедно като съседи, за да развиваме своя потенциал, не само за да направим територията привлекателна, но и да повишаваме качеството на живот на хората от двете страни на границата чрез политика на балансираност и преодоляване на различията в социално-икономическо отношение“, отбеляза зам.-министър Николова.  „Програмата е пример как институциите и организациите от двете страни на границата продължават да търсят и намират ефективни и устойчиви решения на специфичните за региона проблеми, както и да поддържат и развиват успешни партньорства“, допълни още заместник-министърът.  \r\nОт особена важност за програмата е да бъдат осигурени условията за постигане на заложените цели чрез оползотворяване на средствата в полза на трансграничния регион, посочи зам.-министър Николова. „Намираме се на много важен етап, от който зависи навременното изпълнение на програмата и постигането на планираните цели и резултати. Нашата краткосрочна цел е средствата да достигнат максимално бързо до нашите бенефициенти, разработили най-качествените проекти, така че да не се допусне забавяне в тяхното изпълнение“, каза още тя.  \r\nЗаместник-министърът обърна внимание и на бъдещето на програмата в следващия програмен период, който ще постави нови предизвикателства пред управляващите структури и ползвателите на средствата за развитие на трансграничния регион. „Предвиждаме дискусиите да стартират максимално бързо, за да може на базата на придобития опит за изпълнение на програмата за трансгранично сътрудничество между нашите две страни да заложим дългосрочна стратегия за още по-ефективно инвестиране на финансовите ресурси в съвместни инициативи за развитие на региона“, подчерта Николова.  \r\nСред одобрените проекти за развитие на туризма са: „Културен мост през вековете“ на  Народно читалище „Георги Тодоров“ и Център за развитие на източен планов регион – Македония на стойност от малко над 800 хил. лв. Вторият проект е „Опазване на духовните светилища в Струмица и Кюстендил“ на стойност близо 1 млн. лв. Близо 200 хил. лв. получават по проект за развитие на културния туризъм Търговско-промишлената палата в Кюстендил и Фондация за малки и средни предприятия в Куманово. Одобрен бе и проектът „Младите хора - новите промоутъри  на културата в трансграничния регион  на туристическо сдружение „Струмица“ и Сдружение „Бизнес информационен и културен център“ – Сандански. Близо 220 хил.лв. се отпускат за проекта „Младежите от България и Македония заедно с туризъм за по-добро здраве“ на Фондация профилактика за здраве и Център за развитие на Североизточния планов регион в Македония. С близо 1 млн. лв. ще се финансира проект на общините Дупница и Куманово – „Обща история на културен мост отвъд границите“. Над 1,1 млн. лв. получава и община Гоце Делчев за съвместен проект с  Центъра за развитие на Източния планов район и др. Бяха одобрени и проекти по оста за конкурентоспособност. \r\nЦелият бюджет на програмата в периода до 2020 г. е  над 37 млн. лв., които се влагат за засилване на трансграничното сътрудничество между хората и институциите в региона, за съвместно решаване на общите проблеми и оползотворяване на неизползвания потенциал по три оси, като достига до население от над 1 млн. души в двете държави. \r\nВ рамките на Първата покана за набиране на проектни предложения по програмата, в периода 2015-2016 г., бяха одобрени 48 проекта за почти 20 млн.лв. \r\nВ периода 2007 – 2013 г. в граничния регион бяха инвестирани близо 40 млн.лв., с които се финансираха 100 проекта.  \r\nЕдинно бе мнението на участниците в комитета за успеха на програмата и необходимостта от увеличението на бюджета й в следващия програмен период.  Кметове на общини и областни управители подчертаха, че благодарение на осигуреното финансиране са успели да реализират редица инфраструктурни проекти свързани с модернизация и ремонт на детски градини, паркове, обезопасяване на речни корита. Създадени са редица туристически продукти, които са довели до осезаем растеж на посетителите, което е създало поминък и ръст на икономиката в регионите.", "date": "2019.01.17", "title": "Зам.-министър Дница Николова: Отпускаме нови 14 млн. лв. за развитие на туризма, опазване на околната среда и конкурентоспособността в пограничния регион между България и Македония"}
{"url": "http://www.focus-news.net/news/2019/01/17/2613323/plovdiv-apelativniyat-sad-ostavi-v-aresta-penyo-mangarov-obvinen-v-otvlichane-i-iznasilvane.html", "text": "Апелативният съд потвърди определението на Пловдивския окръжен съд, с което е наложена най-тежката мярка за неотклонение - задържане под стража, на Пеньо Мангъров, обвинен в отвличане и изнасилване. Това съобщиха от  Съдебната палата . Апелативните магистрати приеха, че на Мангъров са повдигнати обвинения за две тежки умишлени престъпления, които се наказват с лишаване от свобода, като за отвличането НК предвижда наказание лишаване от свобода от 10 до 20 години или доживотен затвор. Макар и разследването да е в начален етап, от събраните до момента доказателства може да се направи обосновано предположение той да е съпричастен към престъпленията, в които е обвинен. \r\nСъдиите споделиха доводите на окръжните магистрати, че е налице реална опасност при по-лека мярка от задържане под стража обвиняемият да извърши престъпление. Този извод се обосновава от обремененото му съдебно минало, като всички престъпления, за които е осъждан, с изключение на първото, са за престъпления против личността, изнудване и принуда. Апелативният съд прие, че съществува и реална опасност да се укрие. \r\nОпределението е окончателно и не подлежи на протест и обжалване.", "date": "2019.01.17", "title": "Пловдив: Апелативният съд остави в ареста Пеньо Мангъров, обвинен в отвличане и изнасилване"}
{"url": "http://www.focus-news.net/news/2019/01/17/2613324/sofiya-trafikat-v-tunel-malo-buchino-na-avtomagistrala-struma-se-osashtestvyava-v-izprevarvashtata-lenta.html", "text": "Шофьорите да карат с повишено внимание в тунел „Мало Бучино“ на автомагистрала „Струма“ в посока Перник. За това призовават от  пресцентъра на Агенция \"Пътна инфраструктура\" . Поради ремонтни дейности на облицовъчните пана в съоръжението до 28 януари трафикът ще се осъществява в изпреварващата лента. Ограничено е преминаването по активната лента на тунела.  \r\nВсички граждани и транспортни фирми могат да получават информация за актуалната пътна обстановка от интернет страницата на АПИ – www.api.bg, както и по всяко време от денонощието на тел. 0700 130 20 в АПИ.", "date": "2019.01.17", "title": "София: Трафикът в тунел „Мало Бучино“ на автомагистрала „Струма“ се осъществява в изпреварващата лента"}
{"url": "http://www.focus-news.net/news/2019/01/17/2613325/ministerstvo-na-zdraveopazvaneto-balgariya-shte-polzva-opita-na-harvatiya-v-oblastta-na-donorstvoto-i-transplantatsiite.html", "text": "Опитът на Хърватия в областта на донорството и трансплантациите обсъди министърът на здравеопазването Кирил Ананиев с националния координатор по трансплантация на Хърватия д-р Мирела Бушич и зам.-председателя на Комисията по здравеопазване и социалните въпроси на Националния парламент д-р Синиша Варга. Това съобщиха от пресцентъра на  министерството . \r\nХърватия е една от водещите държави в областта на трансплантацията, като цялата процедура по създаването и укрепването на хърватската система за трансплантация е продължила близо 10 години. През 2001 г. Хърватия е разполагала с четири донора на милион население, а през 2015 г. страната отчита четиридесет донора на милион население.  \r\nМинистър Ананиев посочи, че България е в процедура по подготовка на Национална програма по донорството. Скоро ще стартира и информационната кампания за популяризиране на донорството.  \r\nХърватските представители подчертаха необходимостта от създаване на квалифицирани eкипи, в които да участват не само анестезиолози, трансплантолози и пулмолози, но и националните координатори по донорство и директорите на лечебните заведения, имащи отношение към дейностите по трансплантация. Двамата хърватски специалисти посочиха като основни предпоставки за развитието и подкрепата на донорството в България необходимостта след изготвянето на Националната програма по трансплантация същата да стане част от стандарта за работа на трансплантационните центрове. Според тях акцент трябва да се постави върху подбора и обучението на националните координатори, ангажирани в интензивните отделения на лечебните заведения, върху поддържане на високото качество на интензивната медицина и широкото популяризиране на донорството сред обществото.  \r\nД-р Варга и д-р Бушич изразиха удовлетворението си от проведените срещи с екипи от УМБАЛ „Александровска“, УМБАЛ „Света Екатерина“, УБ „Лозенец“ и Военномедицинска Академия (ВМА), като дадоха висока оценка за работата на базите и специалистите в УМБАЛ „Св. Марина“ – Варна и в МОБАЛ – Велико Търново.  \r\nПо време на срещата бяха обсъдени и въпроси, свързани с осъществяването на логистиката при донорска ситуация, възможностите за ревизиране на националното законодателство, въвеждането на индивидуална донорска карта, съдържаща информация за волята на човек при настъпването на евентуална донорска ситуация, както и членството в Евротрансплант.  \r\nНа срещата беше дискутиран и въпросът за сключването на двустранно споразумение между България и Хърватия в областта на донорството, на база на което да бъде осъществено обучение на наши медицински специалисти и координатори по донорството. Страните поеха ангажимент за своевременни действия по изготвянето на проект на двустранно споразумение.", "date": "2019.01.17", "title": "Министерство на здравеопазването: България ще ползва опита на Хърватия в областта на донорството и трансплантациите"}
{"url": "http://www.focus-news.net/news/2019/01/17/2613327/milena-doneva-tsentar-za-vremenno-nastanyavane-blagoevgrad-8-dushi-sa-nastaneni-v-tsentara.html", "text": "8 души са настанени в Центъра за временно настаняване в Благоевград. Това каза за  Радио „Фокус“ – Пирин  Милена Донева, ръководител на Комплекс за социални услуги за стари хора и на Центъра за временно настаняване в Благоевград. Тя добави, че от тях само един е настанен през януари. По думите й капацитета на центъра е за 10 души. Милена Донева посочи, че няма хора, които да са целогодишно настанени. Тя каза още, че досега не е имало случаи, в които да не стигат местата. Милена Донева коментира, че нуждаещите се от временен дом остават в центъра до три месеца и това също е ключово, за да има винаги достатъчно места. Тя допълни още, че въпреки студеното време и минусовите температури през тази седмица до този момент няма новонастанени лица. \r\nДенис НИКИФОРОВ", "date": "2019.01.17", "title": "Милена Донева, Център за временно настаняване – Благоевград: 8 души са настанени в центъра"}
{"url": "http://www.focus-news.net/news/2019/01/17/2613328/ministar-krasimir-valchev-vav-vsichki-obrazovatelni-institutsii-ima-initsiativi-koito-sa-nasocheni-kam-preodolyavane-na-agresiyata.html", "text": "Във всички образователни институции има инициативи, които са насочени към преодоляване на агресията. Това каза министърът на образованието и науката Красимир Вълчев в интервю за предаването „Плюс-Минус“ по  Нова телевизия . \r\nВъв връзка с агресията и насилието над жени, Вълчев посочи, че отговор на този проблем са образованието и възпитанието. „Трябва да се започне от рано, защото днес ние подготвяме утрешното поколение родители, които ще възпитават деца. Няма единична системна мярка, има множество дейности, които се извършват. Във всички образователни институции има инициативи, които са насочени към преодоляване на агресията“, заяви Вълчев и посочи, че възпитателната функция е част от образованието. „Ние подготвихме проект на стратегия за възпитателната работа не само, за да имаме документ, колкото да акцентираме вниманието върху тази функция, а и да идентифицираме ценностите, на които искаме да научим децата – толерантност, взаимно уважение, подкрепа и т.н.“, каза още той и посочи, че това са т.нар. хоризонтални умения, които са вплетени във всички училищни програми. „Възпитанието е ежеминутна дейност в българското училище. За първи път през 2015 г. се даде силен акцент на личностната подкрепа, тъй като всяко дете трябва да бъде подкрепено. Затова и разширяваме броя на педагогическите съветници и психолозите в училищата. И миналата година, и тази с бюджета предоставихме допълнителни средства за това“, обясни Вълчев. \r\nТой коментира, че това, което прави впечатление, е, че децата, които са записани за СИП по религия са много добре възпитани. „Последните години имаме увеличение на лицата, включени в тези СИП-ове. Не се мисли в посока тези свободно избираеми предмети да станат задължителни“, каза още образователният министър.", "date": "2019.01.17", "title": "Министър Красимир Вълчев: Във всички образователни институции има инициативи, които са насочени към преодоляване на агресията"}
{"url": "http://www.focus-news.net/news/2019/01/17/2613333/ministar-krasimir-valchev-politikata-za-obrazovanieto-na-detsa-ot-maltsinstvata-tryabva-da-bade-reshitelna-i-koordinirana-ot-vsichki-institutsii.html", "text": "Политиката за образованието на деца от малцинствата трябва да бъде решителна и координирана от всички институции. Това каза министърът на образованието и науката Красимир Вълчев в интервю за предаването „Плюс-Минус“ по  Нова телевизия . \r\n„Всички знаем, че има проблем с децата от малцинствата. Децата в семействата с ниско образование са се увеличили в последните години. Политиката трябва да бъде решителна и да се провежда координирано от всички институции – когато отиде сам учител или социален работник, той често е безсилен. Дори полицаят, често не успява да се справи. Но когато институциите работят заедно, виждаме, че над 30 хил. деца са записани допълнително“, заяви Вълчев. \r\nТой посочи, че само с образование в дългосрочен план могат да се постигнат ефективни резултати относно интеграцията на малцинствата. „Но трябват много часове, много години. За да се натрупа обаче този резултат, те трябва да са в училище. А остава трудността да бъдат задържани и всеки ден да посещават учебно заведение“, каза още образователният министър. \r\nВълчев посочи, че МОН не иска циганите да са извън системата, но не иска и да са формално в системата. „Правим контрол, всяка седмица получавам доклади от различни части от страната от отделите екипи, които създадохме. Почти всяка област има проблемни училища, в които посещаемостта е под 50%. Факт е, че една част от тези училища правят всичко необходимо, за да вкарат тези деца в класните стаи. Но проблем е, че сме пренесли липсата на отношение към образованието от поколение на поколение“, заяви той. \r\nОбразователният министър коментира, че правилната формула е задължително образование плюс мотивирани учители плюс ранно обхващане още от детската градина плюс подкрепа за всяко едно дете. „В момента имаме много деца над 16 години, които не можем да върнем в системата, но те нямат основно образование и базова грамотност. Но учителят си остава най-важният актьор в класната стая“, каза Вълчев.", "date": "2019.01.17", "title": "Министър Красимир Вълчев: Политиката за образованието на деца от малцинствата трябва да бъде решителна и координирана от всички институции"}
{"url": "http://www.focus-news.net/news/2019/01/17/2613329/kyustendil-rayonnata-prokuratura-prodalzhava-rabotata-po-nadzora-za-zakonnost.html", "text": "Районна прокуратура - Кюстендил продължава работата по надзора за законност. Това каза пред журналисти Ивайло Илиев, административен ръководител на Районната прокуратура, предаде репортер на  Радио „Фокус” – Кюстендил . Ивайло Илиев даде добра оценка на работата по отношение на проверките на търговски обекти в квартал „Изток” в Кюстендил и резултатите от тях. „Продължаваме да изследваме начина по който се осъществява контролът от страна на контролните органи и ако може да им съдействаме и координираме при едни бъдещи подобни действия”, каза Ивайло Илиев. По думите му относно проверката на търговските обекти, прокуратурата е била сезирана, инициирани са съвместни действия и е осъществена тази операция, която според районния прокурор има много добри резултати. „Това ще продължава и за в бъдеще. Това не означава, че контролните органи ще чакат прокуратурата. Те си извършват своите проверки ежедневно, ни и ние ще продължим да следим как се спазва законността на територията на Районна прокуратура – Кюстендил”, каза Ивайло Илиев. \r\nВенцеслав ИЛЧЕВ", "date": "2019.01.17", "title": "Кюстендил: Районната прокуратура продължава работата по надзора за законност"}
{"url": "http://www.focus-news.net/news/2019/01/17/2613336/kyustendil-patyat-v-posoka-gkpp-gyueshevo-e-prohodim-pri-zimni-usloviya-normalno-se-osashtestvyava-preminavaneto-na-motorni-prevozni-sredstva-prez-punkta.html", "text": "Пътят в посока ГКПП „Гюешево” е проходим при зимни условия. Това съобщи за  Радио „Фокус” – Кюстендил  дежурният на българо-македонския греаничен пункт. Пътните настилки на места са мокри и хлъзгави. Нормално се осъществява преминаването на моторни превозни средства през пункта. Няма образували се колони от чакащи автомобили. Няма въведени ограничения за движението на моторни превозни средства. \r\nВенцеслав ИЛЧЕВ", "date": "2019.01.17", "title": "Кюстендил: Пътят в посока ГКПП „Гюешево” е проходим при зимни условия, нормално се осъществява преминаването на моторни превозни средства през пункта"}
{"url": "http://www.focus-news.net/news/2019/01/17/2613337/babh-proveryava-sluchay-na-stomashno-chrevno-nerazpolozhenie-pri-detsa-ot-dve-uchilishta-v-sofiya.html", "text": "На 17 януари 2019 г., след подадени сигнали на горещия телефон на Българска агенция по безопасност на храните (БАБХ) от родители за получено стомашно-чревно неразположение при деца от две училища в София (72 ОУ „Христо Ботев” и 151 СОУ – Национално средно общообразователно училище – София), Областна дирекция по безопасност на храните – София-град (ОДБХ-София-град) към БАБХ веднага извърши проверка в помещенията, в които се хранят учениците (т.нар. столове) на двете учебни заведения и кетъринга, приготвил храната на 16 януари 2019 г. Това съобщиха от  пресцентъра на БАБХ. \r\nПри проверките не са установени несъответствия на действащото законодателство в областта на храните. Проби от храната (менюто от 16 януари 2019 г.) вече са предоставени на акредитирана лаборатория за микробиологично изпитване. Връчено е предписание за изследване на персонала, зает с приготвяне и разливане на храната.  \r\nБАБХ продължава действията си по компетентност свързани с изясняване на причината за възникналото неразположение при децата.", "date": "2019.01.17", "title": "БАБХ проверява случай на стомашно-чревно неразположение при деца от две училища в София"}
{"url": "http://www.focus-news.net/news/2019/01/17/2613339/miro-rahnev-psihoterapevt-strahat-e-parvoiztochnikat-na-revnostta.html", "text": "Страхът е първоизточникът на ревността. Това каза за  Радио „Фокус“ – Бургас  психотерапевтът Миро Рахнев.„Ревността е много дълбоко прикрито желание, което хората много често не осъзнават и това е желанието да се чувстваме специални и единствени в живота на някого. Страхуваме се, че ще загубим мястото, което сме заемали в мислите му“, обясни Рахнев и добави, че страхът, който предизвиква ревността, би могъл да започне да предизвиква и чувства като омраза и отмъстителност.  \r\n„Изпитващите ревност преминават през няколко етапа, опитвайки се да се справят с неприятните усещания, които тя им носи – опитват се да контролират ревността, а след като не успеят, се опиват по различни други начини да привлекат отново вниманието на партньора си. Тези способи, обаче, водят до безпомощност“, посочи още психотерапевтът. По думите му това на по-късен етап би могло да доведе до болестно състояние и до погрешното отъждествяване на любовта със страданието. „Ревността би могла да се отрази негативно и върху социалните контакти на страдащия от нея. Те вече не могат да донесат предишното удовлетворение, тъй като вниманието му е изцяло насочено върху обекта на неговите желания и върху търсенето на въображаеми съперници“, обясни Рахнев. \r\nСпоред специалиста проблемът с ревността ескалира в последните години. По думите му в днешно време голяма част от хората са изгубили способността си да се радват на малките неща във взаимоотношенията си и обикновено приемат партньора си за даденост. „Трябва да проумеем, че сме самодостатъчни и човекът до нас е само придружител в дните ни“, обясни психотерапевтът и добави, че при зараждане на конфликт между двама души е добре всеки от тях да се вгледа първо в промяната в себе си и собственото си поведение. „Първото, което трябва да направим, за да се справим с ревността, е да не се обвиняваме. Тя е присъщо качество за всеки човек и всеки може да попадне в омагьосания неин кръг. Най-важното е да проумеем това, което се случва с нас – преминали сме прага на любовта и сме започнали да я обсебваме и да я контролираме. По-важният въпрос, който трябва да си зададем в този случай е: Защо се страхуваме“, каза още Рахнев. По думите му откритостта, доверието и вглеждането в собствените си грешки, а не в тези на партньора, също биха могли да доведат до желаната хармония в отношенията. \r\nМария ПОПЧЕВА", "date": "2019.01.17", "title": "Миро Рахнев, психотерапевт: Страхът е първоизточникът на ревността"}
{"url": "http://www.focus-news.net/news/2019/01/17/2613338/ministar-krasimir-valchev-oditat-na-nimh-pokaza-narusheniya-v-byudzhetnata-distsiplina-predostaveni-sa-poveche-sredstva-za-vaznagrazhdeniya-otkolkoto-sa-utvardeni-ot-ban.html", "text": "Одитът на НИМХ показа нарушения в бюджетната дисциплина – предоставени са повече средства за възнаграждения, отколкото са утвърдени от БАН. Това каза министърът на образованието и науката Красимир Вълчев в интервю за предаването „Плюс-Минус“ по  Нова телевизия . \r\n„Заради бракоразводната сага между НИМХ и БАН, която имаме от миналата година, още при първата среща при министър-председателя Бойко Борисов тогава постигнахме като договореност МОН да направи одита на Института, а не Академията. Причината е, че имаше емоционални отношения между двете страни. Одитът показа предимно нарушения в бюджетната дисциплина – не са спазени съответните процедури за промяна в бюджета“, заяви Вълчев. По думите му НИМХ е предоставил повече средства за възнаграждения, отколкото БАН му е утвърдила.", "date": "2019.01.17", "title": "Министър Красимир Вълчев: Одитът на НИМХ показа нарушения в бюджетната дисциплина – предоставени са повече средства за възнаграждения, отколкото са утвърдени от БАН"}
{"url": "http://www.focus-news.net/news/2019/01/17/2613335/buyar-osmani-dvuglaviyat-orel-e-znak-che-az-sam-albanets.html", "text": "Двуглавият орел е знак, че аз съм албанец, е заявил македонският вицепремиер от Демократичния съюз за интеграция (ДСИ) Буяр Османи, пише македонското електронно издание  “Фокус“ . \r\nВицепремиерът Буяр Османи е направил разяснение на снимката си с лидера на ДСИ Али Ахмети, на която той изобразява \"двуглав орел \" с ръцете си. \r\nКакто казва той, неговото право е да се самоидентифицира, затова държавата гарантира свободата на самоидентификация на гражданите от етническите общности. \r\n\"Двуглавият орел означава \" Аз съм албанец \". И това е знак за идентификация, ако на някой му пречи, че публично заявявам, че съм албанец, това е негов проблем, не мой. Оспорвам, че този знак отразява националистически и великоалбански твърдения. Когато сте на Еверест и правите този знак, това означава, че сте албанец. Това е знак на знамето ми и ако този флаг официално се използва в Република Македония, а двуглавият орел е в официална позиция и това е моето право да се самоидентифицирам, казва Османи.  Юлиян Марков", "date": "2019.01.17", "title": "Буяр Османи: Двуглавият орел е знак, че аз съм албанец"}
{"url": "http://www.focus-news.net/news/2019/01/17/2613332/burgas-regionalniyat-shtab-za-borba-s-grip-i-ostri-respiratorni-zabolyavaniya-shte-zasedava-na-18-yanuari.html", "text": "Регионалният щаб за борба с грип и остри респираторни заболявания в Бургас ще заседава от 11.00 часа на 18 януари. Това съобщиха от пресцентъра на  Областната администрация .", "date": "2019.01.17", "title": "Бургас: Регионалният щаб за борба с грип и остри респираторни заболявания ще заседава на 18 януари"}
{"url": "http://www.focus-news.net/news/2019/01/17/2613340/hristo-prodanov-bsp-shte-se-borim-dokray-za-dogovora-za-hemus-zashtoto-parite-ne-sa-nito-na-borisov-nito-na-pravitelstvoto-a-na-danakoplattsite.html", "text": "Ще сме настоятелни и ще се борим докрай за договора за „Хемус“, защото парите не са нито на Борисов, нито на правителството, а на данъкоплатците. Това каза заместник-председателят на ПГ на „БСП за България“ Христо Проданов в интервю за предаването „Червена линия“ по  Радио „Фокус“.  Той обърна внимание, че участъкът на „Хемус“, който трябва да се изгради, е  около 140 км, а държавната компания „Автомагистрали“ няма в активите си една лопата. „Може да си представите дали има капацитет да изгради тази магистрала. Заради това са нашите въпроси. Първо към Агенция „Пътна инфраструктура“ , и към МРРБ, които са принципал на държавната компания „Автомагистрали“ какви рамкови споразумения и предварителни договори има с частни компании. Сключвани ли са такива? Превеждани ли са авансови суми и за какво са превеждани тези суми. Ние се притесняваме , че начинът, по който действа правителството иска да избегне Закона за обществените поръчки и криейки се зад гърба на държавната „Автомагистрали“ да раздаде тези поръчки на избрани компании, съответно те да усвоят тези средства“, каза Проданов. Заместник-председателят на ПГ на „БСП за България“ посочи, че БСП продължава да настоява и за независима техническа експертиза на пътищата. „Това  е в интерес на българските граждани. Виждате какво се получава в България. Не само автомагистралите и извънселищните пътища. В София  - пример от вчера или онзи ден с бул. „Константин Величков“. Булевардът е издаден от строителите на 1 декември и на 15 януари вече имате дупки и пукнатини покрай трамвайните линии“, допълни още Проданов.  \r\nДеница КИТАНОВА Пълния текст на интервюто четете по-късно в „Мнение”", "date": "2019.01.17", "title": "Христо Проданов, БСП: Ще се борим докрай за договора за „Хемус“, защото парите не са нито на Борисов, нито на правителството, а на данъкоплатците"}
{"url": "http://www.focus-news.net/news/2019/01/17/2613341/smolyan-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в област Смолян, съобщи за  Радио „Фокус“ – Смолян  дежурният в Областно пътно управление – Смолян. Времето е ясно, с добра видимост. Температурите са положителни. Пътните настилки на места са мокри, заледени и заснежени, но са обработени с пясък и сол. Няма въведени ограничения по пътищата в областта, с изключение на ограничението за товарни автомобили над 3,5 тона през Пампорово, което е целогодишно. Повишена е опасността от падащи камъни по пътищата в региона, затова водачите трябва да шофират с повишено внимание и съобразена скорост. През деня не се получавани сигнали за инциденти по пътищата в област Смолян. \r\nЗаради ремонтни дейности е въведена временна организация на движението за безопасност на пътя по път II-86, в участъка  Средногорци – Рудозем. Участъкът е сигнализиран, а строителните и ремонтни дейности ще се извършват в различни части на трасето. По същото направление Средногорци – Рудозем от км 126+40 до км 126+272, движението е ограничено в лявата лента заради ремонтни дейности на пътя. През деня се регулира от регулировчици, а през нощта има светлинна сигнализация със светофари. \r\nДвижението по пътя Смолян – Мадан, при срутището на разклона за село Тикале се регулира със светофарна уредба и скоростта е ограничена до 20 км/ч. Трафикът се осъществява в дясната пътна лента. \r\nВ Смолян пътните настилки са предимно сухи. Автомобилният трафик в края на работния ден е интензивен по централния бул. „България“, прилежащите към него улици и кръстовища и по входно-изходните артерии на града. \r\nНели ГЕРГЬОВСКА", "date": "2019.01.17", "title": "Смолян: Проходими при зимни условия са пътищата в областта"}
{"url": "http://www.focus-news.net/news/2019/01/17/2613322/tass-sarbiya-e-zainteresovana-ot-prodalzhavane-na-turski-potok-na-neyna-teritoriya.html", "text": "Сърбия изпитва нужда от увеличаване на доставките на газ и се интересува от полагането на част от газопровода „Турски поток” през нейната територия. Това съобщи в четвъртък на журналистите министърът на енергетиката на Сърбия Александър Антич, цитиран от  TACC . \r\n\"Разговорите за изграждането на част от газопровода за Сърбия са на дневен ред и, без съмнение са от най-важните. Сърбия е изключително заинтересована от изграждането на тази част от газопровода. Мисля, че сме много близо до това,\" каза Антич, като подчерта, че \"Сърбия, съседните страни, европейските страни имат голяма нужда от нови доставки на  газ.\" \r\nКакто се съобщава, сръбският президент Александър Вучич е заявил, че страната не възнамерява да се откаже от руския газ в полза на по-скъп втечнен газ, за да угоди на Запада.  \r\nПроектът \"Турски поток\" включва изграждането на газопровод под Черно море до европейската част на Турция и до границата с Гърция. Първата тръба ще бъде предназначен за снабдяване на турския пазар, а вторият - за снабдяване с газ на страните от Южна и Югоизточна Европа. „Газпром“ счита Гърция, Италия, България, Сърбия и Унгария за потенциални пазари, припомня ТАСС.  Юлиян Марков", "date": "2019.01.17", "title": "ТАСС: Сърбия е заинтересована от продължаване на „Турски поток“ на нейна територия"}
{"url": "http://www.focus-news.net/news/2019/01/17/2613342/aktualna-patna-obstanovka-kam-1730-chasa.html", "text": "Температурите са в интервала от - 5° до + 16°. Времето над страната е предимно ясно. Слаб до умерен вятър духа в районите на: Видин, Добрич и Плевен. Пътните настилки са предимно сухи на места мокри, по усойните и планински райони частично заледени, обработени и проходими при зимни условия. Това съобщиха от пресцентъра на  Агенция \"Пътна инфраструктура\" . ІІ. Състояние на автомагистралите: \r\nАМ „Тракия“:  \r\nОбласт София: \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 31.05.2019 г. \r\nДвижението по АМ „Тракия“ при Мухово от км 45+200 до км 46+266 в посока Бургас се осъществява с повишено внимание поради обезопасяване на пътния участък. Срок до 31.05.2019 г. \r\nДвижението по АМ „Тракия“ в посока Бургас от км 15+030 до км 18+330 се осъществява с повишено внимание поради довършителни работи по съоръжения /виадукти/ при км 17+440 и км 18+140, както следва: \r\n- При липса на хоризонтална маркировка в участъка от км 15+030 до км 18+330 скоростта на движение се ограничава до 70 км/ч., както изрично се забранява движението и спирането по аварийната лента. Срок до 31.03.2019 г. \r\n- След полагане на хоризонтална маркировка – в участъка от км 16+430 до км 18+330 скоростта на движение се ограничава до 90 км/ч. Срок до 31.03.2019 г. \r\nОбласт Стара Загора: \r\nВременно движението по АМ „Тракия“ в участъка Чирпан – Стара Загора от км 168+000 до км 208+100 се извършва с максимална скорост до 90 км/ч и повишено внимание двупосочно с цел осигуряване безопасността на движението поради неравности на пътната настилка. Срок до 31.03.2019 г.  \r\nАМ „Хемус“:  \r\nОбласт София: \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона само в посока София поради ремонтно – възстановителни дейности по виадукт „Коренишки дол“ при км 36+880, км 37+520 и км 37+920. Движението се осъществява по обходен маршрут: п.в. Ботевград, път II-17 /АМ \"Хемус\" – Ботевград/, път I-1 /Ботевград – София /, п.в. \"Витинска река\". Срок 31.03.2019 г.;   \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 31.05.2019 г.; \r\nДвижението по АМ „Хемус“ от км 31+996 до км 33+780 в посока София е ограничено поради ремонтно-възстановителни дейности на виaдукт при км 33+600 и тунел „Витиня“ /лява тръба/. Движението се осъществява двупосочно в дясното платно /посока Варна/ с една лента посока София и една лента посока Варна. Сигнализацията за организация на временно движение е от км 29+860 до км 36+150. Срок 31.03.2019 г. \r\nДвижението от км 34+590 до км 40+510 в посока София е ограничено за всички МПС поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 31.03.2019 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 31.03.2019 г. \r\nАМ „Марица“: няма ограничения. \r\nАМ „Черно море“:  \r\nOбласт Варна: \r\nДвижението по АМ \"Черно море\" от км 0+000 до км 8+600 се осъществява двупосочно в едно платно посока Варна – Бургас поради ремонтни дейности. Движението се осъществява при пълно затваряне на платното посока Бургас – Варна и се пренасочва в платно посока Бургас. Срок до 31.03.2019 г. \r\nАМ „Струма“:  \r\nОбласт София: \r\nДвижението по АМ \"Струма\" в тунел „Мало Бучино“ посока Перник се осъществява в една лента поради ремонтни дейности по облицовъчните пана. Ограничението е в активната лента. Движението се извършва в изпреварващата лента. Срок 28.01.2019 г. ІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Троянски“ - забранен за всички МПС. \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Предел“ - отворен за всички МПС. \r\n- „Републиката“ - отворен за всички МПС;  \r\n- „Ришки“ - отворен за всички МПС; \r\n- „Рожен“ - отворен за всички МПС. \r\n- „Превала“ - отворен за всички МПС. \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. ІV. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт София: \r\nДвижението в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.;  \r\nДвижението на товарни МПС над 15 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.;  \r\nВъвежда се реверсивно движение по път I-1 София – Перник при Владая от км 276+162 до км 277+610 и от км 278+567 до км 281+800 в последния празничен ден и всяка неделя от 10:00 до 18:00 часа. Обособяват се две ленти в посока София и една в посока Перник. Срок 31.12.2019 г.; \r\nДвижението по път I-1 София – Перник от км 281+900 (при разклонението за с. Драгичево) до км 282+315 се осъществява в една лента /преди кръстовището и отваряне след него/ поради ремонтни дейности в активната лента на платното посока София. Движението се извършва в изпреварващата лента и скоростта на движение се ограничава до 40 км/ч. Срок 30.03.2019 г.; \r\nОбласт Перник:  \r\nДвижението по път I-1 София – Перник в участъка от граница София до кръстовище Драгичево от км 282+485 до км 285+600 е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г.; \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г.; \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна:  \r\nОбласт Русе: \r\nДвижението в участъка Русе – Разград при км 7+845 в участъка на ремонта се осъществява в посока Дунав мост – Русе и обратно в две ленти във всяко платно за горепосочените посоки поради изпълнението на обект: „Изграждане на пешеходна връзка – надлез между кв. „Родина 3“ и кв. „Чародейка“. Участъкът е сигнализиран с пътни знаци съгласно одобрения проект за ВОБД. Въведено е ограничение на скоростта до 20 км/ч. Срок до 21.06.2019 г. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението по път Правец – Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ п.в. „Правец“, по път ІІ-17 Мездра – Ботевград, пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Търговище:  \r\nДвижението по път I-4 Търговище – о.п. Белокопитово от км 248+000 до км 250+300 се осъществява в една лента поради ремонтни дейности във връзка със строителството на обект: АМ „Хемус”. Срок до 31.10.2019 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Габрово: \r\nДвижението по път I-5 Габрово – вр. Шипка при км 164+150 се осъществява с повишено внимание поради пропаднал участък по асфалтова настилка. Поставена е необходимата сигнализация. Срок до 31.03.2019 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 31.12.2019 г.; \r\nДвижението по път Черноочене – Кърджали само в посока от Черноочене към Кърджали е ограничено за движение на МПС над 15 т. Срок до 31.12.2019 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: Движението по път I-6 от км 446+500 до км 453+800 в участъка Карнобат – Черноград се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция: \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г.; \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип. Срок до 30.06.2019 г. \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.06.2019 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. ; \r\nДвижението по път I-9 в участъка Обзор – Слънчев бряг от км 180+000 до км 202+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 31.01.2019 г. \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г.; \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г.; \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; ІV. Състояние на републиканската пътна мрежа:   \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.05.2019 г. \r\nПът III-908: Движението по път III-908 Варовник – Вълчаново ханче от км 22+400 до 39+300 е ограничено на МПС над 10 т. поради стесняване на пътното платно. Срок до 21.12.2019 г.; \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 21.12.2019 г. \r\nРемонтни дейности: \r\nПът III-208: Движението по път ІІІ-208 Провадия – Айтос при км 51+713 в се осъществява с повишено внимание поради стеснен участък на пътното платно. Участъкът е сигнализиран с пътни знаци и ограничение на скоростта до 30 км/ч. Срок до 31.01.2019 г. \r\nПът III-795: Движението по път III-795 от км 28+600 до км 53+000 в участъка Житосвят –  Карнобат се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г.  \r\nПът III-5391: Движението по път III-5391 от км 3+000 до км 6+500 в участъка Трояново – Аспарухово се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи. Участъкът е сигнализиран с пътни знаци. Срок до 28.06.2019 г. \r\nПът III-7306: Движението по път III-7306 от км 0+000 до км 19+000 в участъка Лозарево – Чубра се осъществява в една лента на определени участъци поради частични ремонтни дейности на асфалтовата настилка, полагане на хоризонтална маркировка и изпълнение на земни работи.Участъкът е сигнализиран с пътни знаци. Срок до 28.06.2019 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 31.05.2019 г.; \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 31.05.2019 г.; \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 31.05.2019 г.; \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 31.05.2019 г.; \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се регулира от сигналисти. Срок до 31.01.2019 г.; \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 31.05.2019 г. \r\nОПУ-Видин: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 31.01.2019 г.; \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.01.2019 г.; \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.01.2019 г.; \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци от км 12+000 до км 15+960 е ограничено за всички автомобили над 10 т. Участъкът е сигнализиран с пътни знаци. Срок 31.01.201 г.; \r\nРемонтни дейности: \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.01.2019 г.; \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок  до 31.01.2019 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 31.01.2019 г.; \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т. поради намален габарит на пътното тяло при км 26+444. Срок до 31.03.2019 г.; \r\nПът III-5004: Движението по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 31.01.2019 г.; \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г.; \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 28.02.2019 г.; \r\nПът III-6072: Движението по път III-6072 Селище – Стоките при км 11+675 се осъществява с повишено внимание поради пропаднал участък на асфалтовата настилка. Поставена е необходимата сигнализация. Срок до 28.02.2019 г. \r\nОПУ-Добрич: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът II-29: Движението по път II-29 разклон Варна – Добрич от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019 г. \r\nПът II-97: Движението по околовръстен на гр. Добрич от км 0+000 до км 7+500 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 31.01.2019г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 31.03.2019 г. \r\nРемонтни дейности:  \r\nПът III-107: Движението по път III-107 между Пастра и Рилски манастир от км 27+700 до км 27+750 в участък от 50 метра се осъществява в една лента поради извършване на аварийно-възстановителни дейности. Участъкът е сигнализиран с пътни знаци. Срок до 01.02.2019 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 31.01.2019 г. \r\nРемонтни дейности:  \r\nПът II-59: Движението по път II-59 Карамфил – Крумовград от км 30+893 до км 36+784 се осъществява с повишено внимание поради извършване на подокопен дренаж, преоткосиране, ремонт на водостоци и облицовани окопи. Срок до 01.03.2019 г. ; \r\nПът II-59: Движението по път II-59 Крумовград – граница област Хасково от км 36+784 до км 55+845 се осъществява с повишено внимание поради извършване на подокопен дренаж, преоткосиране, ремонт на водостоци, облицовани окопи, реголи, локални ремонти на пътното тяло и асфалтови работи. Срок до 01.09.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът III-358: Движението по път III-358 Шипково – Рибарица от км 13+100 до 32+800 е ограничено за МПС над 12 т. поради влошаване на метеорологичната обстановка. Срок до 18.01.2019 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+393 до км 42+535 се осъществява с повишено внимание поради ремонтни дейности. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Плевен – Троян в участъка обходен път на гр. Ловеч от км 42+535 до км 43+100 се осъществява в едно платно поради ремонтни работи по настилката и мостово съоръжение. Затворено за движение е платното посока Плевен. Движението се осъществява двупосочно в платното посока Троян. Движението се регулира с пътни знаци. Срок: 31.01.2019 г. \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради частични ремонтни дейности по настилката. Водачите да се движат с повишено внимание и съобразена скорост. Срок 30.06.2019 г.; \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 03.05.2019 г.; \r\nПът III-3701: Движението по път III-3701 Черни Вит – Тетевен от км 22+300 до км 36+382 се извършва с повишено внимание поради ремонтни дейности по банкети и откоси. Срок до 31.01.2019 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\nЗа движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.04.2019 г.;  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т.; \r\nОбходен маршрут: през гр. Своге. Срок до 10.03.2019 г.; \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\n- В посока от Монтана: по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\n- В посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 30.04.2019 г.; \r\nПът ІІІ-112: Движението по път ІІІ-112 Тополовец – Монтана от км 10+500 до км 47+806 е ограничено за МПС над 12 т поради на строително-монтажни работи. Срок до 05.07.2019 г. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. МПС до 12 тона да се движат с повишено внимание. \r\nОбходен маршрут: Път І-1/Е-79/ Видин – Димово – Ружинци – Белотинци – Смоляновци – Монтана и обратно.  \r\nПът II-815:  Движението по път IIІ-815 от пътно кръстовище с път ІІ-81 Боровци - Гаврил Геново при км 0+068 е ограничено за МПС над 12 тона поради изпълнение на строително-монтажни дейности. \r\nОбходен маршрут: \r\nДвижението по път IIІ-815  Боровци - Гаврил Геново е ограничено за МПС над 12 тона поради изпълнение на строително-монтажни дейности  на жп. прелез. \r\nОбходен маршрут: \r\nДвижение по път ІІІ-102 за автомобили над 12 тона - Гаврил Геново – Монтана –и  Път ІІ-81 - Боровци и обратно. \r\nЗа автомобили до 12 тона движението се осъществява от пътно кръстовище на РП ІІ-81 при км 87+423 през с. Боровци  до Път ІІІ-815 и обратно.  Срок до 18.01.2019 г.  \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното тяло.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 30.03.2019 г. \r\nРемонтни дейности:  \r\nПът II-11: Движението по път IІ-11 Ковачица-Гр.ОПУ-Враца е ограничено поради извършване строително-монтажни работи за запълване на дълбоки и опасни дупки по пътното платно. Движение в едната пътна лента. Срок до 18.01.2019 г. \r\nПът ІІІ-114: Движението по път IІІ-114  Лом-Добри Дол е ограничено поради извършване строително-монтажни работи за запълване на дълбоки и опасни дупки по пътното платно. Движение в едната пътна лента. Срок до 18.01.2019 г. \r\nПът ІІІ-1121: Движението по път IІІ-1121  Брусарци-Дондуково е ограничено поради извършване строително-монтажни работи за запълване на дълбоки и опасни дупки по пътното платно. Движение в едната пътна лента. Срок до 18.01.2019 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 21.12.2019 г. \r\nРемонтни дейности:  \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 21.12.2019 г.  \r\nОПУ-Перник: \r\nВременно са въведени следните ограничения за движение на МПС: \r\nПът II-63: Ограничено движението за МПС с тегло над 12 т по път II-63 Брезник – Трън в участъка от гр. Брезник до ГКПП Стрезимировци поради забрана за движение на МПС над 12 т в Р. Сърбия. Движението е пренасочено по път III-638 Бабица – Делян към ГКПП Калотина. \r\nПът II-63: Движението по път II-63 Брезник – Трън от км 42+200 до км 42+800 е ограничено поради ремонт на мост. Движението е пренасочено по изграден временен път, сигнализиран съгласно проект за ВОБД. Срок до 28.02.2019 г. \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2019 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т.; \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г.; \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности: няма. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът III-606: Движението по общински път ІІІ-606 Неделево –Церетелево – Царимир - /ІІ-64/ на кръстовище с път II-64 Карлово-Пловдив при км 39+290 се ограничава поради ремонт на ж.п. прелез. \r\nОбходен маршрут: с. Труд-с. Строево-с. Голям Чардак-с. Неделево. Срок  до 8.12.2018г.; \r\nПът ІІІ-667: Движението по път III-667 Плодовитово – Първомай при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 28.12.2019 г.; \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 02.02.2019 г.; \r\nОбходен маршрут: път Поповица – Садово – Кочево – Болярци. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 31.01.2019 г.; \r\nРемонтни дейности: няма. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движението по път III-702 Пристое – Подайва – Къпиновци – Лъвино – II-23 /Исперих/ в участъка от граница с ОПУ Шумен до гр. Исперих от км 2+000 до км 22+125 се осъществява с повишено внимание в една лента поради превантивен ремонт на пътя. Движението се регулира с временна сигнализация и от сигналисти. Срок до 30.04.2019 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 14.04.2019 г.; \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т поради намалена носимоспособност на мостово съоръжение на км 10+868. Срок 31.03.2019 г.; \r\nПът ІІІ-7306: Движението по път ІІІ-7306 Сунгурларе – Пъдарево в участъка с. Чубра – с. Пъдарево е ограничено за МПС над 12 т поради намалена носимоспособност на пътното тяло в участъка на област Бургас. Срок до 31.03.2019 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+000 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 31.01.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак от км 31+040 до км 36+000 е ограничено за МПС с тегло над 12 т. поради намален габарит на пътното тяло. Срок до 31.03.2019 г.; \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. с ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 31.03.2019 г.; \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 31.03.2019 г. \r\nРемонтни дейности: \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (в участъка срутище при км 109+450 – разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.03.2019 г. \r\nПът IІI-864: Движението по път IІI-864 Проглед – Пампорово от км 2+375 до км 2+485 се осъществява в една лента поради направа на подпорна стена на аварирал участък. Участъкът е сигнализиран с пътни знаци. Срок до 31.01.2019 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движението по път ІІ-81 Монтана – София през проход „Петрохан“ е ограничено за автомобили над 12 т., както и тегленето на ремаркета и полуремаркета. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности: \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 30.03.2019 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 31.12.2019 г. \r\nПът III-5005: Движението по път III-5005 връх ,,Шипка” – връх „Бузлуджа” от км 0+000 до км 12+213 е ограничено за всички МПС поради влошените метеорологични условия през зимния период. Срок до 31.03.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г.; \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.03.2019 г. \r\nРемонтни дейности: \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.05.2019 г.; \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движението по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 31.12.2019 г.; \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 31.12.2019 г. \r\nРемонтни дейности: \r\nПът III-663: Движението по път III-663 Димитровград – Симеоновград в участъка от разклона за гр. Стара Загора до гр. Симеоновград от км 34+600 до км 54+835 се осъществява в една лента поради частични ремонтни дейности на асфалтовата настилка. Движението през работните участъци се осъществява двупосочно в едната лента и се регулира с пътна сигнализация. Срок до 02.10.2019 г. \r\nОПУ-Шумен: \r\nВременно са въведени следните ограничения за движение на МПС:  \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 02.04.2019 г. \r\nРемонтни дейности: няма ограничения. \r\nОПУ-Ямбол: \r\nВременно са въведени следните ограничения за движение на МПС: няма ограничения. \r\nРемонтни дейности:  \r\nПът III-5503: Движението по път ІІІ-5308 Каменец – Камен връх от км 16+600 до км 24+600 се осъществява с повишено внимание, стесняване на една от лентите за движение. Участъкът е сигналиэиран с пътни знаци. Срок до 22.01.2018 г. \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2019.01.17", "title": "Актуална пътна обстановка към 17.30 часа"}
{"url": "http://www.focus-news.net/news/2019/01/17/2613343/svezhina-dimitrova-narodna-astronomicheska-observatoriya-varna-observatoriyata-e-edin-ot-tsentrovete-za-provezhdane-na-mezhdunarodniya-maystorski-klas-na-tsern-v-balgariya.html", "text": "Обсерваторията във Варна е един от центровете за провеждане на международния майсторски клас на ЦЕРН в България. Това каза в интервю за  Радио „Фокус“ - Варна  Свежина Димитрова, директор на Народна астрономическа обсерватория и планетариум (НАОП) „Николай Коперник“ във Варна. В първия международен майсторски клас на ЦЕРН в България, който се проведе през миналата година, участваха и ученици от Варна. Събитието бе организирано от Института за ядрени изследвания и ядрена енергетика съвместно с ЦЕРН и Физическия факултет на Софийския университет, както и с подкрепата на проект Отворени училища за отворено общество по европейска програма „Horizon 2020“ за научни изследвания и иновации. По време на обучението ученици на възраст от 15 до 19 години от цялата страна имаха възможност да проведат научни изследвания като истински учени. От град Варна за това престижно научно събитие бяха класирани осем ученици от Математическа гимназия „Д-р Петър Берон”, като част от тях са кръжочници в курсовете по астрономия на обсерваторията. За асистент-ментори бяха избрани трима ученици, участвали в първата международна стажантска програма в ЦЕРН – Феодор Кономаев, Елена Стоева и 12 Александър Георгиев. \r\nПрез 2019 година българските ученици отново са поканени да участват в международния майсторски клас на ЦЕРН в България, който се организира съвместно с ЦЕРН от Физическия факултет на Софийския университет, Института за ядрени изследвания и ядрена енергетика на Българската академия на науките (БАН) и НАОП „Николай Коперник”, както и с подкрепата на проект Отворени училища за отворено общество по европейска програма Horizon 2020 за научни изследвания и иновации. Това е ден за научни изследвания на учениците на възраст от 15 до 19 години. Участвайки в събитието, за един ден те ще могат активно да преживеят как и какво изследват физиците на елементарните частици. В майсторския клас на ЦЕРН в България учениците ще извършват измервания по данни на експеримента CMS. След уводни лекции по тeoрия на елементарните частици, описание на детектора на CMS и обяснения за методиката на изследванията, учениците ще направят сами оценката на данните от експеримента CMS на големия адронен ускорител на частици LHC в CERN, Женева. В края на деня получените резултати ще бъдат обсъдени на видеоконференция с учени от ЦЕРН и с други международни участници, както в истинско научно сътрудничество. Майсторският CMS клас на ЦЕРН тази година ще се проведе последователно в няколко града в страната. За учениците от Варна и близки населени места майсторският CMS клас на ЦЕРН ще се проведе на 7 март в НАОП „Н. Коперник” – Варна. Водещ принцип при избора на участниците ще бъде техният интерес към физиката и науката като цяло. Учителите-координатори ще подберат участниците в майсторските класове в отделните градове. Регионален координатор на събитието за Варна и региона е Свежина Димитрова, директор на Център за подкрепа на личностното развитие - НАОП „Николай Коперник”. \r\nМарияна ВАЛЕНТИНОВА", "date": "2019.01.17", "title": "Свежина Димитрова, Народна астрономическа обсерватория - Варна: Обсерваторията е един от центровете за провеждане на международния майсторски клас на ЦЕРН в България"}
{"url": "http://www.focus-news.net/news/2019/01/17/2613346/burgas-suhi-i-normalno-prohodimi-sa-patishtata-v-oblastta.html", "text": "Сухи и нормално проходими са пътищата в област Бургас. Това съобщиха за  Радио „Фокус“ – Бургас  от Областното пътно управление. Няма затворени пътища, движението на моторни превозни средства се осъществява безпроблемно.  \r\nНяма образувани големи колони от автомобили по входно-изходните пътни артерии на областния център. По-интензивен е трафикът в Бургас в района на кръстовището с кръгово движение „Трапезица“, при кръстовището между ул. „Христо Ботев“ и бул. „Сан Стефано“, както и по бул. „Стефан Стамболов“ в района на болницата. \r\nМария ПОПЧЕВА", "date": "2019.01.17", "title": "Бургас: Сухи и нормално проходими са пътищата в областта"}
{"url": "http://www.focus-news.net/news/2019/01/17/2613344/hristo-prodanov-bsp-reshenieto-za-f-16-beshe-vzeto-pod-vanshen-natisk-i-ne-e-v-zashtita-na-natsionalniya-interes.html", "text": "Решението за F-16 беше взето под външен натиск и не е в защита на националния интерес. Това каза заместник-председателят на ПГ на „БСП за България“ Христо Проданов в интервю за предаването „Червена линия“ по  Радио „Фокус“.  „За пореден път се оказа, че България не е суверенна държава и не може да взима сама решение в полза на националния интерес. Дебатът, който ние изнесохме в Народното събрание беше с основна насоченост, че ние не оспорваме качествата нито на F -16, нито на Gripen, нито на Eurofighter“, каза още Проданов. По думите му  всички са безспорно отлични самолети. „Оспорваме правото на парламентаризма, правовата държава и как тя функционира. Управляващото мнозинство юли месец миналата година внася в парламента параметрите, които бяха приети. В крайна сметка бяха подкрепени дори от БСП. Ние наистина сме за модернизация на Българската армия. България има доста други приоритети“, коментира заместник-председателят на ПГ на „БСП за България“. По думите му топ приоритетът и топ проблемът на България са бедността и ниските доходи. „Когато имаме приоритет - доходите на хората и тяхното повишаване, ние не можем безкрайно да увеличаваме нашите предложения за цената на това ново превъоръжаване и тези нови самолети. Така че имаме някакви приоритети, които спазваме. Това, което ни предложи правителството, беше всичко друго, но не и защита на националния интерес“,  коментира още заместник-председателят на парламентарната група на „БСП за България“.  \r\nДеница КИТАНОВА Пълния текст на интервюто четете по-късно в „Мнение”", "date": "2019.01.17", "title": "Христо Проданов, БСП: Решението за F-16 беше взето под външен натиск и не е в защита на националния интерес"}
{"url": "http://www.focus-news.net/news/2019/01/17/2613330/vvs-vladimir-putin-preduprezhdava-zapada-za-balkanite.html", "text": "Руският президент Владимир Путин предупреждава Запада за Балканите по време на днешното му посещение в Сърбия, пише  BBC .  \r\nПутин предвожда голяма делегация, за да засили сътрудничеството със Сърбия, която иска да се присъедини към Европейския съюз. В статията се задава въпросът  защо Сърбия продължава да демонстрира приятелство с Русия, ако наистина желае да се присъедини към ЕС. \r\nСпоред ВВС идването на Путин в Сърбия е предупреждение към Европейския съюз, че не трябва да има безспорна увереност, когато става въпрос за лоялността на Сърбия. \r\nОт друга страна, заключи ВВС, Владимир Путин без съмнение ще се радва на неприятното усещане, което западните дипломати ще имат, като виждат червения килим, който водещия кандидат за членство в ЕС, Сърбия, разстила пред руския лидер.  Юлиян Марков", "date": "2019.01.17", "title": "ВВС: Владимир Путин предупреждава Запада за Балканите"}
{"url": "http://www.focus-news.net/news/2019/01/17/2613348/dimitar-velkov-bsp-vidin-ot-obeshtanite-ot-pravitelstvoto-proekti-za-severozapadna-balgariya-nishto-ne-beshe-izpalneno.html", "text": "От обещаните от правителството проекти за Северозападна България нищо не беше изпълнено. Това каза в предаването „Червена линия“ на Радио „Фокус“ Димитър Велков, председател на БСП-Видин и председател на групата общински съветници. По думите му проблемите с безработицата, демографската криза и липсата на инвестиции остават актуални, заради липсата на заинтересованост на управляващите към тях. „През последните години правителствата на ГЕРБ не направиха нищо за този регион. Правителството на Орешарски беше заложило като проект за финансиране път  Е-79 по ОП „Транспорт и транспортна инфраструктура“, но той беше отменен от правителството на ГЕРБ. Вече 4 години не се осигурява финансиране, за да се стартира този проект. През 2014 година беше обявена поръчка за участъка Мездра-Ботевград, но по неизвестни причини това не беше изпълнено от сегашното правителство и всичко беше спряно. Обходът Димово- Ружинци, който трябваше да е част и от новото трасе също трябваше да стартира в края на 2014 година, бяха подсигурени голяма част от необходимите финанси, но този проект също не беше изпълнен“, обясни той. Велко коментира още, че обещаните над 1 милиард лева за инвестиции в Северозападния регион е видно за всички, че не са се случили, липсва и сериозен инвестиционен интерес за Видинска област. „Ние от БСП няма да подкрепим и бюджета за тази година, тъй като в него има неточности и липсват политики за важни области като здравеопазване и образование. БСП- Видин ще насочи усилията си основно към демографските политики и задържането на младите хора в областта“, каза още Димитър Велков.  \r\nРосица АНГЕЛОВА", "date": "2019.01.17", "title": "Димитър Велков, БСП-Видин: От обещаните от правителството проекти за Северозападна България нищо не беше изпълнено"}
{"url": "http://www.focus-news.net/news/2019/01/17/2613347/veliko-tarnovo-pluvnata-obshtnost-v-grada-tarsi-podkrepa-ot-obshtinata.html", "text": "Плувната общност в града търси подкрепа от Община Велико Търново. В местната администрация е входирано писмо, в което се настоява за намаляване на таксите за ползване на закрития басейн на Радиотехникума за картотекираните състезатели от града. Това обясни пред журналисти Марин Стефанов, представител на плувната общност, предаде репортер на  Радио „Фокус“ – Велико Търново . По въпроса има и събрана подписка, в която са се включили около 350 души. Искането, заедно с нея, ще бъде представено на Общински съвет – Велико Търново. „Плувната общност очаква помощ за децата, които са картотекирани и които се явяват по състезания в страната и извън нея. Така се получи, че плуването за тази година остана без общинска подкрепа. Това е единственият спорт, който няма никаква общинска подкрепа, не ползва общинска база. Молбата ни е да се заложи в бюджета таксата на отдадения от вас басейн – Радио,  50 % от нея да бъде поета на картотекираните състезатели“, обясни още Стефанов. Той уточни и,че в момента децата и младежите тренират в Павликени, Полски Тръмбеш и Леденик. \r\nОт Община Велико Търново уточниха, че няма как всички спортове, които се практикуват в града, да бъдат подкрепени, защото финансирането недостига. Освен това посоченият басейн е собственост на Общината, но е отдаден под наем и няма как собственикът да бъде задължен да намали таксите за състезателите. \r\nЛуиза ТРАНЧЕВА", "date": "2019.01.17", "title": "Велико Търново: Плувната общност в града търси подкрепа от Общината"}
{"url": "http://www.focus-news.net/news/2019/01/17/2613331/krasimir-uzunov-aleksandar-vuchich-ot-dosta-vreme-se-machi-da-balansira-mezhdu-interesite-na-evropa-sasht-i-rusiya-no-poleto-za-reaktsiya-zapochva-vse-poveche-da-se-stesnyava.html", "text": "Александър Вучич се мъчи да балансира между интересите на Европа, САЩ и Русия вече от доста време, но полето за реакция започва все повече да се стеснява, затова и посещението е много знаково. Това каза президентът на Агенция и Радио „Фокус“ Красимир Узунов в интервю за предаването „Нещо повече“ по  БНР  във връзка с посещението на руския президент Владимир Путин в Сърбия. \r\n„Много е интересна програмата на Путин - за тези 6-7 часа има емблематични неща, с които се търси свързването на Сърбия с Русия през всички тези векове т.е. отсреща е работено по програмата. Екипът, който е работил по програмата, се е постарал да бъде максимално обвързана, заедно с това да се показва старата славянска ос. Все пак става въпрос за игра на бастиони“, коментира Узунов. \r\nТой отбеляза, че Русия пристига с един десант от бизнес предложения. В този сложен контекст трябва да разглеждаме както тези транспортни коридори, за които се подписват договори, така и развитието на ядрената енергетиката, сътрудничеството в оръжейната промишленост. От тук идва и посрещането на Путин като бог или като суперзвезда, каза още Узунов, като добави, че това не трябва да ни учудва, защото русофилството е традиционно заложено. \r\nТой коментира и казуса с Хуманитарния център в Ниш, като отбеляза, че центърът е направен преди на власт да дойде Вучич и сигурно ще го има и след като Вучич вече не е на власт. „Въпросът е дали този център ще бъде равностоен на американската база. По-интересно за мен е географията на приветствието и на заклеймяването на Путин“, коментира Узунов и отбеляза, че в Северно Косово са поставени билборди с надписи „Добре дошъл“, а Войводина казва „Ние искаме Путин да идва“, докато на градския площад в Белград вървят протести.  \r\n„Протестите обикновено минават за опозиционни действия на една прозападна опозиция, която обаче не се явява с конкретни искания. Това обяснява до голяма степен различния по характер състав, който се включва от многото партии. Сърбия, както и България, страда от износени политици. Т.е. нови лица не се допускат, котио да могат да оглавят един протест. Тук въпросът е доколко хората около Вучич ще го обясняват като външна намеса или ще се приема като еквивалент на това,което започна във Франция и неминуемо ще мине през всички европейски държави - жълтите жилетки, или наистина трябва да търсим някакво съживяване на демократичната опозиция в Сърбия“, каза още Узунов.", "date": "2019.01.17", "title": "Красимир Узунов: Александър Вучич от доста време се мъчи да балансира между интересите на Европа, САЩ и Русия, но полето за реакция започва все повече да се стеснява"}
{"url": "http://www.focus-news.net/news/2019/01/17/2613350/plovdiv-na-18-yanuari-asenovgrad-shte-otbelezhi-141-godini-ot-osvobozhdenieto-si-s-poklonenie-pred-pametnika-na-gen-dandevil.html", "text": "На 18 януари Асеновград ще отбележи 141 години от Освобождението си с поклонение пред паметника на ген. Дандевил. Това каза за  Радио „Фокус“ – Пловдив  Иван Дуков, директор на Историческия музей в Асеновград. Поклонението пред паметника на ген. Дандевил ще се състои от 12.00 часа. Асеновградски свещеници ще отслужат заупокойна панихида, а слово ще произнесе Милко Атанасов, главен учител по история и цивилизация. Учениците от ОУ „Ангел Кънчев” в Асеновград ще се включат в честването с празничен рецитал. Ще бъдат положени венци и цветя на паметника на ген. Дандевил. Участие в церемонията по отбелязване на 141 години от Освобождението на Асеновград ще вземе Представителен духов оркестър на Военновъздушните сили в Пловдив. \r\nТони МИХАЙЛОВ", "date": "2019.01.17", "title": "Пловдив: На 18 януари Асеновград ще отбележи 141 години от Освобождението си с поклонение пред паметника на ген. Дандевил"}
{"url": "http://www.focus-news.net/news/2019/01/17/2613349/s-glasovete-na-parlamentarnoto-mnozinstvo-komisiyata-za-borba-sas-sivata-ikonomika-prie-predlozhenieto-na-pravitelstvoto-zakonat-za-gorivata-da-vleze-v-sila-sled-6-mesetsa.html", "text": "С гласовете на народни представители от ГЕРБ и „Обединени патриоти“ парламентарната Комисия за наблюдение на приходните агенции и борба със сивата икономика и контрабандата взе решение да отложи със 6 месеца влизането в сила на Закона за административно регулиране на икономическите дейности, свързани с петрол и продукти от петролен произход. Това заяви народният представител от ГЕРБ и зам.-председател на Комисията за борба със сивата икономика Владислав Николов, съобщиха от пресцентъра на  ПП ГЕРБ .  \r\nМиналата седмица Министерски съвет предложи на Народното събрание да отложи срока за влизане в сила на Закона за горивата и той да започне да действа от 1 юли. С подкрепата на парламентарното мнозинство предложението на правителството днес бе прието.", "date": "2019.01.17", "title": "С гласовете на парламентарното мнозинство Комисията за борба със сивата икономика прие предложението на правителството Законът за горивата да влезе в сила след 6 месеца"}
{"url": "http://www.focus-news.net/news/2019/01/17/2613334/krasimir-uzunov-vladimir-putin-demonstrira-che-ne-e-izostavil-balkanite-i-shte-se-bori-dokray-za-svoite-interesi.html", "text": "Владимир Путин  демонстрира, че не е изоставил Балканите и ще се бори докрай за своите интереси. Това каза президентът на Агенция и Радио „Фокус“ Красимир Узунов в интервю за предаването „Нещо повече“ по  БНР  във връзка с посещението на руския президент Владимир Путин в Сърбия. „Посещението на Владимир Путин в Сърбия е тест за готовността на Белград да остане изцяло верен на руската кауза на Балканите. Това е последният руски бастион и според мен няма как да има да преодолеят тази зависимост. Това е тест и на белградските проевропейски и прозападни отношения“, добави той.  \r\n„Но това не е само тест за Белград, това е тест за Балканите...Путин демонстрира, че не е изоставил Балканите и ще се бори докрай за своите интереси и за своя съюзник, защото е останал само един класически съюзник – Сърбия“. \r\nУзунов заяви, че не е сигурен, че Русия ще признае новото име на Македония. „Може да изпаднем в казус, в който да имаме двама полулегитимни съседи – Косово и Македония, които едни ги признават, други не“, коментира той.", "date": "2019.01.17", "title": "Красимир Узунов: Владимир Путин  демонстрира, че не е изоставил Балканите и ще се бори докрай за своите интереси"}
{"url": "http://www.focus-news.net/news/2019/01/17/2613351/mvr-nad-46-kg-heroin-i-13-kg-amfetamini-sa-izzeti-pri-spetsializirana-operatsiya-v-haskovo-i-blagoevgrad-zadarzhani-sa-7-dushi.html", "text": "При спецакция на криминалисти на ОДМВР-Хасково и Благоевград е задържано голямо количество хероин и амфетамини, съобщиха от  пресцентъра на МВР.  Задържани са 7 мъже в двата града. \r\nНад 46 кг хероин и 13 кг амфетамини са иззети при специализирана операция, проведена на териториите на  Хасково и Благоевград, под ръководството на прокуратурата. Подробности за проведеното разследване съобщиха на брифинг окръжният прокурор Иван Стоянов и директорите на двете областни дирекции – ст. комисар Ангел Цанков и ст. комисар Николай Хаджиев. Спецакцията е осъществена вчера по обяд на територията на Хасково след  оперативна информация, подадена от криминалисти на ОДМВР-Благоевград - след няколко месечно разследване, те стигнали до данни за наличието на наркотика в Хасково. В хода на предприетите под ръководството на прокуратурата действия е проверена гаражна клетка в жилищния квартал „Орфей“. На място са установени двама мъже - на 46г. и 47г., както и пакети с кафяво прахообразно вещество с тегло 46,520 кг. В рамките на разследването е установено, че високорисковата дрога е била пренесена от Турция през ГКПП „Капитан Андреево“ с карго камион на фирма, укрита в 10 топа плат. Стойността му по цени на съдебната система е за над 5,5 млн. лева. По думите на ст. Комисар Цанков,  двамата задържани са създали условия за придобиване и пренасяне на хероина до България и до последващото му разпространение.  \r\nМъжете са с криминално минало, разпитани са и са им повдигнати обвинения. С постановление на Окръжна прокуратура им е наложена мярка за неотклонение задържане под стража за срок до 72 часа по образуваното досъдебно производство. Държавният обвинител уточни, че за това престъпление законът предвижда от 15 до 20 години затвор и глоба от 200 до 300 хиляди лева.  \r\nВ рамките на операцията са извършени и процесуално-следствени действия в благоевградското с. Тополница, където са  задържани 5-ма мъже с 13 кг амфетамин и 46 грама хероин, уточни ст. комисар Хаджиев.  \r\nРаботата по документиране на престъпната дейност продължава. Разследването работи и по посока събиране на доказателства за евентуална съпричастност и на други лица към извършеното престъпление.", "date": "2019.01.17", "title": "МВР: Над 46 кг хероин и 13 кг амфетамини са иззети при специализирана операция в Хасково и Благоевград, задържани са 7 души"}
{"url": "http://www.focus-news.net/news/2019/01/17/2613352/blagoevgrad-prohodimi-pri-zimni-usloviya-sa-patishtata-v-oblastta.html", "text": "Проходими при зимни условия са пътищата в Благоевградска област. Това съобщи за  Радио „Фокус“-Пирин  дежурният служител в Областно пътно управление-Благоевград. Пътните настилки са почистени и обработени. С нормална интензивност е трафикът по главен път Е-79, второкласен път 19 Симитли-Гоце Делчев и автомафистрала „Струма“ в областта. Няма въведени ограничения за движението на леки и товарни автомобили. Не са регистрирани тежки пътни инциденти през изминалия ден по пътищата от републиканската пътна мрежа в региона. Повишена е опасността от падащи камъни в района на Кресненското дефиле и прохода Предел. \r\nОт Областно пътно управление-Благоевград отправят апел към водачите на моторни превозни средства да шофират внимателно, съобразявайки се с пътната обстановка и метеорологичните условия, като спазват дистанция. \r\nНатали СТЕФАНОВА", "date": "2019.01.17", "title": "Благоевград: Проходими при зимни условия са пътищата в областта"}
{"url": "http://www.focus-news.net/news/2019/01/17/2613353/pregled-na-mezhdunarodnite-novini-do-18-chasa-agentsiya-fokus.html", "text": "Началникът на Пресслужбата на турското Президентство Фахреттин Алтун оповести, че холандската журналистка Джоана Корнелия Бьорсма е изгонена от страната, предаде електронното издание на турско езичната версия на  ВВС . Като причината за нейното експулсиране се посочва „споделяне на разузнавателна информация от  холандската полиция, че тя е във връзка с терористични организации”. \r\nХоландската журналистка Джоана Корнелия Бьорсма има акредитация от турското правителство и от дълги години живее в Истанбул. Вчера сутринта е отишла да удължи срока на разрешителното си за пребиваване в Турция в отдела за чужденци на полицията и е била задържана. Прекарала е нощта в полицейски участък близо да летището. Не й е било разрешено да отиде до нейното жилище за ди си вземе багажа и рано тази  сутрин е изпратена със самолет в Нидерландия.  \r\nГлавният редактор на най-големия холандски финансов вестник „Het Financieele Dagblad” – Ян Бониер, изрази недоумение и силно учудване от решението на Анкара за изгонване зад граница на журналист. Обеща да бъдат предприети законови мерки срещу това решение на Турция. \r\nВ изявление за холандската телевизия Ян Бониер посочи, че „затрудненията и преследването на журналистите в Турция заради тяхната дейност, е изключително тъжно явление”. \r\n*** „Ако нямаше правителство, което да внесе Преспанския договор, нямаше да има споразумение“, заяви изключеният депутат от „То Потами“ Спирос Данелис в четвъртък пред  гръцката държавна агенция АНА-МПА . \r\nСлед експулсирането му от фракцията заради намерението му да подкрепи премиера Алексис Ципрас във вота на доверие към правителството, народният представител описа договора за името като огромна възможност за страната и добави, че националният интерес е над партийният. Що се отнася до конституционните промени в Македония, Данелис заяви, че не е лесно да накараш някоя страна да промени името или Конституцията си. \r\nДанелис предположи, че тримата депутати от „То Потами“ (Теодоракис, Мавротас и Ликудис) в крайна сметка ще гласуват „за“ ратифицирането на Преспанския договор. \r\nТой предвиди, че споразумението ще мине с гласовете на 151 депутати „предвид това, че патриотическата съвест ще надделее над тесните политически интереси“. \r\nДанелис съобщи още, че ще остане независим депутат. \r\n***  Президентът на Русия Владимир Путин пристигна в Белград за еднодневното си официално посещение, в хода на което ще подпише 21 споразумения, съобщава  сръбската държавна агенция ТАНЮГ . \r\nКакто се съобщава, придружаваният от „МиГ-29“ на сръбските Военновъздушни сили (ВВС) самолет на руския държавен глава се е приземил на летище „Никола Тесла“ в сръбската столица, където с червен килим и части на гвардията го е посрещнал президентът на Сърбия Александър Вучич. \r\n***  Турция очаква с нетърпение да приветства Бившата югославска република Македония в семейството на НАТО, „без по-нататъшно отлагане“, след ратификацията на споразумението за името с Гърция и признава балканската държава с нейното конституционно име, заяви турският външен министър Мевлут Чавушоглу в четвъртък след срещата с македонския си колега Никола Димтров, пише  електронното издание на вестник Kathimerini . \r\n„Имаме силни връзки с Македония от много векове, отношения, връзки, които остават силни, независимо от политическите отношения. Искам да подчертая, че нашите отношения в момента са отлични“, заяви турският дипломат, цитиран от гръцките медии. \r\n„Турция признава Македония с конституционното й име“, добави Чавушоглу без да дава допълнителни разяснения. \r\nПо неговите думи, стабилността на Македония е решаваща за стабилността на Балканите, където Турция има „много добри отношения с Албания, Сърбия, Босна и Херцеговина и Черна гора. \r\n„Турция отдава голямо значение на стабилността в региона и осигурява подкрепа за икономическия му растеж“, подчерта турският външен министър. \r\n***  Британските депутати ще гласуват за „План Б“ за излизането на Обединеното кралство от структурите на Общността на 29 януари, съобщава германският вестник  Die Frankfurter Allgemeine Zeitung . \r\nДоговореното от Брюксел споразумение на премиера Тереза Мей бе отхвърлено във вторник с огромно мнозинство. Предстои Лондон да обясни как ще процедира. За целта преди това министър-председателят Тереза Мей ще се срещне с политици от различни партии.  \r\n*** Сръбският президент Александър Вучич благодари на руския си колега Владимир Путин за личния му принос в развитието на руско-сръбските отношения. Това заяви сръбският лидер в четвъртък преди началото на преговорите в тесен състав, предава  TACC \r\n\"Сърбия  и Русия сме искрени приятели. Искам лично да Ви благодаря, уважаеми господин президент за това, че вложихте много енергия, работа, време, любов и уважение в развитието на сръбско-руските отношения\", каза Вучич. \r\nСръбският лидер отбеляза, че руският внос в Сърбия е нараснал с 30% през годината, сръбският износ за Русия за същия период - с 4,1%. \r\n\"Сърбия е доволна от военно-техническото сътрудничество с Русия. Благодаря Ви за Вашия принос и желание да помогнете на нашата страна\", каза Вучич, отбелязвайки, че Сърбия няма повече проблеми с изплащането на външния дълг. \"Сърбия е надежден партньор на Руската федерация\", подчерта сръбският лидер. \r\nПо-рано руският президент Владимир Путин обеща да продължи да развива военно-техническо сътрудничество със Сърбия. „От много години помагаме за укрепване на отбранителните способности на Сърбия: доставяме въоръжение и военна техника, подпомагаме техния ремонт и модернизация. новини \". \r\nВ същото време руският лидер подчерта: \"Ние високо ценим твърдия ангажимент на сръбското ръководство към политиката за запазване на неутралитета на страната\". \r\n*** Вселенският патриарх Вартоломей ще обсъди автокефалията на македонската църква в Атина по време на планираното му посещение в Гърция, пише македонският вестник  “Нова Македония“ . \r\nСпоред запознати той ще обсъди този въпрос с Гръцката православна църква в лицето на нейния предстоятел - архиепископа на Атина и цяла Гърция Йероним. След подписването на Споразумението от Преспа и промените в македонската конституция се очаква Вартоломей да потърси подкрепата както на църквата, така и на официалните власти за идеята за автокефалия на Македонската православна църква-Охридска архиепископия. Експертите смятат, че след предоставянето на Томос на Православната църква в Украйна няма да е проблем получаването на такъв и за македонската църква. Това, което обаче не е ясно е дали македонската църква ще загуби задграничните си енории, както се случи с украинската.  \r\nИзданието припомня, че много от епископите, както и от клира  на Гръцката православна църква са сред най-изявените противници на Споразумението от Преспа и имат голямо влияние върху формиране на общественото мнение в гръцкото общество. \r\nАрхиепископът от Вселенската патриаршия Данило, който е взел участие в процеса по предоставяне на автокефалия на украинската църква е заявил, че поддържа правото на всяка държава и нация да имат своя автокефална църква, като смята, че това се отнася и за Македония и Черна гора. \r\n*** Сръбският президент Александър Вучич заяви днес, че е обсъдил почти всички теми с руския президент Владимир Путин в разговорите на \"четири очи\" и в тесен формат, пише електронното издание на сръбския вестник  “Вечерне новости“ .  \r\n\"За мен е важно още веднъж да изразя благодарността си към Вас и Руската федерация за подкрепата, която давате на Сърбия и сръбския народ за подкрепа на запазването на териториалната цялост на Сърбия и че активно ни помагате във всички форуми, организации и институции ”, заяви Вучич в началото на пленарното заседание на двете делегации, преди то да продължи без присъствието на медиите. \r\nПрезидентът каза, че приятелството между двете страни се потвърждава от конкретните числа на икономическото сътрудничество, като се отразява в нарастването на търговския обмен година след година. \r\nТой подчерта, че сътрудничеството между двете страни днес е различно, по-широко и по-всеобхватно. \r\n\"То се отличава с разбирателство във всички ключови области и ми се струва, че сме преминали от думи към дела, особено в областта на енергетиката, военното сътрудничество, инфраструктурата, транспорта, но също така и образованието, културата и всички други сфери. Ние вярваме, че можем допълнително да подобрим пазарния си дял, тъй като има много други области, в които можем да го направим, ”каза той. \r\nВучич изрази задоволство, че двамата президенти са отворили нова глава в сферата на дигитализацията и информационните технологии и използването на  ядрената енергия за мирни цели. Той каза на руския народ, че руснаците винаги ще имат искрени и добри приятели в Сърбия, пише изданието.", "date": "2019.01.17", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2019/01/17/2613354/stara-zagora-144-godini-ot-rozhdenieto-na-gen-ivan-valkov-shte-badat-otbelyazani-v-kazanlak-na-18-yanuari.html", "text": "144 години от рождението на ген. Иван Вълков ще бъдат отбелязани от 12.00 часа на 18 януари във Военния клуб в Казанлък, каза за  Радио „Фокус”  Йордан Маринов, организатор на събитието. Той поясни, че инициативата е съвместна, на Съюза на възпитаниците на Военните на Негово Величество училища и Родолюбивото войнство и гражданство – клуб Казанлък. \r\nВ началото на честването ще бъде открита изложба - живопис на Райна Ненова, секретар на Съюза на възпитаниците на Военните на Негово Величество училища.  \r\nОчаква се на честването в Казанлък да присъстват Здравко Зафиров - председател на Националния комитет за войнишките паметници, Николай Ненчев и Велизар Шаламанов - бивши министри на отбраната, и други. \r\nСлавяна ГАЙДАРОВА", "date": "2019.01.17", "title": "Стара Загора: 144 години от рождението на ген. Иван Вълков ще бъдат отбелязани в Казанлък на 18 януари"}
{"url": "http://www.focus-news.net/news/2019/01/17/2613357/pazardzhik-natovaren-e-trafikat-po-glavnite-patishta-v-oblastta.html", "text": "Натоварен е трафикът по главните пътища в област Пазарджик, предаде репортер на  Радио „Фокус“ – Пазарджик . Полицейски патрули следят за спазване ограниченията на скоростта в района на Затвора на изхода на Пазарджик и на ханче Септември на главен път Белово-Пазарджик-Пловдив. По пътя Пазарджик-Пловдив движението също е интензивно, като полицейски патрул е разположен на изхода на областния град в посока Пловдив. Струпване на автомобили и колони се образуват в района на кръговите кръстовища на моста на река Марица в Пазарджик. \r\nВаня НИКОЛОВА", "date": "2019.01.17", "title": "Пазарджик: Натоварен е трафикът по главните пътища в областта"}
{"url": "http://www.focus-news.net/news/2019/01/17/2613356/predstoyashti-sabitiya-v-stranata-za-18-yanuari-agentsiya-fokus.html", "text": "*** \r\nМинистърът на отбраната Красимир Каракачанов ще участва в проявите, посветени на 130-ата годишнина от създаването на 23-и пехотен Шипченски полк. \r\n*** \r\nОт 09.00 часа ще започне пленарното заседание на Народното събрание.  \r\n*** \r\nОт 09.30 часа в храм „Св. Атанасий Велики“ Негово преосвещенство Белоградчишкият епископ Поликарп ще оглави архиерейска света Литургия.   \r\n*** \r\nОт 10.00 часа в Националния пресклуб на БТА ще се състои пресконференция на Българската асоциация за развитие на бизнес софтуер във връзка с рисковете от влизането в сила на Наредба Н18 за смяна на касовите апарати и софтуерите за продажба в сегашния ѝ вид и срок до 1.04.2019 г. \r\n*** \r\nОт 11.00 часа в Дом „Дълголетие“ ще се проведе концерт на квартет на „Симфониета „София“      \r\nпо повод Бабинден. \r\n*** \r\nОт 12.00 часа в Централния офис на Камарата на строителите в България  ще се проведе пресконференция, в която ще участват изп. директор на Камарата инж. Мирослав Мазнев и представители на пътностроителни фирми, членове на Камарата. \r\n*** \r\nОт 15.00 часа в Конферентната зала в СУ „Св. Климент Охридски“ ще се проведе лекцията „Закуската с Митеран: 30 години по-късно“ с участието на Артюр Делапорт, лауреат на наградата на Института \"Франсоа Митеран\".  \r\n*** \r\nОт 19.00 часа в салон „Гурко“ 14 на Столичния куклен театър ще се състои премиерата на „Зимна приказка“.  \r\n*** \r\nОт 09.00 до 12.30 часа в зала 517 в сградата на Общината ще се проведе кръводарителска кампания. \r\n*** \r\nОт 09.00 часа в храм „Св. Атанасий” Пловдивският митрополит Николай ще оглави Архиерейска света Литургия по повод Атанасовден.  \r\n*** \r\nОт 12.00 часа пред паметника на ген. Дандевил ще се състои тържествена церемония по повод навършването на 141 години от Освобождението на града. Ще бъдат положени венци и цветя. \r\n*** \r\nОт 17.00 часа в Градска художествена галерия ще бъде открита изложба на чешкия художник Петр Йедличка.  \r\n*** \r\nОт 09.30 часа в спортна зала „Никола Станчев” в к-с „Меден Рудник“ ще се състои благотворителен турнир по футбол за подпомагане на деца с ментални увреждания от училище „Отец Паисий” – Бургас.  \r\n*** \r\nОт 11.00 часа ще заседава Регионалният щаб за борба с грип и остри респираторни заболявания в Бургас. \r\n*** \r\nОт 17.00 часа на басейн „Парк Арена ОЗК“ ще се проведе двубой по водна топка за мъже между отборите „Черноморец“ и „Локомотив НН“.  \r\n*** \r\nОт 18.00 часа в ДТ „Адриана Будевска“ ще се състои моден форум на модна къща „Диома“.  \r\n*** \r\nОт 09.00 часа в храм „Св. Атанасий” Варненският и Великопреславски митрополит Йоан ще отслужи празнична архиерейска св. Литургия. \r\n*** \r\nОт 17.00 часа в храм „Св. Атанасий“ ще бъде отслужена вечерня с петохлебие.  \r\n***  \r\nОт 10.00 часа в  ДКС „Васил Левски“ ще се проведе Тържествен концерт за 50-годишния юбилей на ОУ „Св. Патриарх Евтимий“.  \r\n*** \r\nОт 15.00 часа доброволци организират почистване на района около блокове 1 и 2 на студентските общежития.  \r\n***  \r\nОт 19.00 часа в Клуб „Хипстър“ ще се проведе поетична вечер „Силуети върху силуети“.   \r\n*** \r\nОт 17.30 часа в залата за изяви на отдел „Заемна за възрастни” в Регионална библиотека „Михалаки Георгиев” поетеса Симона Стойкова ще представи дебютната си стихосбирка „Малка тишина”.  \r\n*** \r\nОт 19.00 в камерната зала на ДКТ ще се играе постановката „Безтегловната принцеса“.  \r\n*** \r\nОт 11.00 часа в Ритуалната зала на Общината евродепутатът от ГЕРБ/ЕНП Андрей Новаков ще представи първата българска социална мрежа за села и градове – Selovoditel, чийто автор е именно той. \r\n*** \r\nОт 10.30 часа в Художествена галерия – Добрич ще се проведе работилница за въображение.  \r\n*** \r\nОт 18.30 часа в концертна зала „Добрич“ ще се състои концерт на Хилда Казасян, Васил Петров и квартет със симфоничния оркестър на Държавна опера-Русе „С музиката на Вили“.  \r\n*** \r\nОт 18.30 часа във фоайето на Младежкия център ще се проведе инициативата „Да общуваме реално, а не виртуално“ – настолни игри.  \r\n*** \r\nОт 12.00 часа пред Паметника на загиналите казанлъшки войни в парк „Розариум” ще се проведе тържествен митинг. \r\n*** \r\nОт 12.30 часа в Гарнизон Казанлък пред Паметната плоча на създателите на военния марш на 23 Пехотен Шепченски полк – „Велик е нашия войник” - подпоручик Константин Георгиев и запасни редник Михаил Шекерджиев, ще бъдат поднесени почести и цветя.  \r\n*** \r\nОт 13.00 часа в района на Военно формирование Казанлък ще се състои откриване на „ Стая на войнската бойна слава и летопис”. Ще бъдат поднесени цветя и пред войнишкия паметник на 9-а и 10-а Опълченски дружини.  \r\n*** \r\nОт 17.00 часа във Военния клуб ще се състои концерт-събрание, с участието на Представителния ансамбъл на Българската армия и гости от казашкия московски ансамбъл „Славица”.  \r\n*** \r\nОт 11.30 часа в сградата на Община Карлово ще се проведе конкурс „Най-добро домашно вино“.  \r\n*** \r\nОт 11.00 часа в читалище „Братство” ще се състои отбелязване на 136 години от рождението на композитора Тодор Наумов.  \r\n*** \r\nОт 13.00 часа в Регионален исторически музей – Кюстендил ще се състои Фотоколажно ателие „Освободителите на Кюстендил“.  \r\n*** \r\nОт 09.00 часа в катедралния  храм \"Св. Богородица\" Негово Преосвещенство Константийският епископ Яков - викарий на Пловдивския митрополит и архиерейски наместник на Пазарджишка духовна околия ще оглави Архиерейска света Литургия. \r\n*** \r\nОт 10.30 часа ще се проведе заседание на Оперативния щаб за борба с грипа и острите респираторни заболявания, за да се прецени дали да бъде обявена грипна ваканция за учениците.  \r\n*** \r\nОт 17.30 часа в Двореца на културата Перник  ще бъдат представени книгите за живота и мъченичеството на свети Ефрем Нови Чудотворец. Автор на книгите е журналистът от Тв Европа Ангел Бончев. \r\n*** \r\nОт 11.00 часа в  Регионалния пресклуб на БТА, асоциация „Голям брат Голяма сестра - България” ще представи проект „Порастваме заедно, финансиран с подкрепата на ОП „Развитие на човешките ресурси” и  Европейския съюз чрез Европейския социален фонд. \r\n*** \r\nОт 15.00 до 17.00 часа в „Зала I-ва“ на Община Русе евродепутатът Момчил Неков организира дискусия на тема „Африканска чума по свинете - превенция и тенденции в ЕС“. \r\n*** \r\nОт 15.00 часа в в зала 300 на Общината евродепутатът от ГЕРБ/ЕНП Андрей Новаков ще представи първата българска социална мрежа за села и градове – Selovoditel, чийто автор е именно той. \r\n*** \r\nОт 11.00 часа на морената на пл. „17-ти януари“ в кв. „Клуцохор“ ще се състои церемония по отбелязване на 141 години от освобождението на Сливен от османско иго.  \r\n*** \r\nОт 14.00 часа в зала 2 на Община Стара Загора ще се проведе публично представяне и обсъждане на проект “Въвеждане на мерки за енергийна ефективност в административната сграда на община Стара Загора”. \r\n*** \r\nОт 11.00 часа в Регионалния пресклуб на БТА, общинското ръководство на БСП - Хасково ще коментира проектобюджета на общината за 2019 г. \r\n*** \r\nОт 09.00 часа в храм „Св. Атанасий Велики“ ще бъде отслужена света божествена Литургия.", "date": "2019.01.17", "title": "Предстоящи събития в страната за 18 януари (Агенция „Фокус“)"}
{"url": "http://www.focus-news.net/news/2019/01/17/2613358/gd-granichna-politsiya-intenziven-e-trafikat-za-tovarni-avtomobili-na-gkpp-kapitan-andreevo-dunav-most-i-dunav-most-2.html", "text": "Интензивен е трафикът за товарни автомобили на изход на ГКПП „Капитан Андреево“. Това съобщиха от  ГД „Гранична полиция“ . Информацията за трафика на граничните пунктове е към 18.00 часа. Интензивен е трафикът за товарни автомобили на изход на ГКПП „Дунав мост“, а на ГКПП „Дунав мост 2“ трафикът е интензивен и в двете посоки за товарни автомобили. На границите със Сърбия, Македония и Гърция трафикът е нормален на всички гранични контролно-пропускателни пунктове.", "date": "2019.01.17", "title": "ГД „Гранична полиция“: Интензивен е трафикът за товарни автомобили на ГКПП „Капитан Андреево“,  „Дунав мост“ и „Дунав мост 2“"}
{"url": "http://www.focus-news.net/news/2019/01/17/2613361/", "text": "Мигранти спряха влак в Босна и Херцеговина и обраха пътниците, информира македонският телевизионен  “Канал 5“ . \r\nИнцидентът е станал вчера, като мигрантите са задействали внезапната спирачка. Влакът е пътувал от Бихач за Сараево и в него е имало около десетима пътници. \r\nМигрантите са заплашили и ограбили пътниците, взели парите и храната и са избягали в неизвестна посока. \r\nПолицията в босненския град Добой разследва грабежа. Според официални данни в момента в Босна и Херцеговина  има между 4 и 5 хиляди мигранти.  Юлиян Марков", "date": "2019.01.17", "title": "„Канал 5“ (Македония): Мигранти спряха влак в Босна и Херцеговина и обраха пътниците"}
{"url": "http://www.focus-news.net/news/2019/01/17/2613362/plovdiv-vazmozhno-e-vremenno-zatrudnenie-na-dvizhenieto-v-regiona-zaradi-transportiraneto-na-izvangabariten-tovar-na-18-yanuari.html", "text": "След 07.00 часа на 18 януари четири тежкотоварни автомобила с извънгабаритен товар ще потеглят от северната индустриална зона в Пловдив към Русе. Това съобщиха за  Радио „Фокус“ - Пловдив  от ОДМВР - Пловдив. В тази връзка се очаква да бъде затруднено движението по маршрута: бул. „Васил Априлов“ – ул. „Георги Бенев“ – ул. „Полет“ – Брезовско шосе – с. Войводиново – път ІІ-56 (Пловдив – Стара Загора)– пътен възел „Скобелева майка“ – път І-8 (Пловдив – Хасково). \r\nОт страна на областната дирекция на МВР е създадена необходимата организация превозът да се съпровожда от екипи на сектор “Пътна полиция”.  Напомняме на водачите на моторни превозни средства да бъдат с повишено внимание в посочените пътни участъци и да изпълняват указанията на полицейските служители, за да се избегнат евентуални пътнотранспортни произшествия. \r\nЦветана ТОНЧЕВА", "date": "2019.01.17", "title": "Пловдив: Възможно е временно затруднение на движението в региона заради транспортирането на извънгабаритен товар на 18 януари"}
{"url": "http://www.focus-news.net/news/2019/01/17/2613345/aleksandar-vuchich-obsadihme-pochti-vsichki-temi-ot-vzaimen-interes.html", "text": "Сръбският президент Александър Вучич заяви днес, че е обсъдил почти всички теми с руския президент Владимир Путин в разговорите на \"четири очи\" и в тесен формат, пише електронното издание на сръбския вестник  “Вечерне новости“ .  \r\n\"За мен е важно още веднъж да изразя благодарността си към Вас и Руската федерация за подкрепата, която давате на Сърбия и сръбския народ за подкрепа на запазването на териториалната цялост на Сърбия и че активно ни помагате във всички форуми, организации и институции ”, заяви Вучич в началото на пленарното заседание на двете делегации, преди то да продължи без присъствието на медиите. \r\nПрезидентът каза, че приятелството между двете страни се потвърждава от конкретните числа на икономическото сътрудничество, като се отразява в нарастването на търговския обмен година след година. \r\nТой подчерта, че сътрудничеството между двете страни днес е различно, по-широко и по-всеобхватно. \r\n\"То се отличава с разбирателство във всички ключови области и ми се струва, че сме преминали от думи към дела, особено в областта на енергетиката, военното сътрудничество, инфраструктурата, транспорта, но също така и образованието, културата и всички други сфери. Ние вярваме, че можем допълнително да подобрим пазарния си дял, тъй като има много други области, в които можем да го направим, ”каза той. \r\nВучич изрази задоволство, че двамата президенти са отворили нова глава в сферата на дигитализацията и информационните технологии и използването на  ядрената енергия за мирни цели. Той каза на руския народ, че руснаците винаги ще имат искрени и добри приятели в Сърбия, пише изданието.  Юлиян Марков", "date": "2019.01.17", "title": "Александър Вучич: Обсъдихме почти всички теми от взаимен интерес"}
{"url": "http://www.focus-news.net/news/2019/01/17/2613360/varna-svizhdaniyata-v-bolnitsite-v-grada-se-prekratyavat-ot-18-yanuari-zaradi-opasnostta-ot-grip-i-orz.html", "text": "От 18 до 22 януари във всички лечебни заведения на територията на Варна и областта се прекратяват свижданията с лежащо болни пациенти. Решението за забраната беше взето на днешното заседание на Областната оперативна комисия за борба с грипа, предаде репортер на  Радио „Фокус“ – Варна . Във връзка с повишената заболеваемост от грип и остри респираторни заболявания (ОРЗ) от здравната инспекция публикуваха списък с предепидемични мерки. Сред тях са: прекратяване на работата на детските и женските консултации, ограничаване на масовите мероприятия и насочване на ресурс в лечебните заведения за посрещане на по-голям брой болни. При рязко увеличаване на засегнатите от грип и вирусни инфекции, от болниците трябва да определят кабинети, в които да бъдат приемани само такива пациенти. Засилва се и сутрешният филтър в яслите и детските градини. Служителите там ще трябва стриктно да следят за недопускане на болни деца. Спира се и провеждането на масови мероприятия в забавачките. Следващото заседание на Областната комисия за борба с грипа ще се проведе на 22 януари – вторник, от 15.00 часа в сградата на Регионалната здравна инспекция. \r\nДиана СТОЕВА", "date": "2019.01.17", "title": "Варна: Свижданията в болниците в града се прекратяват от 18 януари заради опасността от грип и ОРЗ"}
{"url": "http://www.focus-news.net/news/2019/01/17/2613366/natsionalniyat-predizboren-shtab-na-gerb-provede-poredno-zasedanie.html", "text": "Националният предизборен щаб на ГЕРБ днес проведе поредното си заседание. По време на него предизборният щаб разгледа решението на Изпълнителната комисия на ПП ГЕРБ за утвърждаване на критериите за номиниране на евродепутати. Това съобщиха от пресцентъра на  ПП ГЕРБ . \r\nПредизборният щаб разгледа и утвърдените от ИК на ПП ГЕРБ процедури за стартиране на общински номинационни събрания в цялата страна. На тях ще бъдат номинирани кандидати за членове на Европейския парламент от ПП ГЕРБ и изборът ще стане съгласно приетите от ръководния орган на партията критерии. В рамките на заседанието бе взето решение общинските събрания за номиниране на кандидати за европейски депутати да приключат до 20 февруари 2019 г. \r\nНационалният предизборен щаб на ГЕРБ обсъди и актуални организационни въпроси във връзка с предстоящата тази неделя (20 януари 2019 г.) Национална работна среща на ПП ГЕРБ в НДК. В нея ще вземат участие близо 2000 души, които са народни представители, евродепутати, членове на областните и общинските ръководства на партията, кметове и представители на Общински съвети, както и министрите от квотата на ГЕРБ.", "date": "2019.01.17", "title": "Националният предизборен щаб на ГЕРБ проведе поредно заседание"}
{"url": "http://www.focus-news.net/news/2019/01/17/2613367/nimh-utre-shte-bade-sravnitelno-toplo-s-maksimalni-temperaturi-predimno-mezhdu-6-i-11.html", "text": "През нощта ще бъде предимно ясно. До сутринта на места в Горнотракийската низина ще се образуват мъгли. Минималните температури ще са между минус 5° и 0°, като по-високи ще са по морския бряг. \r\nУтре преди обяд ще е слънчево, но от запад ще започне увеличение на облачността. Като тя ще е средна и висока и до края на денонощието ще обхване почти цялата страна. Не се очакват валежи. Вятърът ще е слаб, в югоизточните и планински райони - до умерен от югозапад. Остава сравнително топло, с максимални температури предимно между 6° и 11°. Атмосферното налягане ще се задържи близко до средното за месеца, в края на денонощието ще започне да се повишава. Това съобщи за  Агенция \"Фокус\"   дежурният синоптик Георги Цеков в  Националния институт по метеорология и хидрология (НИМХ) .  \r\nНад Черноморието ще е предимно слънчево, сутринта на места в южните райони с намалена видимост.  Ще духа слаб, в южните райони – умерен югозападен вятър и там през деня чувствително ще се затопли. Максимални температури между 7° и 12°. Температурата на морската вода е 5-6°. Вълнението на морето най-често ще е 2 бала. \r\nНад планините от запад облачността ще се увеличава, най-късно в източните масиви. Времето ще се задържи без валежи. Ще духа до умерен запад-югозападен вятър. Максимална температура на 1200 метра – около 3°, на 2000 метра – около минус 2°. \r\nПрез следващите дни вятърът по-често ще бъде югоизточен и в по-голямата част от страната ще се задържи сравнително топло за периода. Ще преобладава облачно време. В събота и в понеделник вероятността за валежи е малка. В неделя на места ще превали, предимно слаб дъжд, в планините над 1000-1200 м – сняг. В събота и в понеделник вятърът за кратко ще става северозападен и в северозападните райони температурите слабо ще се понижават; там дъждът в неделя временно ще се примесва със сняг.", "date": "2019.01.17", "title": "НИМХ: Утре ще бъде сравнително топло, с максимални температури предимно между 6° и 11°"}
{"url": "http://www.focus-news.net/news/2019/01/17/2613359/sadat-ostavi-v-aresta-petimata-zadarzhani-svideteli-po-deloto-ktb.html", "text": "Апелативният специализиран наказателен съд потвърди решението на Специализирания наказателен съд от събота да остави в ареста петимата задържани свидетели по мегаделото за източването на Корпоративна търговска банка (КТБ), предаде Нова телевизия. \r\nРешението беше взето след близо 4-часово заседание. То е окончателно и не подлежи на обжалване, освен в случай, че настъпят промени в обстоятелствата. \r\nНа петимата задържани – Красимир Зарев, Венцислав Тодоров, Иван Стойков, Васил Шуманов и Никола Киров, са повдигнати обвинения за участие в организирана престъпна група с цел пране на пари. Според обвинението арестуваните са действали по поръчка на организирана престъпна група, отговорна за източването на КТБ. Сумата, за която са обвинени, е 2,5 млн. лева.", "date": "2019.01.17", "title": "Съдът остави в ареста петимата задържани свидетели по делото „КТБ„"}
{"url": "http://www.focus-news.net/news/2019/01/17/2613369/veliko-tarnovo-suhi-sa-patnite-nastilki-na-teritoriyata-na-oblastta.html", "text": "Сухи са пътните настилки на територията на област Велико Търново, предаде репортер на  Радио „Фокус“ – Велико Търново . Времето е ясно. Температурата е 8 градуса.  \r\nПроходът на Републиката е отворен за движение за всички МПС. Не се допуска преминаване на товарни автомобили над 10 тона през прохода Твърдица – Елена. Движението от км 47 до км 48 се осъществява в една лента поради пропадане на пътното платно и наличие на свлачище. Остава затворен поради свлачище участък от пътя Царски извор – Драганово, обходният маршрут е през село Сушица. Движението по път Дебелец – Средни колиби – Елена е ограничено за МПС над 10 тона поради намален габарит на пътното тяло. Обходният маршрут е Дебелец – Велико Търново – Лясковски кантон – Миндя – Елена и обратно. Ограничено е движението на МПС над 3.5 тона на пътя Чешма – Кесарево, поради намален габарит на пътното платно. Срокът на организацията на движение е до 31 май. Обходният маршрут е Чешма – Сливовица – Горско Ново село – Джулюница – Кесарево. \r\nНа пътя Лозен – Полски Тръмбеш е ограничено движението на МПС с обща маса над 12 т поради намален габарит на пътното платно. Обходният маршрут е Лозен – Драганово – Янтра – Поликраище – Полски Тръмбеш. \r\nВ едната лента се осъществява движението в участък от пътя между Павликени и село Горна Студена. Ограничението е въведено в отсечката от км 26+089 до км 46+089, а причината е извършване на ремонт. Дейностите трябва да приключат до 31 януари. \r\nНадежда КРЪСТЕВА", "date": "2019.01.17", "title": "Велико Търново: Сухи са пътните настилки на територията на областта"}
{"url": "http://www.focus-news.net/news/2019/01/17/2613363/plamena-kirova-etnografski-muzey-burgas-v-strandzha-sv-anton-e-igrael-mnogo-golyama-rolya-za-ravnovesieto-v-zhenskata-dusha.html", "text": "В Странджа св. Антон е играел много голяма роля за равновесието в женската душа. Това каза за  Радио „Фокус“-Бургас  Пламена Кирова, уредник в Етнографския музей в Бургас, по повод Антоновден. „Това, което може да се каже от народна гледна точка за Антоновден не бива да изключва и следващия празник – Атанасовден, тъй като в народния мироглед и светоглед двата празника и двамата светци се приемат като братя“, каза още Кирова. Според нея има различни легенди, едната от най-разпространените е, че  са двама братя. Единият, от които е бедният Антон, а другият богатия Атанас. Старите хора са почитали повече св. Атанас. \r\n„При изследванията на Странджа има срещани обредни действия и практики. Една от тях е, че св. Антон е бил почитан от жените, като важен светец и той играел много голяма роля за равновесието в женската душа“, заяви уредникът в Етнографския музей в Бургас. По думите й на този ден жените се молят на св. Антон да ги защити от съблазънта и да ги предпази от изкушенията, в които дяволът често се опитвал да ги въвлече. „А дяволът на съблазънта от своя страна се страхувал само и единствено от св. Антон, за който легенда гласи, че веднъж го нил хванал жив и много време бил вързан“, добави Кирова. \r\nДруги поверия свързани с двата празника са, че светците са  патроните на хората, които се занимават с ковачество, ковано желязарство, защото сред легендите битува и таква, че св. Антон като чирак в една ковачница трябвало бързо да извади нажеженото от огъня желязо, майсторът се развикал, че се бави и светецът бръкнал с голи ръце в огъня, за да го извади и започнал да го кове. „Затова на този ден хората, които се занимават с този вид занаят също почитат празника“, уточни Кирова. \r\nСпоред думите й в с. Стоиливо св. Антон се почита като патрона на шивачите, а в с. Росен св. Атанас е почитан като патрон на домашния добитък. \r\n„За Атанасовден казват, че е „средизима“, т.е., този ден е средата на зимата и след него зимата трябва полека да започне да си тръгва. Двата дни в Странджа са наричани още сиромах Атанас и богат Атанас, което отново връща към първата легенда за бедния и богат брат“, каза още Кирова. \r\nДеница ДИМИТРОВА", "date": "2019.01.17", "title": "Пламена Кирова, Етнографски музей – Бургас: В Странджа св. Антон е играел много голяма роля за равновесието в женската душа"}
{"url": "http://www.focus-news.net/news/2019/01/17/2613370/varna-vechernya-s-petohlebie-se-otsluzhva-v-tsarkvata-sv-atanasiy-vav-varna.html", "text": "Вечерня с петохлебие се отслужва в църквата „Св. Атанасий” във Варна за храмовия й празник, който се отбелязва на 18 януари, предаде репортер на  Радио „Фокус“ – Варна . На самия празник, от 09.00 часа Варненският и Великопреславски митрополит Йоан ще отслужи празнична архиерейска св. Литургия. В нея участие ще вземат свещеници от епархията. По установена вече традиция след службата ще бъде отслужен водосвет и ще се освети риба, която ще се раздава на всички присъстващи. Църковното настоятелство е приготвило 400 порции за участващите в светата Литургия миряни. За празника излиза първи брой за 2019 година на енорийския вестник „Православен глас”, който се разпространява безплатно. \r\nДиана СТОЕВА", "date": "2019.01.17", "title": "Варна: Вечерня с петохлебие се отслужва в църквата „Св. Атанасий” във Варна"}
{"url": "http://www.focus-news.net/news/2019/01/17/2613371/gabrovo-predimno-suhi-sa-patnite-nastilki-na-teritoriyata-na-oblastta.html", "text": "Предимно сухи са пътните настилки на територията на област Габрово. По усойните и планински райони те са мокри и на места - частично заледени, но обработени и проходими при зимни условия. Това казаха за  Радио „Фокус“ – Велико Търново  от Областно пътно управление-Габрово. Времето в цялата област е ясно. Температурата е 5 градуса.  \r\nПроходът Шипка е отворен за движение. Там остава в сила ограничение за МПС за превоз на товари, с технически допустима максимална маса над 12 тона и ремаркета и полуремаркета, с технически допустима максимална маса над 10 тона. Ограничено е движението за автомобили над 10 тона по пътя Крамолин – Велико Търново. Забраната е въведена за отсечката от км 22 до км 28. Причината е намален габарит на пътното платно. Срокът за извършване на ремонтните дейности е до 31 март. \r\nДвижението по пътя Габрово – Стоманеците се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срокът на въведената организация е до 31 януари. Движението в участък от пътя между Севлиево и село Драгановци  се осъществява с повишено внимание поради извършване на строително монтажни работи. Водачите да бъдат внимателни в участъка от км 0+000 до км 14+600. Срокът за приключването им е до 22 юни. Движението в участък от пътя Селище – Стоките се осъществява с повишено внимание поради пропаднал участък на асфалтовата настилка до 28 февруари. Поставена е необходимата сигнализация. \r\nНадежда КРЪСТЕВА", "date": "2019.01.17", "title": "Габрово: Предимно сухи са пътните настилки на територията на областта"}
{"url": "http://www.focus-news.net/news/2019/01/17/2613372/sliven-bez-problemi-no-pri-zimni-usloviya-se-osashtestvyava-dvizhenieto-po-patishtata-v-slivenska-oblast.html", "text": "Без проблеми, но при зимни условия се осъществява движението по пътищата в Сливенска област. Няма въведени допълнителни ограничения. По високите места пътищата са заснежени. Заснежените участъци са почистени и опесъчени, съобщиха от  Областното пътно управление . \r\nЗатворени за тежкотоварни автомобили над 10 т целогодишно са проходите Твърдишки и Вратник. Котленският  проход е отворен за всички превозни средства. Опасност от падащи камъни има по пътя Сливен – Ичера – Градец. Ремонти се извършват по планинските пътища в района на Котел и на територията на община Нова Загора. Движението по път ІІ-57 в участъка от село Пет могили до село Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Ремонтът ще приключи в края на февруари. \r\nЛюдмила ЙОРГОВА", "date": "2019.01.17", "title": "Сливен: Без проблеми, но при зимни условия се осъществява движението по пътищата в Сливенска област"}
{"url": "http://www.focus-news.net/news/2019/01/17/2613375/violeta-hristodulova-bsp-maritsa-uvelichenieto-na-danatsite-v-obshtina-maritsa-za-nay-masovite-avtomobili-e-100.html", "text": "Средното увеличение на данъците за МПС в Община Марица е между 30-40%, като завишението при най-масовите автомобили е 100%. Това каза за предаването „Червена линия“ на  Радио „Фокус“  Виолета Христодулова, председател на общинската структура на БСП в Марица,  област Пловдив. По думите й последните промени в Наредбата за местните данъци и такси засягат предимно Данъка върху превозните средства. „Общинските съветници от БСП са против промените, така и сме гласували. Нашето предложение беше да се вземат минималните възможни ставки, посочени в Закона за местните данъци, но  това беше отхвърлено“, обясни Виолета Христодулова. Тя подчерта, че е необходимо по-прозрачно управление на общината. „Това е нашата борба – жителите да са наясно, какво точно се случва в Общинския съвет. Усилията на общинските съветници  на БСП ще бъдат насочени, макар и да е късно, към намаляването на данъците на жителите, както и подготовката за местните избори“, каза Христодулова. Тя допълни, че общинските съветници от БСП няма да подкрепят Бюджет 2019 на Община Марица . Според нея предложения за разглеждане бюджет не е балансиран в разходната си част,  особено в частта Капиталови разходи. „Подхожда се изключително избирателно, отново има кметства фаворити и такива, които не получават необходимото финансиране. Не се следва трайна програма за развитие на Община Марица“, каза още тя.", "date": "2019.01.17", "title": "Виолета Христодулова, БСП-Марица: Увеличението на данъците в Община Марица за най-масовите автомобили е 100%"}
{"url": "http://www.focus-news.net/news/2019/01/17/2613377/aktsenti-v-sutreshniya-blok-dobro-utro-balgariya-na-radio-fokus-za-18-yanuari.html", "text": "Какви възможности предлага Столична община за интеграцията на хората с увреждания? За програмите и проектите на общината ще разговаряме в сутрешния блок „Добро утро, България“ на Радио „Фокус“ с Вяра Петрова, директор на отдел „Интеграция на хора с увреждания, програми и проекти“ в Столична община. \r\nЩе има ли коалиция срещу плана „Макрон“? Ще бъде ли внесен пакетът в Европейската комисия, въпреки отказа на две от предложенията в него или няма да влезе изобщо за гласуване в пленарната зала на ЕП? Възможните сценарии оттук нататък ще коментираме с Петър Курумбашев, евродепутат от Групата на Прогресивния алианс на социалистите и демократите в ЕП. \r\nКои са водещите показатели, заложени в бюджета за 2019 година на Община Чепеларе? Има ли по-добри възможности за модернизацията на курортния град? Тези и други въпроси коментираме със Славка Чакърова, кмет на Община Чепеларе. \r\nПанагюрище ще отбележи 183 години от рождението на Райна Княгиня. Как ще преминат инициативите ще научим от Ваня Николова от Радио „Фокус“ – Пазарджик. \r\nС интерактивни игри деца от Кюстендил ще се запознаят с личностите от историята, допринесли за Освобождението на града, което ще бъде отбелязано на 29 януари. Венцеслав Илчев от Радио „Фокус” – Кюстендил ще ни разкаже повече по темата. \r\nЗапочнете деня информирани! Тези и още теми – в „Добро утро, България“ от 06.00 до 10.00 часа на 18 януари, с водещ Йоланда Пелова.", "date": "2019.01.17", "title": "Акценти в сутрешния блок „Добро утро, България“ на Радио „Фокус“ за 18 януари"}
{"url": "http://www.focus-news.net/news/2019/01/17/2613376/ministar-neno-dimov-tryabva-da-se-vzeme-strategichesko-reshenie-dali-da-se-razviva-ski-turizmat.html", "text": "Трябва да се вземе стратегическо решение дали да се развива ски туризмът. Това министърът на околната среда и водите Нено Димов в предаването „Още от деня“ по БНТ. Той подчерта, че е нужно да се постави кардинално въпросът дали и как да се развива ски туризмът в България. \r\n„Когато има противоречиви тълкувания и спорещи страни, съдът взима решение, което е задължително“, коментира Димов коментира решението на ВАС за устройствения план на Национален парк „Пирин“. Въпрос е да се вземе стратегическо решение дали да се развива ски туризмът, като в цяла Европа се строят между 180-200 лифта на година, допълни Димов. Той отбеляза, че този вид туризъм е доходоносен. Хората, които живеят в такъв тип планински и полупланински райони печелят добре, защото той освен зимата, се развива и лятото. \r\nТой подчерта, че България има възможности за ски туризъм. \r\n„Това е работа на Министерството на туризма, ние сме обсъждали като цяло, че България има възможности в развитието на туризма, как това ще се процедира пак казвам тук конкретният повод е за това какво може и не може да се прави в националните паркове - те всъщност обхващат може би най-големите планини в България, където може да се развива този вид туризъм, така че към този етап с това решение на съда - не може да има развитие“, заяви Димов. \r\nКонкретният въпрос е какво може и какво не може да се прави в природните паркове, защото те обхващат районите, където може да се развива ски туризмът. С това конкретно решение подобно развитие засега е невъзможно, изтъкна той. \r\nНено Димов заяви, че от утре започват срещи с международни консултанти, които да излязат с независима, експертна оценка, какво може да се направи с концесията на Банско, след което ще се предприемат конкретни стъпки. \r\nНашите сънародници твърдят, че на сръбска страна има замърсяване, заради което министър Димов е поискал информация за замърсяването на водите на р. Драговищица, която се влива в Струма, както и за инвестиционните намерения за мината „Караманица“. \r\nНено Димов припомни, че трябва да се направят проучвания, преди да започне проектът за проучване на златната мина „Злогош“ край Кюстендил. \r\nВъзстановяването на резрушените дюни в къмпинг „Смокиня“ няма да бъде естествено, защото то протича в дълъг период на време, но ще бъде възможно най-близко до него. Нено Димов определи разрушаването на дюните като „безобразие“ и изрази надежда да има наказания. Собствеността е не само привилегия, но и отговорност, допълни той. \r\nНено Димов коментира и мерките, които се предприемат за замърсяването на въздуха в София. Той изтъкна, че местата за преработване на вторични суровини трябва да се изнесат извън града, тъй като са основен източник на изгаряне на нерегламентирани отпадъци.", "date": "2019.01.17", "title": "Министър Нено Димов: Трябва да се вземе стратегическо решение дали да се развива ски туризмът"}
{"url": "http://www.focus-news.net/news/2019/01/17/2613355/vladimir-putin-satrudnichestvoto-sas-sarbiya-e-nepodvlastno-na-mezhdunarodnata-konyuktura.html", "text": "Руският президент Владимир Путин отбеляза, че руско-сръбското сътрудничество не e подвластно на международната политическа конюнктура. Путин каза това на церемонията по връчването на ордена \"Александър Невски\" на сръбския президент Александър Вучич, който се състоя в края на преговорите между двамата лидери, предава  TACC . \r\n\"Ние Ви познаваме като истински поддръжник на най-близките, топли отношения между Русия и Сърбия\", каза руският лидер. \"До голяма степен благодарение на Вашето лично участие, руско-сръбските отношения се движат успешно във всички посоки, и са неподвластни на международната политическа конюнктура \". \r\nРедица руско-сръбски меморандуми и споразумения бяха сключени в рамките на посещението на руския президент в Белград. Церемонията по обмена на подписани документи се проведе след разговорите на руския лидер с президента на Сърбия. \r\nПо-специално, външните министри на двете страни подписаха план за консултации за 2019-2020 г., а правителствата на Руската федерация и Сърбия подписаха споразумение за използването на атомната енергия за мирни цели, основано на доказани и иновативни технологии. Подписано е и съвместно изявление за стратегическо партньорство между Руската федерация и Сърбия за изграждане на Център за ядрена наука, технологии и иновации. \r\nВ допълнение са сключени двустранни споразумения и меморандуми в областта на развитието на цифровите технологии в областта на изследванията и използването на космическото пространство за мирни цели, в областта на иновациите и технологичното развитие и други.  Юлиян Марков", "date": "2019.01.17", "title": "Владимир Путин: Сътрудничеството със Сърбия е неподвластно на международната конюктура"}
{"url": "http://www.focus-news.net/news/2019/01/17/2613378/wall-street-journal-bivshiyat-advokat-na-donald-tramp-e-plashtal-za-falshivi-predizborni-prouchvaniya.html", "text": "Бившият адвокат на президента на САЩ Доналд Тръмп, Майкъл Коен, през 2014-2015 г. е платил на една от технологичните компании да подправи резултатите от проучванията на общественото мнение в интернет в полза на сегашния ръководител на Белия дом, пише в четвъртък  The Wall Street Journal . \r\nСпоред вестника Коен e наредил на Джон Гейджър, собственик на малка компания за анализ на данни Redfinch Solutions, да създаде компютърна програма, която му позволява да повлияе на процеса на провеждане на онлайн проучвания, създавайки впечатлението, че повече участници подкрепят един от кандидатите, отколкото в действителност. \r\nПрез януари 2014 г., още преди Тръмп да обяви плановете си да се кандидатира за президент, Коен е помолил  Гейджър изкуствено да повиши резултатите на довереника му в класацията на водещите американски бизнесмени, които са били базирани на онлайн проучване на CNBC. Гейджър е създал подобна програма, но задачата като цяло не е била изпълнена - според резултатите от проучването, Тръмп дори не е влязъл в първите сто кандидати. През февруари 2015 г., когато Тръмп се е готвил да влезе в президентската надпревара, Коен е помолил  Гейджер изкуствено да повиши резултатите на своя клиент в анкета, чиито участници са били помолени да назоват вероятните републиканските кандидати за президент. Според резултатите от проучването Доналд Тръмп е заел пето място с 5% от гласовете. \r\nСпоред Коен той е платил на Гейджер  50 000 долара за работата му по фалшифицирането на тези анкети, като написал няколко чека. Самият Гейджър твърди, че Коен му е обещал 50 хиляди долара, но е платил само  12-13 хиляди в брой и не е превел останалата част от обещаната сума. \r\nКоен е потвърдил информацията в социалната мрежа „Туитър“, като е заявил, че е „направил това за човек, на когото той е вярвал и който не го заслужава“, имайки предвид Доналд Тръмп.  Юлиян Марков", "date": "2019.01.17", "title": "Wall Street Journal: Бившият адвокат на Доналд Тръмп е плащал за фалшиви предизборни проучвания"}
{"url": "http://www.focus-news.net/news/2019/01/17/2613364/vladimir-putin-rusiya-e-gotova-da-vlozhi-14-miliarda-dolara-v-prodalzhavaneto-na-turski-potok-prez-sarbiya.html", "text": "Русия е готова да инвестира около 1,4 милиарда долара в развитието на инфраструктурата в Сърбия за прокарване на газопровода „Турски поток“ през страната, заяви руският президент Владимир Путин, отговаряйки на въпрос на кореспондента на  TACC  по време на съвместна пресконференция със сръбския президент Александър Вучич, предава агенцията. \r\n\"Ние със Сърбия планираме общи проекти, касаещи развитието на инфраструктурата, включително транзитната инфраструктура на сръбската територия, ние сме готови да инвестираме в нея необходимите ресурси, те ще възлязат на около 1,4 милиарда долара\", каза руският лидер, отговаряйки на въпроса за възможността за удължаване на газопровода „Турски поток” през Сърбия. \r\n\"Ние всъщност подготвяме тази работа, даже практически я започваме, но в крайна сметка всичко ще зависи от други страни, включително и от страните от Европейския съюз - до каква степен ще могат да защитят суверенните си национални интереси в диалог с европейските структури\", подчерта Путин. \r\nДържавният глава отбеляза, че Русия е готова да натовари както „Северен  поток, така и „Турски поток“,  като все още ще има възможности за запазване на транзита през Украйна.  Юлиян Марков", "date": "2019.01.17", "title": "Владимир Путин: Русия е готова да вложи 1,4 милиарда долара в продължаването на „Турски поток“ през Сърбия"}
{"url": "http://www.focus-news.net/news/2019/01/17/2613374/dha-mevlyut-chavushoglu-nie-nay-mnogo-podkrepyame-skopie-za-nato-gyulenistite-v-makedoniya-obache-vloshavat-otnosheniyata-ni-nezabavno-da-badat-ekstradirani.html", "text": "Министърът на външните работи на Турция Мевлют Чавушоглу даде съвместна пресконференция след срещата си с неговия колега Никола Димитров – външен министър на Македония, предаде  информационната агенция ДХА .  \r\nВ изявлението си Мевлют Чавушоглу подчерта обстоятелството, че „Анкара е оказала най-голямата подкрепа за членството на Македония в НАТО”. Същевременно турският външен министър обърна внимание, че „изначално Анкара признава Македония с нейното конституционно име; продължава да следи внимателно споразуменията с Гърция по темата, но уважава решенията на македонския народ и на парламента в Скопие.”. \r\nПо отношение на двустранните отношения Мевлют Чавушоглу посочи: „Засилват се икономическите ни връзки с Македония. Тази година достигнахме до стокообмен от 500 милиона долара. Целта обаче е отидем на 1 млрд. долара. … Обърнахме внимание, че за съжаление т.нар. „Терористична организация на гюленистите/Паралелна държавна структура” (ФЕТО/ПДС) продължава да развива дейност в Македония. Сътрудничеството ни в областта на сигурността е изключително важно. Присъствието на т.нар. ФЕТО/ПДС там (в Македония) направо отравя отношенията ни. Предадохме на Македония списък с лица, които искаме да ни бъдат върнати/екстрадирани.”.  Георги Димов", "date": "2019.01.17", "title": "ДХА: Мевлют Чавушоглу: Ние най-много подкрепяме Скопие за НАТО; ”гюленистите” в Македония обаче влошават отношенията ни – незабавно да бъдат екстрадирани"}
{"url": "http://www.focus-news.net/news/2019/01/17/2613380/blagoevgrad-nay-uspeshniyat-balgarski-gimnastik-yordan-yovchev-gostuva-v-yugozapadniya-universitet-neofit-rilski.html", "text": "Най-успешният български гимнастик Йордан Йовчев гостува в Югозападния университет „Неофит Рилски“ по покана на катедра „Спорт“. Това съобщи за  Радио „Фокус“- Пирин  Веска Арабаджиева, специалист по връзки с обществеността в университета. За срещата с легендата в Спортната зала на университета дойдоха десетки студенти, преподаватели и почитатели на Йордан Йочев. „Най-щастливи от посещението на Йовчев в Благоевград бяха малките гимнастици, които направиха загряващи упражнения със своя идол. След кратка загрявка с бъдещите шампиони по спортна гимнастика Йордан Йовчев направи демонстрация на успоредка. Умения показа и националният състезател по спортна гимнастика Исус Маринов, който е студент в трети курс специалност „Физическо възпитание и спорт“ в ЮЗУ „Неофит Рилски“. В залата беше и треньорът на националния отбор по спортна гимнастика и преподавател в Югозападния университет – Александър Марков“, каза Арабаджиева.  \r\nЙовчев е разказал за първите си стъпки в гимнастиката, за пътя към успеха и за трудностите, с които се е сблъсквал. Носителят на четири олимпийски медала, двойният световен шампион на земя и халки, участникът в шест олимпиади сподели, че още от ранна детска възраст е искал да се занимава с гимнастика и е вярвал, че ще успее. „Според него най-важното за децата, които тепърва искат да се занимават със спортна гимнастика, е да бъдат здрави, защото този спорт е изключително травматичен. Йовчев отбеляза, че Благоевград се развива много добре в гимнастиката и изрази готовността си да помага за развитието на спорта. Срещата на Йордан Йовчев с десетките почитатели завърши с автографи и снимки за спомен“, каза още Арабаджиева. \r\nЛора КАЛЧЕВА", "date": "2019.01.17", "title": "Благоевград: Най-успешният български гимнастик Йордан Йовчев гостува в Югозападния университет „Неофит Рилски“"}
{"url": "http://www.focus-news.net/news/2019/01/17/2613365/ministar-krasimir-karakachanov-poluchihme-mandat-za-pregovori-ne-da-kupuvame-samolet.html", "text": "Ние получихме разрешение да водим преговори за закупуване на самолети, не сме получили да разрешение да купуваме изтребители. Имаме мандат да водим преговори. Това каза вицепремиерът и министър на отбраната Красимир Каракачанов в предаването  „Лице в лице”  по  бТВ . \r\n„Всички видяхме изявленията на Белия дом, че ще се съобразят с българските възможности. Тяхната позиция е гъвкава. Ако разговорите и преговорите са успешни, едва тогава ще поискаме от парламента да разреши закупуването на самолетите. След като приключат преговорите, и ако те са успешни, Народното събрание ще реши дали да купуваме самолети. Ако преговорите не са успешни, парламентът може да реши да преговаряме с някой друг”, каза още Красимир Каракачанов. \r\nТой подчерта, че преговорите се водят на държавно ниво. „Ние не преговаряме с фирми, а с държави. Не преговаряме с „Локхийд Мартин”, а със САЩ, не преговаряме с „Грипен”, а с Швеция\", обясни още военният министър. \r\nНа въпрос защо коалиционните партньори на ВМРО от „Атака” и НФСБ не са го подкрепили при гласуването в парламента, Каракачанов посочи, че не разбира защо колегите му са реагирали така. \r\nРешението за преговори със САЩ за F-16 беше подкрепено вчера в парламента от ГЕРБ, ДПС и ВМРО. „Няма коалиция ГЕРБ-ВМРО-ДПС. Има коалиция F-16”, коментира по този повод Красимир Каракачанов.", "date": "2019.01.17", "title": "Министър Красимир Каракачанов: Получихме мандат за преговори, не да купуваме самолет"}
{"url": "http://www.focus-news.net/news/2019/01/17/2613381/trima-mazhe-sa-zadarzhani-sled-360-kilometrova-gonka-s-politsiyata-obzor.html", "text": "Трима мъже са задържани след 360-километрова гонка с полицията. Около 2.35 часа на 17 януари на улица в Стара Загора патрулен екип е предприел проверка на автомобил, пътниците в който предизвикали съмнения с поведението си. Въпреки звуковите и светлинни сигнали към водача, той ускорил и направил опит да изблъска служебната кола от пътя, нанасяйки ѝ материални щети. Последвало е преследване на територията на областите Стара Загора и Пловдив, като през цялото време колата-беглец е била под полицейско наблюдение от екипи на двете областни дирекции. С цел принудителното спиране на автомобила била поставена лента с шипове на пътното платно в участъка между старозагорските села Ръжена и Ягода. След преследване в продължение на стотици километри колата е спряна, но водачът е успял да избяга. Спътниците му – на 23 и на 32 години, са задържани. Малко по-късно през деня след издирване е задържан и 29-годишният шофьор. В хода на преследването не се е наложило използването на служебно оръжие, няма и пострадали. Продължава работата по изясняването на случая, в това число и за установяване на причините за бягството. Главният секретар на МВР Ивайло Иванов посочи, че само един от задържаните е криминално проявен.", "date": "2019.01.17", "title": "Трима мъже са задържани след 360-километрова гонка с полицията (ОБЗОР)"}
{"url": "http://www.focus-news.net/news/2019/01/17/2613368/vitsepremierat-krasimir-karakachanov-dumite-za-naglite-tsigani-byaha-za-prestapnitsite-tezi-koito-ne-izvarshvat-prestapleniya-ne-vizhdam-za-kakvo-tryabva-da-se-obizhdat.html", "text": "Думите за наглите цигани бяха за престъпниците - тези, които не извършват престъпления, не виждам за какво трябва да се обиждат. Това каза вицепремиерът Красимир Каракачанов в предаването  „Лице в лице”  по  бТВ  във връзка с репликата му „циганите станаха нагли” след нападението на военнослужещ от двама цигани в пловдивското село Войводиново и последвалите реакции. \r\n„Когато видях пребития военен, полудях. Бяха го ритали, главно в главата и са викали: Дайте да го убием. Не се сдържах и казах, че циганите са станали нагли. Аз съм и човек преди всичко, а не само политик. Не искам да говоря за всички цигански набези. В моя избирателен район те са ежедневие”, обясни вицепремиерът. „Трябва да направим ясна програма за интеграцията на циганите. Първо е образованието, трудовите навици и ражданията. Трябва да спрем да се плашим, че сме политически некоректни. Не може, когато един българин си остъкли балкона, да го погват всички институции, а тези хора да си вдигат нелегални постройки без проблем. На кого трябва да се извиня? Думите за наглите цигани бяха за престъпниците. Тези, които не извършват престъпления, не виждам за какво трябва да се обиждат”, категоричен беше вицепремиерът.", "date": "2019.01.17", "title": "Вицепремиерът Красимир Каракачанов: Думите за наглите цигани бяха за престъпниците - тези, които не извършват престъпления, не виждам за какво трябва да се обиждат"}
{"url": "http://www.focus-news.net/news/2019/01/17/2613379/dha-turtsiya-zonata-za-sigurnost-v-siriya-skara-natsionalisti-i-islyamisti.html", "text": "Министърът на външните работи на Турция Мевлют Чавушоглу заяви, че „Анкара ще продължи  разговорите със САЩ за създаването на зона за сигурност в Сирия”, предаде  информационната агенция ДХА .  \r\nТова изявление обаче предизвика сериозни възражения от националистите – коалиционен партньор на управляващата Партия на справедливостта и развитието (ПСР) на президента Реджеп Тайип Ердоган.  \r\n„Така наречената зона за сигурност не е нищо друго освен един тампонен район. Ако ние дадем разрешение за нея; предупреждавам всички, че ще се случи точно това, което стана в Ирак след Втората война в Залива.”,  предупреждава генералният председател на Партията на националистическото движение (ПНД) Девлет Бахчели, цитиран от ДХА.  Георги Димов", "date": "2019.01.17", "title": "ДХА: Турция: Зоната за сигурност в Сирия скара националисти и ислямисти"}
{"url": "http://www.focus-news.net/news/2019/01/17/2613383/varna-pozhar-gori-v-hranilishte-na-himicheskiya-zavod-v-devnya.html", "text": "Пожар избухна в хранилище на химическия завод „Агрополихим\" в Девня, предаде  Нова телевизия . Горят бали от слама, които заводът използва за горивни цели. Хранилището се намира извън предприятието - на територията на бивша каменна кариера, в близост до циментовия завод. \r\nОт пожарната не гасят огъня, тъй като пожарът бил дълбочинен и можело да се ликвидира само със земна маса. Затова огнеборците са го оставили да се потуши от само себе си. \r\nНай-засегнато от ситуацията е близкото село Кипра, където се усеща остра задушлива миризма.", "date": "2019.01.17", "title": "Варна: Пожар гори в хранилище на химическия завод в Девня"}
{"url": "http://www.focus-news.net/news/2019/01/17/2613399/d-r-mimi-vitkova-teche-protses-na-podmyana-na-obshtestvenoto-zdraveopazvane-s-chastno.html", "text": "Тече процес на подмяна на общественото здравеопазване с частно. Здравната ни политика е пълен провал. Това каза в обзорното предаване „Това е България“ на  Радио „Фокус“  председателят на Асоциацията на лицензираните дружества за доброволно здравно осигуряване и бивш министър на здравеопазването д-р Мими Виткова. Липсва анализ, как се образуват цените на клиничните пътеки уточни, д-р Виткова и добави, че 50 % от разходите за лечение идват от джоба на пациентите и тенденцията е те да нарастват. „Това се случва в нашето здравеопазване. И трябва да сме слепи, за да не видим. Извънболничната помощ е вече 95% приватизирана. Тук-таме мъждукат някакви поликлиники – най-вече в София и в някой и друг голям град. Всичко друго е частно здравеопазване. Болничната помощ от общественият сектор е в тежка криза. Тя, първо, е кадрова криза; второ, е финансова и управленска. Единствено се откриват все нови и нови частни лечебни заведения. Ако държавните ни мъже и жени не го виждат, ние като общество би трябвало да потърсим отговорност за това, което се случва, защото то е съпроводено без всякакво нормативно основание с непрекъснат ръст на личните разходи за здравеопазване. В областните градове основни профили на медицината вече ги няма – няма специалисти. В докладите на Европейската комисия се говори за това, че здравеопазването води до ограничаване на достъпа – първо, защото вече няма кадри и второ, защото хората нямат средства.“ Д-р Виткова каза още, че работните групи, създадени от министъра на здравеопазването за постигането на консенсус по модела за здравна реформа, не са стигнали до единодушие. Тя уточни, че е била пропусната възможността работните групи да се произнесат за проблемите във всеки от секторите, по които са били създадени, а са се фокусирали единствено върху един от двата предложени от министъра модели: демонополизация на НЗОК или запазването ѝ с включването на застрахователите. Липсва какъвто и да било анализ на базата на какво са направени тези модели, каза още д-р Виткова и даде за пример неяснотата, как се образуват цените на клиничните пътеки. \r\nЦоня СЪБЧЕВА", "date": "2019.01.17", "title": "Д-р Мими Виткова: Тече процес на подмяна на общественото здравеопазване с частно"}
{"url": "http://www.focus-news.net/news/2019/01/17/2613373/tass-vladimir-putin-e-izrazil-sazhalenie-po-povod-sazdavaneto-na-armiya-na-kosovo.html", "text": "Руският президент Владимир Путин заяви, че Русия съжалява за решението на косовските власти да създадат своя армия и смята това за риск за дестабилизиране на положението на Балканите, предава  TACC . \r\n\"За съжаление, наскоро косовските власти предприеха поредица от провокативни стъпки, които сериозно влошиха положението, и преди всичко имам предвид изявлението на косовската страна от 14 декември за създаването на така наречената „косовска армия\", каза той на пресконференция след разговори с президента на Сърбия Александър Вучич. „Разбира се, това е пряко нарушение на резолюцията на ООН, която не позволява създаването на военни формирования на територията на Косово, с изключение на международния контингент на ООН Такива безотговорни действия от страна на косовското ръководство могат да доведат до дестабилизация на Балканите\", добави Путин. \r\nСпоред него Москва и Белград са заинтересовани да гарантират, че ситуацията на Балканите остава стабилна и сигурна. Президентът на Руската федерация припомни, че Москва подкрепя постигането от Белград и Прищина на \"жизнеспособно и взаимно приемливо решение за Косово въз основа на Резолюция 1244 на Съвета за сигурност на ООН\". \r\nРуският държавният глава нарече преговорите с Вучич успешни и изрази благодарност към сръбския лидер и членовете на делегацията за съществените и продуктивни преговори. Той също така благодари на жителите на Белград и на гражданите на Сърбия за топлото и сърдечно посрещане, като подчерта, че \"всички членове на руската делегация са го усетили\". Путин изрази увереност, че постигнатите споразумения ще укрепят още повече руско-сръбското приятелство.  Юлиян Марков", "date": "2019.01.17", "title": "ТАСС: Владимир Путин е изразил съжаление по повод  създаването на Армия на Косово"}
{"url": "http://www.focus-news.net/news/2019/01/17/2613400/mariya-diimtrova-obrazovatelen-konsultant-holandiya-daniya-i-shvetsiya-stavat-vse-po-predpochitani-obrazovatelni-destinatsii-ot-velikotarnovskite-zrelostnitsi.html", "text": "Холандия, Дания и Швеция стават все по-предпочитани образователни дестинации от великотърновските зрелостници. Това каза за  Радио „Фокус“ – Велико Търново  Мария Димитрова, офис мениджър във фирма за образователни консултации.Тя посочи, че университетите в тези държави са добра алтернатива за кандидат-студентите, които се притесняват за случващото се във Великобритания предвид Брекзита. Те предлагат доста специалности на английски език. Все по-голям е интересът към университетите в Холандия. Кандидатстудентската кампания в страната на лалетата тепърва започва.  „Холандия е първата държава, след Великобритания, която „отваря врати“ за чуждестранни студенти. Университетите предлагат специалности като Право, Бизнес и икономика, инженерни специалности, Компютърни системи и технологии. Освен това системата за подаване на документи не е толкова сложна, както е например в Германия. Университети съдействат за настаняване на студентите. Като цяло в момента нямаме спад на желаещите да учат във Великобритания. По-скоро има ръст на тези, които искат да продължат образованието си в Холандия. Не мога да кажа дали това по някакъв начин е обвързано с Брекзит, но най-вероятно е така“, посочи Мария Димитрова. \r\nНадежда КРЪСТЕВА", "date": "2019.01.17", "title": "Мария Димитрова, образователен консултант: Холандия, Дания и Швеция стават все по-предпочитани образователни дестинации от великотърновските зрелостници"}
{"url": "http://www.focus-news.net/news/2019/01/17/2613402/the-times-of-israel-palestinskite-vlasti-shte-othvarlyat-vseki-miren-plan-koyto-ne-zachita-granitsite-ot-1967-godina.html", "text": "Палестинската автономна власт отхвърли очертанията на Израелско-палестинския план на администрацията на Тръмп, както е представен от израелски телевизионен репортаж, като заяви, че всичко, което се основава на границите от преди 1967 г., е неприемливо, пише израелското електронно англоезично издание The Times of Israel . \r\nВсеки мирен план, който не предвижда създаването на независима палестинска държава по границите от 1967 г., с \"целия\"  Източен Ерусалим като нейна столица, ще се провали, каза говорителят на Палестинската автономна власт Абу Рудейнех , цитиран от официалният новинарски сайт на Палестинската автономия  Wafa. \r\nТой каза това в отговор на телевизионния репортаж на израелски телевизионен канал 13 за някои от особеностите на дългоочакваното американско предложение за разрешаване на израелско-палестинския конфликт, което телевизионната станция получи от участник в скорошен брифинг на неназован “ високопоставен американски представител ”. Белият дом отхвърли репортажа като неточна спекулация. \r\nКанал 13 съобщи, че планът на Тръмп осигурява палестинска държава в 85-90% от Западния бряг, със суверенна столица, разположена в „по-голямата част от арабските квартали“ на Източен Ерусалим. \r\nВ доклада се казва също, че планът подкрепя израелския суверенитет над части от Източен Ерусалим и Кедронската долина, област, включваща Стария град и непосредствената му околност. Въпреки това той заяви, че предложението призовава Израел, палестинците, Йордания и евентуално други държави да „управляват съвместно“ Кедронската долина. \r\nАбу Рудейнех каза също, че \"адресантът за постигане на справедлив и траен мир е палестинското ръководство, което потвърждава, че всякакви предложения относно политическия процес трябва да се основават на международната легитимност и на принципа на двудържавното решение\".  Юлиян Марков", "date": "2019.01.17", "title": "The Times of Israel: Палестинските власти ще отхвърлят всеки мирен план, който не зачита границите от 1967 година"}
{"url": "http://www.focus-news.net/news/2019/01/17/2613405/kyustendil-chitalishte-probuda-v-kyustendil-e-realiziralo-proekt-za-zakupuvane-na-nova-literatura.html", "text": "Читалище „Пробуда” в Кюстендил е реализирало проект за закупуване на нова литература. Това съобщи за  Радио „Фокус” – Кюстендил  Милена Маркова, председател на културната институция. Проектът е финансиран по Програма „Българските библиотеки – съвременни центрове за четене и информираност“ към Министерство на културата. „Със отпуснатите средства бяха закупени над 200 нови книги подбрани съобразно интересите и потребностите на читателите – художествена литература за деца и възрастни”, каза Милена Маркова. По думите й основната цел на програмата е обновяване на библиотечните колекции, насърчаване на интереса към книгите и четенето и съдействие за развитие на библиотеките като основни центрове за духовност, придобиване на знания и информация. \r\nВенцеслав ИЛЧЕВ", "date": "2019.01.17", "title": "Кюстендил: Читалище „Пробуда” в Кюстендил е реализирало проект за закупуване на нова литература"}
{"url": "http://www.focus-news.net/news/2019/01/17/2613403/v-denya-na-rodilnata-pomosht-21-yanuari-po-traditsiya-shte-bade-orisano-parvoto-rodeno-bebe-v-obshtina-panagyurishte-za-2019-godina.html", "text": "В Деня на родилната помощ – 21 януари, по традиция ще бъде орисано първото родено бебе в община Панагюрище за 2019 година, съобщиха от  общинска администрация . На този ден своето наричане ще получи и последното родено бебе за 2018 година. Официалната церемония ще се състои в Ритуалната зала в сградата на Община Панагюрище, в 11:00 часа. Първото бебе в община Панагюрище за 2019 година е момиченце – Анелия Петьова Новакова, с родители Мария и Петьо Новакови от Панагюрище. Анелия е родена на 2 януари 2019 година, в 11:19 часа в МБАЛ „Надежда“ в град София. Последното родено бебе през 2018 година също е момиченце – Ема Валентинова Гидикова, с родители Наталия Величкова и Валентин Гидиков от село Баня. Ема е родена на 31 декември 2018 година, в 12:46 часа в МБАЛ „Уни Хоспитал“ в град Панагюрище.", "date": "2019.01.17", "title": "В Деня на родилната помощ – 21 януари, по традиция ще бъде орисано първото родено бебе в община Панагюрище за 2019 година"}
{"url": "http://www.focus-news.net/news/2019/01/17/2613382/a1-on-makedoniya-gratskoto-pravitelstvo-shte-razpechati-desetki-hilyadi-kopiya-na-dogovora-ot-prespa-za-da-informira-obshtestvenostta.html", "text": "Гръцкото правителство ще отпечата десетки хиляди копия на Договора от Преспа, за да информира гражданите преди парламентарния дебат за ратификацията му, пише македонското електронно издание  A1 On . \r\nДнес офисът на гръцкия премиер Алексис Ципрас съобщи, че документът ще бъде публикуван в неделно издание на вестниците в Гърция. Гръцкото правителство отбеляза, че \"възнамерява да информира и последния гръцки гражданин\" за аспектите на Договора с Македония. \r\nГръцкият парламент гласува вот на доверие на правителството на Ципрас, което ще позволи ратифицирането на Договора, пише изданието.  Юлиян Марков", "date": "2019.01.17", "title": "A1 On (Македония): Гръцкото правителство ще разпечати десетки хиляди копия на Договора от Преспа, за да информира обществеността"}
{"url": "http://www.focus-news.net/news/2019/01/17/2613401/ubiystvoto-na-25-godishnata-zhena-v-stolichniya-kv-banishora-e-zaradi-revnost-obzor.html", "text": "Причината за смъртта на откритата в столичния кв. „Банишора“ 25-годишната жена е задушаване, а вероятният мотив за убийството - ревност. Това стана ясно по време на брифинг в сградата на Съдебната палата, даден от директора на СДВР Георги Хаджиев и административния ръководител на Софийска градска прокуратура Емилия Русинова. Убийството е извършено на 15 януари в апартамента на жертвата, а според показания по делото е установено, че извършителят е 23-годишният ѝ приятел. Директорът на СДВР коментира, че след проникване в жилището, екип на ЦСМП са установили смъртта на жената, а извършителят е бил заведен е лечебно заведение, за да му се окаже медицинска помощ. Георги Хаджиев уточни, че през последните дни 23-годишният мъж употребявал алкохол и пиел успокоителни и не си е спомнял какво се е случило в деня на инцидента. Според Хаджиев най-вероятно решението за убийството е взето спонтанно.  \r\nПрокурор Емилия Русинова посочи, че причината за смъртта на жената е задушаване. „При влизането на служителите в апартамента, вратата е била заключена, наложило се е да бъде срязана. Жертвата е намерена на дивана в хола гола, дрехите са били разхвърлени, в жилището са намерени празни бутилки от алкохол и безалкохолни. Извършителят на деянието е намерен в съседната стая, гол до кръста лежал на леглото“, обясни тя. Прокурор Русинова подчерта, че според свидетелски показания двамата са се познавали от съвсем скоро, близо 3 месеца и непосредствено след запознанството са заживели заедно.  \r\nТя изтъкна, че спрямо свидетелски показания през последните дни е имало няколко недоразумения между двамата и вероятно желание от страна на жертвата да двамата да прекратят отношенията си. „Вчера между 17.00 и 18.30 извършителят на деянието се е свързал с баща си и с негови приятели по телефона със смс-си и от тях е станало ясно на всички, че жертвата е убита, намира се в апартамента и извършителят на деянието е предприел действия, целящи неговото нараняване и по-скоро причиняване на смърт, като е казал, че си е прерязал вените и кръвта тече. Сигналът е получен в МВР и от баща му и от негова приятелка“, коментира още прокурор Русинова.  \r\n„Извършителят е направил два опита да се простреля с въздушен пистолет, единият е в лявата ръка, в меките тъкани, другият е прострелване в шията. Нараняванията му са повърхностни. След като е прегледан в „Пирогов“ и му е оказана специализирана помощ, вчера сме го привели в ареста на Второ районно управление“, обясни Хаджиев. \r\nПрокурор Емилия Русинова обясни, че по делото са налични данни за опити за самоубийство от страна на извършителя и през 2015 г., когато поводът за това е била раздяла с негова предишна приятелка. Тя коментира, че няма данни за това какво е било неговото състояние тогава, защото действията не са се развили на територията на страната. „Към момента на лицето е повдигнато обвинение, ще бъде определена мярка за задържане под стража за срок 72 часа, след което делото ще бъде внесено с искане за постоянна мярка за неотклонение в съда“, посочи прокурор Русинова.  \r\nДаяна ДЮЛГЕРОВА", "date": "2019.01.17", "title": "Убийството на 25-годишната жена в столичния кв. „Банишора“ е заради ревност (ОБЗОР)"}
{"url": "http://www.focus-news.net/news/2019/01/17/2613406/shumen-cheshki-studenti-i-diplomanti-predstavyat-izlozhba.html", "text": "Групова изложба на чешки студенти и дипломанти съвместно с български художници ще бъде представена в Шумен. Това съобщиха от  пресцентъра на общината . Откриването ще се състои на 23 януари, сряда, от 18.00 часа, в Художествената галерия „Елена Карамихайлова“. Чешките студенти и дипломанти са възпитаници на Факултета по изкуство и дизайн към университета „Ян Евангелиста Пуркине“ в град Усти над Лабем. Експозицията е озаглавена „The Freedom Factory” и съдържа творби, посветени на избора на религия, на словото и печата, на художествения изказ, на достъпа до информация и т.н. Тя ще остане в галерията до 17 февруари. Изложбата се организира с подкрепата на Чешкия център в София, Факултета по изкуство и дизайн към университета „Ян Евангелиста Пуркине“ в Усти над Лабем, Художествената галерия „Елена Карамихайлова“ в Шумен, Посолството на Чешката република в София, Община Шумен, Катедра „Визуални изкуства, теория и методика“ към Педагогическия факултет на ШУ„Епископ Константин Преславски“ и Радио Шумен.", "date": "2019.01.17", "title": "Шумен: Чешки студенти и дипломанти представят изложба"}
{"url": "http://www.focus-news.net/news/2019/01/17/2613408/rositsa-zlateva-zoopark-aytos-zapochnaha-da-ni-se-razhdat-parvite-zhivotni-tova-sa-kozichkite.html", "text": "Започнаха да ни се раждат първите животни, това са козичките. Това каза за  Радио „Фокус“ – Бургас  Росица Златева, управител на зоопарка в Айтос. По думите й следващите бебе животни, които се очаква да се родят са муфоните. „Вече все повече животни се размножават, пуснали и извън огражденията в това число са малките виетнамски прасенца, зайци, птици“, каза още Златева. Тя добави още, че малките животни, които са имали като малък муфлон и прасенца, са вече порастнали. „Така че тях вече сме ги пуснали с възрастните животни, за да свикват да живеят заедно и поради тази причина нямаме малки, но скоро ще започнат да се раждат и нови“, уточни управителят на зоопарка в Айтос. \r\nДеница ДИМИТРОВА", "date": "2019.01.17", "title": "Росица Златева, зоопарк – Айтос: Започнаха да ни се раждат първите животни, това са козичките"}
{"url": "http://www.focus-news.net/news/2019/01/17/2613407/daily-star-livan-ruski-i-izraelski-voenni-se-sreshtnaha-za-da-obsadyat-situatsiyata-v-siriya.html", "text": "Служители на военните сили на Израел са провели поредица от разговори с руските си колеги в четвъртък, целящи подобряване на координацията в разкъсаната от войната Сирия, пише ливанското англоезично издание  Daily Star . \r\nДвете страни са обсъдили \"насърчаването и подобряването на механизма за предотвратяване на съприкосновенията между двете страни в северната част на Сирия и действията на израелските военни срещу затвърждаването на позицията на Иран в Сирия  и въоръжаването на Хизбула „ се казва в изявление на Израелската армия. \r\nИзраел извърши стотици въздушни удари в Сирия през последните години срещу цели на Иран и \"Хизбула\", а еврейската държава и Русия създадоха  гореща линия, насочена към избягване на случайни сблъсъци. \r\nТози механизъм временно спря да работи, когато руски военен самолет беше погрешно свалени от сирийските военновъздушни сили след атака на Израел през септември. \r\nОттогава Русия обяви нови мерки за сигурност, за да защити интересите си в Сирия, включително засилване на противовъздушната защита на правителствените войски. \r\nИзраелските военни обаче заявиха, че срещите в четвъртък са \"проведени в добра и професионална атмосфера\" и че двете страни са се съгласили да продължат да работят заедно. \r\nИзраелският премиер Бенямин Нетаняху в началото на януари проведе разговори с руския президент Владимир Путин за първи път след решението на САЩ да изтегли войските си от Сирия.  Юлиян Марков", "date": "2019.01.17", "title": "Daily Star (Ливан): Руски и израелски военни се срещнаха, за да обсъдят ситуацията в Сирия"}
{"url": "http://www.focus-news.net/news/2019/01/17/2613404/tass-germaniya-zayavi-che-nikoy-ne-mozhe-da-spre-izgrazhdaneto-na-severen-potok-2.html", "text": "Германският външен министър Хайко Маас смята, че проектът \"Северен поток-2\" няма да може да бъде спрян от американските санкции, предава  ТАСС . \r\n„Никой не може да го спре“- заяви Маас. Според него санкциите от Вашингтон могат да доведат до оттеглянето на германските компании от проекта, но тогава Русия сама ще го реализира. \r\n\"Но тези (санкции на САЩ) няма да доведат до факта, че проектът няма да бъде изпълнен\", каза министърът. Въпреки това, съществува риск, че в този случай никой няма да може да повлияе на решенията относно запазването на транзита на руски газ през територията на Украйна, подчерта той. \r\nГоворейки за писмата със заплахи за санкции, които американският посланик в Германия Ричард Гренел изпрати до германски компании, Маас заяви, че не е негова задача да казва на дипломатите какво трябва да правят. \r\nПо-рано Гренел предупреди компаниите, по-специално BASF и Uniper, в писмена форма за възможността за предприемане на ограничителни мерки срещу тях поради подкрепата за изграждането на газопровода. Американският дипломат подчерта, че участието им в проекта \"може да доведе до налагане на санкции\".  Юлиян Марков", "date": "2019.01.17", "title": "ТАСС: Германия заяви, че никой не може да спре изграждането на “Северен поток-2“"}
{"url": "http://www.focus-news.net/news/2019/01/17/2613411/hyuriet-turski-sad-opravda-bivshiya-vitsepremier-bekir-bozdag-po-deloto-za-tnar-plan-za-zadarzhane-po-vreme-na-pucha-ot-2016-ta.html", "text": "„Хюриет”: Турски съд оправда бившия вицепремиер Бекир Боздаг по делото за т.нар. План за задържане по време на пуча от 2016-та. \r\nАнкара. Турски съд се произнесе за 13 обвиняеми, сред които и бившия вицепремиер Бекир Боздаг, за „превратаджийски дейности” в Командването на жандармерийските училища по време на опита за преврат от 15 юли 2016-та на т.нар. „Терористична организация на гюленистите/Паралелна държавна структура” (ФЕТО/ПДС), пише вестник  „Хюриет” . 23-ти състав на Съда за тежки престъпление в Анкара осъди един от обвиняемите – Ферхат Фъшкън, на 8 години един месец и 15 дни „лишаване от свобода”, заради „членуване във въоръжена терористична организация”. За другото обвинение срещу него – „опит за промяна на конституционното управление”, доказателствата не бяха  достатъчни. \r\nПо отношение на бившия вицепремиер Бекир Боздаг, тогавашния генерален директор на Генералната дирекция по сигурността (ГДС) – Джелялетин Лекесиз, както и началника на разузнавателния отдел в ГДС – Енгин Динч, съдът произнесе оправдателни присъди, вместо „лишаване от свобода”. Тримата бяха поведени под отговорност заради тяхното участие в т.нар. План за задържане по време на пуча от 2016-та. Мотивите за тяхното освобождаване са, че „при реализацията на въпросния план те са си били вкъщи; дори и да са били включени в плана, те не са участвали в подготвителните дейности, дори и в самата заключителна фаза”.  Георги Димов", "date": "2019.01.17", "title": "„Хюриет”: Турски съд оправда бившия вицепремиер Бекир Боздаг по делото за т.нар. План за задържане по време на пуча от 2016-та"}
{"url": "http://www.focus-news.net/news/2019/01/17/2613409/vladimir-putin-potvardi-namerenieto-na-rusiya-da-prodalzhi-turski-potok-prez-teritoriyata-na-sarbiya-obzor.html", "text": "Сърбия изпитва нужда от увеличаване на доставките на газ и се интересува от полагането на част от газопровода „Турски поток” през нейната територия. Това съобщи в четвъртък на журналистите министърът на енергетиката на Сърбия Александър Антич. \r\n\"Разговорите за изграждането на част от газопровода за Сърбия са на дневен ред и, без съмнение са от най-важните. Сърбия е изключително заинтересована от изграждането на тази част от газопровода. Мисля, че сме много близо до това,\" каза Антич, като подчерта, че \"Сърбия, съседните страни, европейските страни имат голяма нужда от нови доставки на  газ.\" \r\nКакто се съобщава, сръбският президент Александър Вучич е заявил, че страната не възнамерява да се откаже от руския газ в полза на по-скъп втечнен газ, за да угоди на Запада. \r\nРусия е готова да инвестира около 1,4 милиарда долара в развитието на инфраструктурата в Сърбия за прокарване на газопровода „Турски поток“ през страната, заяви руският президент Владимир Путин, отговаряйки на въпрос на кореспондента на TACCпо време на съвместна пресконференция със сръбския президент Александър Вучич. \r\n\"Ние със Сърбия планираме общи проекти, касаещи развитието на инфраструктурата, включително транзитната инфраструктура на сръбската територия, ние сме готови да инвестираме в нея необходимите ресурси, те ще възлязат на около 1,4 милиарда долара\", каза руският лидер, отговаряйки на въпроса за възможността за удължаване на газопровода „Турски поток” през Сърбия, но подчерта, че всичко зависи от това до каква степен другите страни ще могат да защитят суверенните си национални интереси в диалог с европейските структури\", подчерта Путин, имайки предвид България. \r\n„Газпром“ в най-скоро време ще започне изграждането на инфраструктура в Сърбия за продължението на „Турски поток“, заяви Алексей Милер, председател на борда на директорите на \"Газпром\", по телевизионния канал „Россия-1\". \"Капацитетът вече е мобилизиран и строителството ще започне буквално съвсем скоро\", отговори той на въпроса за началото на изграждането на газотранспортната инфраструктура в Сърбия. \r\nПо въпроса за напрегнатия диалог между Белград и Прищина руският президент Владимир Путин заяви, че Русия съжалява за решението на косовските власти да създадат своя армия и смята това за риск за дестабилизиране на положението на Балканите. \r\nСпоред него Москва и Белград са заинтересовани да гарантират, че ситуацията на Балканите остава стабилна и сигурна. Президентът на Руската федерация припомни, че Москва подкрепя постигането от Белград и Прищина на \"жизнеспособно и взаимно приемливо решение за Косово въз основа на Резолюция 1244 на Съвета за сигурност на ООН\". \r\nПрезидентът на Русия отбеляза, че руско-сръбското сътрудничество не e подвластно на международната политическа конюнктура и нарече преговорите с Вучич успешни , като изрази благодарност към сръбския лидер и членовете на делегацията за съществените и продуктивни преговори. Той също така благодари на жителите на Белград и на гражданите на Сърбия за топлото и сърдечно посрещане, като подчерта че \"всички членове на руската делегация са го усетили\". Путин изрази увереност, че постигнатите споразумения ще укрепят още повече руско-сръбското приятелство.  Юлиян Марков", "date": "2019.01.17", "title": "Владимир Путин потвърди намерението на Русия да продължи „Турски поток“ през територията на Сърбия (ОБЗОР)"}
{"url": "http://www.focus-news.net/news/2019/01/17/2613410/reuters-obedinenoto-kralstvo-v-bezizhoditsa-po-plan-b-za-brekzit.html", "text": "В четвъртък британският премиер Тереза Мей и опозиционният лидер Джеръми Корбин задълбочиха спора си, а двете партии – Консервативната и Лейбъристката – държат 88 процента от гласовете в 650-местнат Камара на общините, съобщава  Reuters .  \r\nКорбин повтори предварителните си условия, за да има разговор между тях, докато Мей се обръна към него с писмо, в което написа: „Вие винаги сте държал на диалога в политиката. Наистина ли вярвате, че е справедливо, след като отказвате да разговаряме, да карате вашите депутати да не търсят ершение заедно с правителството“  \r\nСлед като двугодишните усилия на Мей да постигне развод по взаимно споразумения и независима търговска политика бяха унищожени от парламента при най-голямото поражение, което британски премиер е преживявал в съвременната история, лидерът на кабинета в Лондон помоли партийните ръководства да представят своите интереси, за да се намери общо решение.  \r\nКолкото повече МЕй се насочва към „по-мек“ Брекзит, толкова повече тя се отдалечава от консерваторите- „брекзитиъри“, според които  заплахата от излизане без сделка може да се окаже голям шанс и не е нужно да се страхуват от този вариант. В четвъртък говорителка от кабинета на премиера обяви, че Мей е провела „конструктивни“ разговори с различни депутати, дори с някои от лейбъристите.   \r\nАко не успее да постигне консенсус, петата най-голяма икономика ще напусне ЕС на 29 март без сделка или ще бъде принудена да отложи Брекзит, вероятно да проведе национални избори или нов референдум.  Ивелина Ватова", "date": "2019.01.17", "title": "Reuters: Обединеното кралство в „безизходица“ по план Б за Брекзит"}
{"url": "http://www.focus-news.net/news/2019/01/17/2613412/reuters-nov-voti.html", "text": "Лейбъристкият лидер Джеръми Корбин иска нови избори, нещо, което Тереза Мей отказва, след като изгуби парламентарното мнозинство през 2017 г. и трябваше да разчита на подкрепата на малката Демократична юнионистка партия на Северна Ирландия, привърженик на Брекзит, коментира агенция  Reuters .  \r\nМей постоянно твърди, че нов референдум ще доведе до разклащане на доверието в демокрацията сред  близо 17 милиона и половина британци, които през 2016-та гласуваха за напускане на ЕС. Нейният говорител обяви, че Великобритания не е поставяла все още въпроса за отлагане на процедурата по напускане на Съюза.   \r\nДокато Обединеното кралство се тресе от най-голямата икономическа и политическа промяна от края на Втората световна война, останалите държави, членки на Евросъюза, предлагат да се водят разговори.   \r\nГерманският външен министър Хайко Маас заяви в четвъртък: “Ще направим всичко, което можем, тъй че Великобритания да напусне Съюза с или без споразумение“. \r\nГлавният преговарящ от страна на Брюксел, Мишел Барние, твърди, че блокът е отворен към възможността за „по-амбициозна“ сделка от предложената от Мей, която не може да бъде променена при условията, които тя постави. Но никой не може да стори нищо, докато Лондон не реши какво точно иска.  Засега политиците му не са постигнали споразумение как и дори дали да се напуска блока. \r\nВ понеделник Мей ще предложи следващи стъпки.В следващата седмица, от парламентаристите се очаква да предложат алтернативи. На 29 януари трябва да обсъдят плановете, а гласуването ще определи коя идея може да получи най-голяма подкрепа. След това Мей ще се срещне с лидерите на ЕС, за да потърси пътища за промяна на нейния проект за Брекзит. Британският парламент трябва отново да гласува всяко ново споразумение. \r\nКога ще се случи това, съвсем не е ясно!?   Ивелина Ватова", "date": "2019.01.17", "title": "Reuters: Нов вот?"}
