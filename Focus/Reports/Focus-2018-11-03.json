{"url": "http://www.focus-news.net/news/2018/11/03/2586320/afp-v-posledniya-uikend-predi-izborite-tramp-se-izpravya-sreshtu-obama.html", "text": "След хвалбите за икономиката и засилващите се страхове от имиграцията сегашният президент Доналд Тръмп ще се сблъска в почивните дни с предшественика си Барак Обама, чиято роля в кампанията за междинните избори става все по-видима, съобщава  AFP .  \r\nИзборите и цялата досегашна кампания се превърнаха в референдум за крайно неконвенционалното президентство на Тръмп.   \r\n\"Републикански Конгрес означава повече работни места и по-малко престъпност. Демократичен Конгрес означава повече престъпност и по-малко работни места. Много е просто.,\" заяви той пред поддръжниците си в град Белград, щат Монтана. \r\nСоциологическите проучвания обаче сочат, че демократите ще преобладават поне в Камарата на представителите. Така те заплашват милиардера-президент с блокиране на негови политики и с възможността да се поразровят надълбоко из личните му финанси.   \r\nВ последния етап от кампанията Тръмп влиза в дуел с Обама, който отново е във фокуса на публиката от петък, когато се появи на митинга във Флорида. Той е ангажиран с кампанията  в неделя в родния си град Чикаго и в щата Индиана, където мястото на сенатора на демократите Джо Донъли е в опасност.   Ивелина Ватова", "date": "2018.11.03", "title": "AFP: В последния уикенд преди изборите Тръмп се изправя срещу Обама"}
{"url": "http://www.focus-news.net/news/2018/11/03/2586293/a1-on-makedoniya-evrodeputatat-tanya-fayon-zayavi-che-obstanovkata-v-sarbiya-znachitelno-se-e-vloshila.html", "text": "Евродепутатът Таня Файон заяви, че обстановката в Сърбия значително се е влошила , пише македонският портал  A1 On . \r\nЕвродепутатът Таня Файон след двудневния си престой в Сърбия заяви, че ситуацията значително се е влошила през изминалите година-две, като каза, че \"няма ефективен контрол върху изпълнителната власт , нито напредък във върховенството на закона \", и че Сърбия трябва да направи повече по отношение на нормализиране на отношенията с Косово. \r\nПредставяйки впечатленията си след посещението си в Белград, тя заяви в уикенд изданието на \"Данас\", че процесът на реформиране в Сърбия върви \"много бавно\", че не е имало никакъв напредък в борбата срещу корупцията и че медиите \"са в драматична и трудна ситуация\". \r\n„След два дни срещи със сръбски официални лица, гражданското общество и медиите, моето усещане е много негативно, а реториката е много опасна. Чух, че хората се страхуват да критикуват, че са ограничавани, контролът е силен. Все още има атаки срещу журналистите, съдебната власт страда от силен натиск. Има страх от това какво ще се случи“, каза Файон. \r\nТя оцени, че не е достатъчно само да се говори за отварянето и затварянето на преговорните глави с ЕС и да се правят закони, а \"на практика нищо да не се променя\". \r\n„Бих искала Сърбия да бъде фактор за стабилност в региона, да води разумна политика, но сега изглежда няма такава политика. В момента сме в състояние да си зададем въпроса - какво се случва с демокрацията и свободата в Сърбия“, каза Таня Файон.  Юлиян Марков", "date": "2018.11.03", "title": "А1 On (Македония): Евродепутатът Таня Файон заяви, че обстановката в Сърбия значително се е влошила"}
{"url": "http://www.focus-news.net/news/2018/11/03/2586291/blagoevgrad-potushen-e-pozharat-pri-selo-mitino.html", "text": "Потушен е пожарът при село Митино. Това съобщи за  Радио „Фокус“ – Пирин  инж. Георги Пармаков, директор на Регионална дирекция „Пожарна безопасност и защита на населението“ – Благоевград. По думите му при огнената стихия са горели храсти и ситуацията е напълно овладяна.  \r\nДенис НИКИФОРОВ", "date": "2018.11.03", "title": "Благоевград: Потушен е пожарът при село Митино"}
{"url": "http://www.focus-news.net/news/2018/11/03/2586290/predstoyashti-mezhdunarodni-sabitiya-za-4-noemvri-agentsiya-fokus.html", "text": "*** : Референдум за независимост на Нова Каледония \r\n*** : Среща на ръководството на ХДС на Ангела Меркел за обсъждане на нейния наследник и среща на Социалдемократите, които ще обсъждат кризата в партията \r\n*** : Втори тур на местните избори в Полша \r\n*** : Влизат в сила възстановените тежки санкции срещу Иран \r\n*** : Чешкият президент Милош Земан ще посети Китай до 6 ноември \r\n*** : Френският министър-председател Едуард Филип ще посети Виетнам", "date": "2018.11.03", "title": "Предстоящи международни събития за  4 ноември  (Агенция \"Фокус\")"}
{"url": "http://www.focus-news.net/news/2018/11/03/2586287/veliko-tarnovo-blizo-900-patsienti-sa-preminali-prez-treto-vatreshno-otdelenie-na-mbal-sveti-ivan-rilski-v-gorna-oryahovitsa-za-devetmesechieto-na-godinata.html", "text": "893-ма пациенти са преминали през Трето вътрешно отделение на МБАЛ „Свети Иван Рилски“ в Горна Оряховица за деветмесечието на тази година. Това съобщават за  Радио „Фокус“ – Велико Търново  от пресцентъра на лечебното заведение. От тях най-много са били болните със сърдечно–съдови заболявания – 676, а 172-ма са били хоспитализирани с пулмолигични заболявания. \r\n366 пациенти са били лекувани от левокамерна сърдечна недостатъчност, чиято диагноза е била най-разпространената за отчетния период. Тя е следвана от застойна сърдечна недостатъчност, с която в горнооряховската болница са приети 349 болни. \r\nОт заболяването ритъмни и проводни нарушения на сърцето са лекувани 179 пациенти. Най-малко – 17 на брой, са били болните с нестабилни стенокардии. От пулмологичните заболявания 120 пациенти са били приети с пневмонии, следвани от болни от хронична обструктивна белодробна болест – 32-ма. \r\nНаправените за периода ЕКГ са 1981 броя, а извършените ехокардиографии – 683, отчитат още от лечебното заведение. Пациентите за отчетния период са варирали в широки възрастови граници – от 30 до 100 години, като те са били от цялата област. Най-младият приет пациент е бил на 31 години, а най-възрастният с диагноза „ритъмни и проводни нарушения“ – на 97 години. \r\nПрез зимния период в отделението очакват ръст на болните, тъй като обичайно сърдечно–съдовите заболявания се обострят. Д-р Гинка Маринова, началник на отделението в МБАЛ, съветва хората с такива заболявания да спазват инструкциите на личните си лекари и кардиолозите, да се грижат стриктно за здравето си, при неразположение, или вирусна инфекция с температура да не предприемат самолечение, за да не настъпят усложнения. Препоръката е да не чакат в последния момент и при първи обезпокоителни симптоми да се обръщат към професионална медицинска помощ. \r\nМария НЕДЕВА", "date": "2018.11.03", "title": "Велико Търново: Близо 900 пациенти са преминали през Трето вътрешно отделение на МБАЛ „Свети Иван Рилски“ в Горна Оряховица за деветмесечието на годината"}
{"url": "http://www.focus-news.net/news/2018/11/03/2586292/kmetat-na-obshtina-svishtov-gencho-genchev-e-na-poseshtenie-v-doyran-po-povod-100-godini-ot-doyranskata-epopeya.html", "text": "Община Свищов получи покана от кмета на Община Дойран да присъстваме на преклонение по повод 100 години от славната Дойранска епопея. Това каза за  Агенция „Фокус“  Генчо Генчев, кмет на община Свищов, във връзка с двудневното му посещение в Дойран по повод 100 години от Дойранската епопея.  „Нямаше как като кмет да не присъствам в Дойран. Всички знаем, че Свищов е дал най-много жертви в битката край Дойран при връх Дуб, над 2000 души. Сведохме глави, отдадохме почит, а историята, разказана от местни краеведи ни въвлече в събитията през далечната 1915 -1916 г. За онова време направеното от войните на България е нещо уникално, за да я има днес нашата страна“, обясни кметът. \r\nГенчев уточни, че е имал възможността, заедно с общинската администрация на Дойран, да посети местата, където са се провеждали едни от най-знаковите събития по време на битката. „Утре ни предстои изкачването на връх Дуб и посещение на гробищата на част от нашите войски, което състояние на пръв поглед ми се стори незадоволително“, коментира той. \r\n „Дойранската епопея е позабравена, не се говори толкова често за нея“, заяви Генчо Генчев, но отбеляза, че през последните години има промяна в положителна посока - написването на книгата „Каймакъ-Чаланъ“ и учредяването на сдружение „33-ти свищовски полк“. „Основната цел на сдружението е да съхрани паметта и да я предаде на идното поколение, както е записано и на паметника, издигнат в Свищов на 33-ти Свищовски полк. Камъните за паметника са от гранит, докаран още от след приключването на войната. Мисля, че има още какво да се направи, но Община Свищов застава зад целите на сдружението „33-ти пехотен Свищовски полк“, чиято идея е наистина да говорим по-често какво се е случило в онези времена. Защото човек, когато не помни историята си, той няма как да върви към бъдещето си“, обясни Генчев. \r\nКметът добави, че програмата по повод 100 години от Дойранската епопея продължава и утре. „Утре ще бъде подписан официален меморандум за партньорство между Община Свищов и ръководството на Община Дойран, с който ще засвидетелстваме нашите взаимоотношения оттук нататък. Идеята е наистина да си партнираме и заедно да тачим тези бележити българи, които са дали живота си за нашата свобода. Както се казва - нека живите да славим, мъртвите да помним и като техни наследници да бъдем достойни за тях. Има какво да се направи и мисля, че с общи усилия можем да го постигнем“, каза още Генчев. „Ще отнесем в Свищов и частичка пръст от местата, които утре ще посетим и ще намерим подходящо място до паметника на 33-ти Свищовски полк, където да я сложим. И така всеки един наш съгражданин да може да се докосне до земята, попила кръвта на нашите бащи, дядови и прадядовци“, заяви Генчо Генчев. \r\nПосещението на кмета Генчев е първото официално от страна на местната власт в Свищов в Дойран.  \r\nМариела РУСЕВА", "date": "2018.11.03", "title": "Кметът на община Свищов Генчо Генчев е на посещение в Дойран по повод 100 години от Дойранската епопея"}
{"url": "http://www.focus-news.net/news/2018/11/03/2586289/api-vremenno-se-ogranichava-dvizhenieto-po-pat-iii-208-provadiya-dalgopol-pri-km-30-za-otstranyavane-na-avariral-kamion.html", "text": "Временно се ограничава движението по път III-208 Провадия-Дългопол при км 30 за отстраняване на аварирал камион. Това съобщиха от пресцентъра на  Агенция \"Пътна инфраструктура\" . Всички автомобили изчакват на място.", "date": "2018.11.03", "title": "АПИ: Временно се ограничава движението по път III-208 Провадия - Дългопол при км 30 за отстраняване на аварирал камион"}
{"url": "http://www.focus-news.net/news/2018/11/03/2586288/plovdiv-opitni-planinari-uchrediha-balgarski-planinarski-sayuz-bps-v-imeto-na-po-dobroto-badeshte-na-turizma-v-stranata.html", "text": "Опитни планинари учредиха нова национална организация, наречена Български планинарски съюз (БПС). Това каза за  Радио „Фокус“ – Пловдив  експертът от ОП „Туризъм“ в Асеновград Ивайло Мирчев, който е част от новата структура. Той обясни, че БПС е обединение на няколко организации, всяка представляваща различен регион и различна планина на България. „Български планинарски съюз изначално е роден от желанието на хората да подобрят туристическата инфраструктура в България. Както всички знаем, трите преминаващи през България международни маршрута, включително и локалните маршрути през различните планини, са в доста тежко състояние. Без да казвам нещо ново, българската организирана администрация е в някакъв колапс през последните 10-15 години. Български туристически съюз не е функция на това, което трябва да бъде. Голяма част от хижите са нефункциониращи, разграбени и пред разрушаване. И всичко това накара тези хора да се заемат с подобряване на туристическата инфраструктура – с маркиране, с поставяне на указателни и информационни табели, с всичко, което може да се оправи с доброволен труд. Впоследствие, тези организации се откриха една друга чрез социалните мрежи и решиха да направят следваща стъпка – обединение в името на по-доброто бъдеще на туризма“, каза Ивайло Мирчев. Той  поясни, че основната идея на Българския планинарски съюз е именно в диалог с държавата да се подобряват все повече и повече възможностите и сигурността на туристите в планината. „Не на последно място стои, разбира се, и въпросът с базата на настаняване. Всички знаем, че има възможности голяма част от хижите и заслоните да бъдат възстановени и стопанисвани значително по-добре. За никого не е тайна, ако кажа, че много голяма част от хижите, строени със съвсем други намерения преди повече от половин век, вече са се превърнали в частни търговски дружества, което не създава добър имидж на българския туризъм като цяло“, коментира Мирчев. Той посочи, че на 2 декември в София, от 13.00 часа в Дома на културата „Искър“ – концертна зала , Българският планинарски съюз организира кръгла маса по въпросите на планинския туризъм, дейности и спортове. „На тази среща ще запознаем хората с членовете на новата организация, с идеите ни за развитие.  Българският планинарски съюз ще търси подкрепата и на държава, и на паркови дирекции, и на туристически дружества, и на неорганизирани туристи-физически лица от цяла България. Акцентът тук не е само пешеходният туризъм, а и алпинизма, колоезденето и т.н. Изобщо, всички хора, които са в планината трябва да осъзнаят, че една нова национална туристическа структура би работила значително по-добре. И това е така, защото хората, които са я създали, са активни планинари, хора, които умеят да създават около себе си общности от хора, отдадени на планината. Идеята тук е не да се противопоставят, а да работят заедно и в една посока с всички институции и организации за бъдещето на туризма в България“, посочи Ивайло Мирчев. \r\n„Искрено се надявам на съдействие от държавата, тъй като всички знаем че в Народното събрание бе гласуван Закона за физическото възпитание и спорта. Там преди поправките бе изрично казано, че националният туристически орган е само един и той е Български туристически съюз (БТС). Вече абревиатурата не фигурира вътре. Така държавата прагматично е отворила вратите за конкурентоспособност в тази ниша. Естествено, и за държавата е много по-добре да знае, че базите и местата за настаняване са стопанисвани значително по-отговорно . На този принцип вече вратите са отворени за всеки да докаже себе си чрез работа, чрез популяризиране на своите идеи и най-важното нещо – чрез диалог. Нито една организация няма да бъде успешна, ако тя е капсулована в себе си и в своите идеи“, коментира той. \r\nЕкспертът от ОП „Туризъм“ в Асеновград, който е част от новата структура, допълни, че по време на кръглата маса на 2 декември в София ще се проведе дискусия върху наболелите проблеми, известни на всички – разрушените хижи, обраслите пътеки, несигурността за туристите в планината. „Чужденците и българите, които предпочитат България като дестинация за туризъм се увеличават с всяка година, постъпленията в бюджета от туризъм се увеличават с всяка година, а в същото време пешеходният туризъм се сгромолясва. Това е заради недалновидно управление и нежелание за работа по възстановяване и поддръжка на туристическата инфраструктура“, смята Мирчев. \r\nТони МИХАЙЛОВ", "date": "2018.11.03", "title": "Пловдив: Опитни планинари учредиха Български планинарски съюз (БПС) в името на по-доброто бъдеще на туризма в страната"}
{"url": "http://www.focus-news.net/news/2018/11/03/2586296/plovdiv-dobrovoltsi-shte-markirat-tri-turisticheski-pateki-okolo-vrah-sini-vrah-kray-asenovgrad-na-10-noemvri.html", "text": "На 10 ноември доброволци ще маркират три туристически пътеки около връх Сини връх край Асеновград. Това каза за  Радио „Фокус“ – Пловдив  Ивайло Мирчев, експерт от ОП „Туризъм“ в Асеновград. Кампанията ще започне още от 08.00 часа сутринта, като сборният пункт е на изхода на града, в посока Кърджали. „Събираме доброволци за оформяне на три лъча за маркиране около връх Сини връх и ловна хижа „Аква тепе“. Бихме се радвали всички, които имат интерес, да посетят страницата или групата в социалните мрежи, както и сайта на сдружение „Устремени“, където ще открият подробна информация за инициативата, също форма за записване на доброволците“, посочи Ивайло Мирчев. Той добави, че ОП „Туризъм“ ще осигури всички необходими материали за маркирането на туристическите пътеки, в това число четки, бои, разредители, ръкавици, информационни табели и други. „Въпросът е само да има хора с желание да се включат в тази така благородна акция. Призовават всички желаещи да заповядат на изхода на Асеновград, в посока Кърджали, на 10 ноември, за да се отправим към красиви кътчета и да маркираме тези три чудесни туристически пътеки“, каза още Ивайло Мирчев. \r\nТони МИХАЙЛОВ", "date": "2018.11.03", "title": "Пловдив: Доброволци ще маркират три туристически пътеки около връх Сини връх край Асеновград на 10 ноември"}
{"url": "http://www.focus-news.net/news/2018/11/03/2586295/sport-lestar-pobedi-kato-gost-kardif-v-mach-ot-11-ya-krag-na-visshata-liga.html", "text": "Футбол: Лестър победи като гост Кардиф в мач от 11-я кръг на Висшата лига. Мачът е първи след гибелта на президента на отбора след мачът миналата събота срещу Уест Хем. Единственият гол за „лисиците“ отбеляза Демарай Грей, който след отбелязването на гола бе декориран с жълт картон. \r\nДругите резултати от днес от Висшата лига: \r\nБорнемут – Манчестър Юнайтед  1:2 \r\nЕвертън – Брайтън  3:1 \r\nНюкясъл – Уотфорд  1:0 \r\nУест Хем – Бърнли  4:2 \r\nВ момента играят Арсенал и Ливърпул.", "date": "2018.11.03", "title": "Спорт: Лестър победи като гост Кардиф в мач от 11-я кръг на Висшата лига"}
{"url": "http://www.focus-news.net/news/2018/11/03/2586300/sport-marin-chilich-i-dominik-tiym-se-klasiraha-za-finalite-na-atr-v-london.html", "text": "Марин Чилич и Доминик Тийм се присъединиха към групата на осмината най-добри тенисисти, които ще играят на финалния турнир на АТР в Лондон.  \r\nЧилич ще участва в надпреварата в британската столица за четвърти път в кариерата си, а Тийм - за трети.  \r\nТурнирът в Лондон ще се проведе в периода 11-18 ноември. През настоящата година двете групи в заключителното състезание ще носят имената на Густаво Куертен и Лейтън Хюит.  \r\nВ Лондон ще играят още Рафаел Надал, Новак Джокович, Роджър Федерер, Хуан Мартин дел Потро, Александър Зверев и Кевин Андерсън.", "date": "2018.11.03", "title": "Спорт: Марин Чилич и Доминик Тийм се класираха за финалите на АТР в Лондон"}
{"url": "http://www.focus-news.net/news/2018/11/03/2586298/zhivko-kozhuharov-burgaski-hudozhnik-risuvaneto-me-napravi-chovek-koyto-mozhe-da-razbira-ostanalite.html", "text": "Рисуването ме направи човек, който може да разбира останалите. Това каза за  Радио „Фокус“ – Бургас  бургаският художник Живко Кожухаров по повод Деня на българския художник. „Това е най-голямото, което успях да направя, мога да се поставя на мястото на някой друг и да го разбирам, което ми носи голям дивидент, защото аз съм твърде толерантен, не съм либерален, но съм дисциплиниран“, добави Кожухаров. По думите му рисуването го е научило да прониква по-дълбоко и да не търси само един пласт, защото самото рисуване в откритието на нещата има много дълбоки текстури. Той добави, че с времето рисува все по-малко, защото има ученици, които обучава, но за сметка на това има талантливи деца, които ще поемат неговите бъдещи проекти, които според него няма да успее да реализира. „Хората, които са минали през школата ми, са най-различни личности, лекари, учители, финансисти, банкери, които са взели по нещо от мен и достойно вече могат да се видят и по малките, и по по-големи галерии. Който както е намерил в себе си сила да се реализира и да се самооцени, той си е намерил мястото“, допълни още художникът. \r\nМария КУРТЕВА", "date": "2018.11.03", "title": "Живко Кожухаров, бургаски художник: Рисуването ме направи човек, който може да разбира останалите"}
{"url": "http://www.focus-news.net/news/2018/11/03/2586299/sport-karen-hachanov-se-klasira-za-finala-v-parizh.html", "text": "Карен Хачанов се класира за най-големия финал в своята кариера, след като победи Доминик Тийм с 6:4, 6:1 в полуфинална среща от турнира от сериите \"Мастърс\" в Париж, продължила 71 минути.  \r\nВ спор за титлата на финала 22-годишният руснак ще играе срещу Роджър Федерер или Новак Джокович.", "date": "2018.11.03", "title": "Спорт: Карен Хачанов се класира за финала в Париж"}
{"url": "http://www.focus-news.net/news/2018/11/03/2586301/kazanlak-fotokonkurs-da-badesh-bashta-organizira-obshtinska-biblioteka-iskra-po-povod-sedmitsata-na-bashtata.html", "text": "Фотоконкурс „Да бъдеш баща“ по повод Седмицата на бащата организира Общинска библиотека „Искра“. Това каза за  Радио „Фокус“  Анна Кожухарова, директор на библиотеката. Тя поясни, че конкурсът се провежда от 2 до 16 ноември, като снимките могат да бъдат направени на всякасво устройство – мобилен телефон, фотоапарат, таблет и да запечатват общи моменти на бащи и деца. „Целта на Общинска библиотека \"Искра\" е отново да провокира вниманието и чрез различни форми на дейност и контакт с децата и родителите да акцентира върху значимостта на бащината роля за пълноценното развитие на детето“, каза Кожухарова. \r\nСедмицата на бащата протича под надслова „Какво е да бъдеш истински баща“. „Истината е, че мъжете не са „програмирани“ да знаят как да бъдат бащи, а непрекъснато се учат. Времето, прекарано заедно с малките хора, помага на бащите да разберат колко важни са те за увереността на детските крачки през живота“, поясни още Кожухарова. \r\nСлавяна ГАЙДАРОВА", "date": "2018.11.03", "title": "Казанлък: Фотоконкурс „Да бъдеш баща“ организира Общинска библиотека „Искра“ по повод Седмицата на бащата"}
{"url": "http://www.focus-news.net/news/2018/11/03/2586294/api-vazstanoveno-e-dvizhenieto-po-pat-iii-208-provadiya-dalgopol-pri-km-30.html", "text": "Възстановено е движението по път III-208 Провадия - Дългопол при км 30. Това съобщиха от пресцентъра на  Агенция \"Пътна инфраструктура\"", "date": "2018.11.03", "title": "АПИ: Възстановено е движението по път III-208 Провадия-Дългопол при км 30"}
{"url": "http://www.focus-news.net/news/2018/11/03/2586297/a1-on-makedoniya-delegatsiya-na-gratskata-politsiya-pristigna-v-tirana-vav-vrazka-s-ubiystvoto-na-etnicheski-grak.html", "text": "Делегация на гръцката полиция пристигна в Тирана във връзка с убийството на етническия грък Констандинос Кацифас , съобщава македонският портал   A1 On . \r\nГръцкото вътрешно министерство изпрати свои представители в Тирана, за да получи необходимата информация за убийството на  Константинос Кацифас, албански гражданин от гръцки произход, който има и гръцко гражданство. \r\nДелегация на гръцката полиция проведе среща с генералния директор на албанската полиция Арди Велиу, на която беше разменена информация около инцидента, който се случи в неделя в село Буларат в района на  Гирокастро, в близост до албанско-гръцката граница. \r\nКацифас бе убит в престрелка с членове на специална полицейска част \"Ренеа\" след церемонията при гробището на гръцки войници, загинали в италианско-гръцката война, когато албанските полицаи искали да свалят гръцкото знаме, което бил  поставил Кацифас, който бил въоръжен с  автомат \"Калашников\" . \r\nТози инцидент предизвика напрежение по линията Тирана-Атина, а гръцкият заместник-министър на външните работи вчера предупреди, че преговорите между двете страни, които се водят по много  въпроси, ще зависят от разследването на събитието в Буларат.  Юлиян Марков", "date": "2018.11.03", "title": "„A1 On“ (Македония): Делегация на гръцката полиция пристигна в Тирана във връзка с убийството на етнически грък"}
{"url": "http://www.focus-news.net/news/2018/11/03/2586093/predstoyashti-sabitiya-v-stranata-za-3-noemvri-agentsiya-fokus.html", "text": "От 11.00 часа пред Военния мавзолей-костница на Централните софийски гробища президентът и върховен главнокомандващ Въоръжените сили Румен Радев ще присъства на панихида по повод Архангелова (мъжка) задушница. \r\n*** \r\nОт 09.00 до 17.00 часа в зала 6 на НДК ще се проведе международна годишна конференция Приобщаващо образование 2018 – „Роли и взаимодействие в приобщаващото образование“. \r\n*** \r\nОт 11.00 часа в центъра за психо-социална и здравна помощ на Асоциация „Детско сърце“ на ул. “Яков Крайков”, № 3, ще се проведе дискусия по повод стартирането на информационна кампания за профилактика на внезапната сърдечна смърт (ВСС): „За всеки един удар на сърцето“.   \r\n*** \r\nМежду 18.30 часа на 3 ноември и сутринта на 4 ноември необикновени приключения и преспиване в Музейко очакват любопитните деца в уикенда след Вси Светии. Детският научен център отваря врати за своята втора „Нощ в Музейко: Парти с преспиване”. \r\n***   \r\nОт 19.00 часа в кино „Люмиер“ ще се състои официалната церемония по награждаването в Деветото издание на So Independent. \r\n*** \r\nОт 19.30 часа в кино „Люмиер Лидл“ ще бъде излъчена американо-британската драма „Грешното възпитание на Камерън Пост“. \r\n*** \r\nОт 11.30 часа пред паметника на загиналите във войните 1912-1913 г. в района на 4-ти артилерийски полк ще бъде отслужена панихида за Архангелова Задушница.  \r\n*** \r\nОт 10.00 до 18.00 часа в  Експозиционен център „Флора“ ще бъде представена жива изложба с над 250 канарчета.  \r\n*** \r\nОт 11.30 часа пред Военен клуб - Бургас ще се проведат ритуал по откриване на паметна плоча с имената на загиналите от 24-ти Черноморски пехотен полк и военен ритуал - панихида и полагане на венци и цветя по случай Архангелова (мъжка) задушница. \r\n*** \r\nВ кв. „Крайморие“ ще бъде изложен реликварий в храм „Св. Пимен Зографски“. \r\n*** \r\nОт 10.00 часа в Зала 1 на Фестивален и конгресен център - Варна ще се състои тържествената промоция на Випуск 2018 на Факултета по обществено здравеопазване към Медицински университет „Проф. д-р Параскев Стоянов“ - Варна. \r\n*** \r\nОт 11.00 часа в района на Старите гробища пред паметника на загиналите офицери, подофицери и войници във войните 1912-1918 г. ще бъде отслужена панихида за Архангелова Задушница.  \r\n*** \r\nОт 9.00 часа председателят на ПГ на ГЕРБ и зам.-председател на партията Цветан Цветанов ще открие седмата политическа академия на Жени ГЕРБ „Национално управление и сигурност. \r\n***  \r\nОт 10.00 часа в Парк „Дружба“ ще се проведат Масови безплатни тренировки – Есен 2018.  \r\n***  \r\nОт 11.00 часа в читалище „Искра” във Велико Търново, ще гостува представлението на Държавен куклен театър – Търговище „Рисувани приказки с бате Ицо“.  \r\n*** \r\nОт 11.00 часа в района на Старите гробища пред „Паметника на загиналите офицери, подофицери и войници във войните 1912-1918 г.” военните моряци ще почетат паметта на загиналите за свободата на България - ще бъде отслужена панихида и ще бъдат поднесени венци и цветя. \r\n***  \r\nОт 18.00 часа в голяма зала на Община Велико ще се състои концерт, организиран от Читалище „Седми юли“.   \r\n*** \r\nОт 16.00 часа в сградата на Епиграфския център ще се проведе пресконференция по повод ралиспринт \"Вида 2018\". От 17.00 часа заместник-кметът Венци Пасков ще даде старт на ралито пред крепостта \"Баба Вида\". \r\n*** \r\nОт 10.30 часа в куклена зала на ДКТ ще се играе постановката  „Мечо Пух“. \r\n*** \r\nОт 09.00 часа на Военно гробище музей ще се проведе Ден на отворените врати по повод Архангелова задушница. През целия ден в града ще бъдат поднасяни цветя на войнишките паметници и паметни плочи.  \r\n*** \r\nОт 11.00 до 17.00 часа в хотел „Рамада Тримонциум“ ще се проведе изложението „ExpoMedics“.  \r\n*** \r\nВ 11.00 часа Централния гробищен парк пред паметника на опълченците ще бъде отслужена панихида по повод Архангелова Задушница.  \r\n*** \r\nВ 17.00 часа в Музея на съединението ще бъде представена стихосбирката „Дихание“ на Веселина Здравчева. С представянето на стихосбирката Здравчева ще отпразнува 80-та годишнина.  \r\n*** \r\nВ 11.00 часа пред паметника на загиналите от Четвърти пехотен полк в Сръбско-българската война 1885 г. ще бъде отслужена Заупокойната молитва. \r\n*** \r\nОт 10.00 часа в къща музей „Гео Милев“ ще се проведе национален младежки конкурс за поезия „Веселин Ханчев“  - тридесет и пето издание. \r\n***   \r\nЩе се проведе изнесено заседание по делото „Хитрино“ на мястото на влаковата катастрофа от декември 2016 година.  /очаква се да е около обяд 12-13 часа/  \r\n***   \r\nОт 14.00 часа в зара 2 на Областна администрация Шумен е насрочено заседание на Общото събрание на Асоциацията по ВиК в област Шумен. \r\n*** \r\nОт 10.45 часа пред параклиса в гробищния парк в града ще започне заупокойна молитва.", "date": "2018.11.03", "title": "Предстоящи събития в страната за 3 ноември (Агенция „Фокус“)"}
{"url": "http://www.focus-news.net/news/2018/11/03/2586100/the-guardian-obedinenoto-kralstvo-i-irlandiya-davat-znak-che-skoro-shte-se-dogovori-sdelkata-za-irlandskata-granitsa.html", "text": "Висши политици твърдят, че скоро ще стане ясно дали има напредък в преговорите по ирландската граница, които са част от сделката по напускането на Великобритания от ЕС, съобщава  The Guardian .   \r\nПравителствата в Лондон и Дъблин са дали сигнал, че сделката по Брекзит е към своя край след суматохата, която се създаде от интензивните разговори и визити между двете страни на ирландската граница. Това е обявила Демократичната юнионистка партия след отделна среща с британския министър по Брекзит. Представителите на преговарящите страни са заявили в петък вечерта, че се очаква скорошен напредък в разговорите, който може да доведе до сделка още до края на ноември.    Ивелина Ватова", "date": "2018.11.03", "title": "The Guardian: Обединеното кралство и Ирландия дават знак, че скоро ще се договори сделката за ирландската граница"}
{"url": "http://www.focus-news.net/news/2018/11/03/2586096/the-bbc-italiya-obhvanata-ot-buri-petima-sa-zaginali.html", "text": "Северна Италия е „ в плен на буря“, има изтръгнати дървета, поне петима са загинали, села и пътища са изолирани. Това съобщава  The BBC .   \r\nВ началото на седмицата загинала 12 души. Тогава силни ветрове удариха обширни области в италианския север и изток.   \r\nНай-зле засегнатите райони са в северните части на страната, главно в Трентино и Венето, където училищата са затворени.  Свличания на огромни маси кал затвориха главен път в Доломитите. \r\nСред най-пострадалите са пътищата в община Белуно, където петдневните бури  ги затрупаха с маси кал, изкъртени скали и вода . \r\nВетрове със скорост от 120клм/ч  изтръгнаха от корени десетки хиляди дървета в долината Фиеме, където Антонио Страдивариус е изработвал своите цигулки през 17 век.  \r\nПадналите дървета са се разпръснали като клечки за зъби и чиновниците твърдят, че за часове само ветровете и бурите са повалили повече дървета отколкото местните дървосекачи за три години. Изчислено е, че досега са унищожени един и половина куб. метра дървета.   \r\nПриродното бедствие е причинило големи щети и на обществените служби. В петък десетки хиляди хора са останали без ток.   \r\nВ четвъртък, вече е потвърдено, четирима са загинали в северна Италия, включително и мъж и жена, чиято кола е била притисната от падащо дърво.   \r\nОсвен на север и районът на Рим в петък е пострадал от тежки дъждове, има автомобилни катастрофи, а някои станции на метрото са били принудени да спрат работа и да затворят.   \r\nЖивописното морско село Портофино на северозападния бряг вече от дни е отрязано от света заради лошото време.  \r\nНа юг, край Палермо, в Сицилия, пътищата са наводнени от придошлите реки.     Ивелина Ватова", "date": "2018.11.03", "title": "The BBC: Италия обхваната от бури, петима са загинали"}
{"url": "http://www.focus-news.net/news/2018/11/03/2586095/pregled-na-nyakoi-ot-osnovnite-temi-v-svetovniya-pechat-agentsiya-fokus.html", "text": "Преглед на някои от основните теми в световния печат (Агенция „Фокус“) Нерядко не свързваме промените в климата със заплахите за американските военни, пише  The Hill .  \r\n„Все пак ураганът „Майкъл“ ни показа колко реални са те“, коментира американското издание. „Бурята разруши хиляди домове и съсипа стотици човешки животи във Флорида, но причини и щети за стотици милиони долари на жизнено важни за националната сигурност мощности, съоръжения и най-модерна техника във военновъздушната база „Тиндал“, край Панама Сити. Оценката на загубите не е приключила, но от докладите на ВВС става ясно, че “Летателната писта e унищожена. По всяка сграда има жестоки поражения. Много от постройките са напълно неизползваеми.” \r\nПораженията в Тиндал поставят под въпрос бъдещето на изтребителите тип „17 F-22 Raptor (хищник – бел.пр.) Jet“, които останаха в базата, изложени на тежките атмосферни условия по време на бурята. Всеки от тези уникални изтребители, оборудвани с модерни, високи стелт-технологии, струва по 143 млн. щатски долара, но всъщност са безценни, тъй като вече не се произвеждат. За съжаление, от години се предупреждава за атмосферното влияние върху техниката.    \r\nПроектът „Американска сигурност“ (ПАС) отдавна предупреждава за заплахата от климатичните промени за американската военна инфраструктура. Откакто е създаден през 2006, той анализира въздействието на физическите промени в околната среда като наводнения, засушавания и изключителни природни бедствия върху нея и предупреждава, че те може да съсипят военния капацитет и наличната техника на САЩ. А колкото по-големи стават промените в климата, толкова повече бурите са по-интензивни, което означава, че и опасностите  стават все по-многобройни.  \r\nОбщността, ангажирана с националната сигурност, започва да осъзнава тази растяща заплаха. Според Съвета за национално разузнаване, “повишаването на морското ниво, наводненията, засушаванията, покачващите се температури и зачестилите природни бедствия ще продължат да увеличават и броя на заплахите за военния капацитет и техника както на американска територия, така и на територията на други държави, включително и във военните бази и тренировъчните лагери.” ПАС  създаде интерактивна карта, на която се очертават заплахите за тези бази от различни природни бедствия - покачване на морското равнище до крайни засушавания и опасни урагани.  \r\nЕто и пример от  военновъздушната база „Еглин“ , разположена само на 80 мили от Тиндал, където домуват Специалните сили на Южното командване. Изчислено е, че до 2070 година отделни нейни сектори ще бъдат подлагани толкова често на наводнения, че земята, де факто, ще се превърне в част от т. нар. тидална зона (функционално зависеща от приливите и отливите – бел. пр.). \r\nКлиматичните ефекти не свършват само и единствено с крайбрежието. В 2016 година внезапна светкавица причини пожар, който унищожи 10,000 акра в Калифорния в близост до южната страна на военновъздушната база „Ванденберг“ и отложи старта на ракетите „Атлас V“. Подобна е ситуацията и във военновъздушната база „Luke“, тренировъчна площадка за бойни самолети тип F-35 и F-16 в Аризона, която е изложена на все по-високи крайни температури.   \r\n„Вредите за бази като Тиндал може да се окажат катастрофални. И това е само началото. Бурите ще продължат да стават още по-екстремни и да влияят върху способността на американските въоръжени сили да воюват и да печелят войните на нашата нация. Да се оценят заплахите и да се обърне внимание на заплахите от промените в климата е изключително важно за бъдещата жизнеспособност на нашите сили“, настоява изданието  The Hill .   \r\nКакво може да се направи? Преди всичко, президентът Тръмп трябва да подкрепи готовността на военните да посрещнат растящото въздействие на климатичните промени. За нещастие, съвсем наскоро в Стратегията за националната сигурност и в Стратегията за националната отбрана заплахите от климатичните промени експлицитно бяха оставени настрана, което още повече затрудни работата на военните плановици.   \r\n„Конгресът, който предприема ограничени действия по отношение на климатичните промени, трябва поне да поиска отчет от Министерството на отбраната за най-уязвимите бази и станции. Ако и Тръмп, и Конгресът се надяват да запазят военното превъзходство на САЩ, трябва именно днес да обърнат внимание на промените в климата“, завършва коментарът на  The Hill . \r\n***  Сблъсъци избухна в стратегическото йеменско пристанище Ходейда, а по столицата на страната Сана бяха нанесени въздушни удари в петък, когато оглавяваната от Саудитска Арабия коалиция започна нова офанзива в най-бедната страна в Близкия Изток, само два дни, след като от Вашингтон призоваха за примирие, пише онлайн изданието на The Washington Post. \r\nГоворител на коалицията заяви, че нейните сили са атакували международното летище в столицата Сана и близкостояща въздушна база на бунтовниците, известни като „хути“, които са използвали летището, за да осъществяват удари по Кралството чрез дронове и ракети. \r\nОт своя страна, шиитските бунтовници, чрез свой телевизионен канал, потвърдиха, че са нанесени повече от 30 удара по въздушната база и други райони на столицата. \r\nМеждувременно, коалицията на саудитите е започнала нова офанзива за овладяване на контролирания от „хуситите“ град Ходейда, твърдят йеменски правителствени източници и местни медии. Сблъсъците се водят предимно на юг и изток от пристанището, което е ключов прозорец за внасяне на храна, лекарства и други жизнено важни продукти, а освен това от там минава значителна част от хуманитарната помощ, предназначена за Северен Йемен. Офанзивата идва, след като тази седмицата излезе информация, че от коалицията са изпратили поредно подкрепление на групировката си по това направление, като този път там са разположени 10 хиляди войници. \r\nВсичко това се случва два дни, след като САЩ призоваха за примирие и преговори след 30 дни за прекратяване на войната. Новата офанзива може да цели да притисне „хутите“ да се явят на масата за преговори, което засега бунтовниците отказват да направят. \r\n*** В Европа бушува голям скандал във връзка с продажба на паспорти и удостоверения, включително и на украинци. Лична карта на всяка страна от Европейския съюз позволява свободно движение, както и живот и работа из Стария свят. Във връзка с подполния бизнес бяха арестувани около двадесет чиновници в България.  Украинското електронно издание „Страна“  пояснява кой и за колко продава паспорти на украинците. Материалът е предаден без редакторска намеса. Удостоверение за българин – за 5 хиляди евро \r\nЗа продажбата на свидетелства за български етнически произход на граждани на Украйна, Молдова и Македония бяха арестувани сътрудници на „Държавната агенция за българите в чужбина“. Те са обвинени в корупция, подправяне на документи, злоупотреба със служебно положение и създаване на криминална група. \r\n„Този корупционен скандал е безпрецедентен случай, който няма аналог в съвременната история на България“, заяви заместник-генералния прокурор на България Иван Гешев. \r\nПо неговите думи, подкупите са плащани в криптовалута, еквивавлентна на сумата от 5 хиляди евро за един документ. \r\n„Имаме доказателства“, твърди Гешев. \r\nПо данни на следствието, престъпната схема работи от лятото на миналата година, когато ръководството на агенцията се сменя. Ежеседмично чиновниците, с помощта на посредници, продавали по 30-40 удостоверения. \r\n„С помощта на посредници всяка седмица чиновниците са продавали по няколко десетки „удостоверения за българин“ (В Полша е „карта за поляк“, в Унгария – „удостоверение за унгарец“ – бел. „Страна“). Като нито самите хора, нито техните предци имат нещо общо с България. За това се прилагат фалшиви архивни сведения. Такъв документ не позволява заселване в ЕС. Неговото главно преимущество е, че в последствие може да се получи българско гражданство, т.е. пълноценен паспорт. В това също помага Агенцията и пак за криптовалута. Такава форма на плащане, според идеята на чиновниците, позволява да „се прикрият следите““, разказа за „Страна“ местният журналист Боян Тодоров. Фиктивна регистрация \r\nСлучаят в България не е първият, когато властите в страните от ЕС продават паспорти на украинци. \r\nПрез тази година в Унгария разобличиха схема, по която украинци фиктивно се регистрират в погранични райони, за да бъдат легализирани. \r\nПрез януари тази година унгарската полиция нахлу в пограничното с Украйна унгарско село Хайдудорога. Там те задържаха чиновници, които издавали унгарски паспорти на украинци, а освен това и граждани на Украйна. Операцията е проведена от будапещенски спецназ. Жителите на село Хайдудорога в последствие разказват, че украинците действително живели там, а в една от къщите фиктивно живеят четиридесет души. \r\n„В последно време все повече украинци пристигат в граничните села, а след това получават фалшиви паспорти. Когато в Будапеща разбират за това, решават да проведат акции срещу измамниците и унгарците, които им помагат за „благодарност““, разказа пред „Страна“ унгарският журналист Ласло Пинтер. Фалшификати за 3 хиляди евро \r\nВ Европа разцъфтява също и нелегален бизнес за продажба на фалшиви паспорти на нелегални имигранти, в който са замесени и украинци. Цената – няколко хиляди евро. \r\nПреди една година един от подземните синдикати с център в Гърция и филиал в Чехия бе ударен от Европол. Като пет от двайсетте „занаятчии“ се оказват украинци, които захранвали групировката с мигранти от Судан и Бангладеш. Освен фалшивите паспорти те търгували с разрешения за пребиваване и шофьорски книжки. \r\nНай-търсени са литовските паспорти, които, по думите на експертите, са най-лесни за фалшифициране. \r\nМошениците събирали загубени и откраднати документи, потвърждаващи личността на човека, или ги купували от законните им притежатели, а след това ги предавали в Гърция за по-нататъшната им обработка. \r\nЦената на фалшификата зависела от нейното качества, но средната стойност на паспорта е 3 – 3,5 хиляди евро. Най-евтини са литовските паспорти, най-популярни - румънските \r\nОтдавна не е тайна, че в самата Украйна на черния пазар свободно може да се поръча паспорт на някоя от източноевропейските страни уж на основание на кръвно родство. В интернет има много подобни оферти. Цените се колебаят в широкия диапазон от 5 до 10 хиляди евро, в повечето случаи – 7 хиляди евро. \r\nЗа тази сума посредниците се задължават да оформят фалшиви справки и да решат въпроса с консулството. \r\nПо-евтино излизат личните карти на новите членове на ЕС, като Литва, Латвия, Румъния и въпросната България – по-скъпи са унгарските и словашките паспорти. За 7 хиляди евро обещават да „намерят“, например, унгарски корени (маджарите издават паспорти на потомци на украинците, живели в Закарпатието, когато областта е влизала в състава на Унгария). \r\nНо най-популярни от всички са румънските паспорти заради по-лоялната политика на предоставяне на гражданство, а освен това при получаване на румънски паспорт не се изисква да се откажеш от украинския. \r\nВпрочем, двойното гражданство е забранено по украинските закони (вярно, властите не наказват за това). \r\nАко „набереш“ в търсачките фразата „унгарско гражданство“ се появяват купища предложения. Повечето – от туристически фирми. В портала за безплатни обяви OLX  предложенията за оформяне на гражданство в ЕС са в топ предложенията. \r\nНие позвънихме на обява, в която се предлагаше литовски паспорт за 3 хиляди евро. Мъжът на другия край на връзката предложи да прехвърли депозита чрез трансфер, а останалите, казва той, при получаването на паспорта. При това няма гаранции, че парите няма да пропаднат. \r\nЕдин от тези бизнесмени ни обеща за 8 хиляди евро да „уредим“ въпроса в консулството и да оформим нужните справки. \r\n„Гражданството ще бъде оформено през централния архив с решение на Съдебната комисия към миграционния комитет“, заяви посредникът, представил се като Дмитрий. Той поиска аванс от 200 евро и ксерокопие на украинските документи. Преди предаването на документите за гражданство трябва да му бъдат заплатени 4 хиляди евро, останалата сума – преди получаването на паспорта в консулството. \r\nОбещават да направят документите за месец-два. \r\nОсвен паспорти, оформят шофьорски книжки от страни-членки на ЕС: много пътуват в чужбина със своите коли. \r\nДа купиш паспорт от ЕС през интернет е рисковано предприятие. \r\n„Много са измамени. Но дори и да си купите фалшификат или да си направите истински паспорт с фалшиви справки, то човек може да го заплашва като минимум депоратция, а е възможно дори и лишаване от свобода, ако бъде заловен в ЕС“, заяви пред „Страна“ адвокат Игор Заславский. “Златните паспорти“ на Кипър \r\nЗа тези, които са по-заможни, има отделна схема в Кипър, където може да се получи истински европейски паспорт за половин година. Това е така наречената програма „златна виза“, в рамките на която киприотите дават паспортни на големи инвеститори. \r\nЗа да станете бързо гражданин на Кипър, трябва да купите за 2 милиона евро недвижим имот в страната, или да вложите 2,5 милиона евро в държавни облигации или кипърски компании (по-рано искаха минимум 5 милиона инвестиции). При това не е нужно да се правят никакви езикови тестове или да се живее постоянно на острова. \r\nНо и тук не се размина без скандали за подкупи. Миналата година изплува информация, че кипърски паспорти са раздадени на руски и украински милиардери, включително обвиняеми в корупция (имената им, впрочем, не се назовават). \r\nМестните власти издадоха 400 паспорта. \r\n***  Министерството на финансите на САЩ отмени санкциите срещу министрите на правосъдието и вътрешните работи на Турция Абдулхамит Гюл и Сюлейман Сойлу, а в отговор на това турските власти отмениха реципрочните мерки срещу министъра на вътрешната сигурност САЩ Кирстен Нилсен и срещу Главния прокурор Джеф Сешънс, пише  електронното издание на турския ежедневник Sabah . \r\nКакто припомня вестникът, отношенията между Турция и САЩ се влошиха през последните месеци заради делото срещу американския пастор Андрю Брънсън в Турция за връзки с терористични организации. След няколко отказа на турския съд да пусне свещеника, Вашингтон наложи санкции на министрите, което предизвика отговор от Анкара. \r\nВ крайна сметка съдът издаде присъда на Брънсън за лишаване от свобода за три години един месец и 15 дни, но обяви, че той вече е излежал това време в хода на разследването и делото срещу него и той бе освободен. Пасторът се завърна в САЩ в същия ден и малко по-късно бе приет от президента на САЩ Доналд Тръмп в Белия Дом.", "date": "2018.11.03", "title": "Преглед на някои от основните теми в световния печат (Агенция „Фокус“)"}
{"url": "http://www.focus-news.net/news/2018/11/03/2586099/gazeta-express-kosovo-konfidentsialno-pismo-razkriva-tayni-razgovori-za-razdelyaneto-na-kosovo.html", "text": "Конфиденциално писмо на Робърт Купър, фасилитатор на ЕС през 2011-2012 година по време на диалога Косово-Сърбия, е написал „лично и конфиденциално“ писмо, основаващо се на неговото пътуване до сръбската столица, съобщава онблайн изданието на излизащия в Прищина  Gazeta Express  . \r\nПолитическият фасилитатор е бил един от докладчиците на проведения в Белград Форум за сигурността, където е участвал в качеството си на член на Европейския Съвет за международни отношения, паневропейски мозъчен тръс с офиси в няколко европейски държави, която се занимава с анализи по въпроси, свързани с външната политика и сигурността.  \r\nСлед октомврийската среща в Белград  той е написал „конфиденциално и лично“ писмо, копие от което косовският вестник притежава, и в което се разкрива какво в действителност се случва зад завесите на тайните преговори.  \r\nВ първия параграф на това писмо Купър разкрива, че противоречивото предложение за „размяна на земя“  между Косово и Сърбия няма нищо общо със замяната на територии. Идеята на Белград  била да си върне спорната територия в северно Косово като в замяна Белград признае Косово за държава.   \r\nКакто обаче пише в писмото, президентите на Косово - Хашим Тачи, и на Сърбия – Александър Вучич не обсъждат замяна на територии, а само разделяне на Косово.    Ивелина Ватова", "date": "2018.11.03", "title": "Gazeta Express (Косово): Конфиденциално писмо разкрива тайни разговори за разделянето на Косово."}
{"url": "http://www.focus-news.net/news/2018/11/03/2586098/tanyug-vuchich-shte-tarsi-podkrepa-za-interpol-v-kosovo.html", "text": "Сръбският президент Александър Вучич е обявил в петък, че е помолил премиерите на България, Румъния и Гърция да подкрепят позицията на Белград за приемане на Интерпол в Косово, информира агенция  ТАНЮГ .   \r\n\"Аз ги помолих да ни подкрепят относно Интерпол. Съществуват различни мнения между четирите държави по този въпрос. Казах каквото имах да кажа. Ще видим какви ще бъдат резултатите“, е заявил Вучич пред репортери на четиристранната среща във Варна.    Ивелина Ватова", "date": "2018.11.03", "title": "ТАНЮГ: Вучич ще търси подкрепа за Интерпол в Косово"}
{"url": "http://www.focus-news.net/news/2018/11/03/2586097/hurriet-daily-sauditskiyat-prints-tvardi-che-hashogi-e-opasen-islyamist.html", "text": "Саудитският престолонаследник Мохаммад бин Салман е заявил на американските власти, че според него убитият  журналист Джамал Хашоги е бил опасен ислямист, съобщават медиите, информира в петък турският всекидневник  Hurriet Daily .  \r\nТова той е съобщил в телефонен разговор с Белия дом  преди Саудитска Арабия да е допуснала, че е убит в саудитското консулство в Истанбул. Разговорът е бил между него и Джарет Кашнър, зет на президента Доналд Тръмп, и президентския съветник по въпросите на националната сигурност Джон Болтън. Както пише The Washington Post, саудитският престолонаследник е казал, че Хашоги е член на „Мюсюлмански братя“, транснационална ислямска организация. \r\nСпоред съобщението той се е състоял на 9 октомври, седмица след изчезването на журналиста.  \r\nКакто се твърди, принц Мохаммад е настоявал Белият дом да запази съюза между САЩ и Саудитска Арабия.   Ивелина Ватова", "date": "2018.11.03", "title": "Hurriet Daily: Саудитският принц твърди, че Хашоги е опасен ислямист"}
{"url": "http://www.focus-news.net/news/2018/11/03/2586101/vedomosti-gazprombank-otreche-uchastie-v-sivi-shemi-s-venetsuela.html", "text": "Никакви запитвания от американски съдебни власти банката не е получавала, са съобщили от пресслужбата й, информира всекидневникът  „Ведомости“ .   \r\nРуската Газпромбанк отрече информация, според която съществува вероятност тя или компании, влизащи в нейната група, да са участвали в корупционни схеми за пране на пари с венецуелската държавна нефтена компания  \r\nPDVSA. Банката не получавала и никакво запитване от съдебните власти на САЩ.   \r\nНа 31 октомври прокуратурата на Южния окръг в щата Флорида съобщи, че бившият изпълнителен директор по финансовото планиране на PDVSA Авраам Ортега си е признал, че е получил подкуп, за да предостави преференции на руската банка и френска компания.  Той твърдси, че е получил 3 млн. щатски долара, за да помогне на компанията и 2 милиона – за помощ на банката. Ортега е признал също, че е участвал в схема за един милиард и 2 милиона долара, свързани с неговата компания, както и че е получил 12 млн. долара за участие в схема, свързана с кредитиране и валютни договори на венецуелската компания. \r\nАмериканската прокуратура обаче не споменава които са руската банка и френската компания, но съобщава, че и двете структури са минотарни участници в съвместни с венецуелската страна проекти. По-рано източник на Reuters e намекнал, че могат да се задействат руската Газпромбанк и англо-френската нефтена компания Perenco.  Ивелина Ватова", "date": "2018.11.03", "title": "„Ведомости“: Газпромбанк отрече участие в сиви схеми с Венецуела"}
{"url": "http://www.focus-news.net/news/2018/11/03/2586102/ana-mpa-siriza-predlozhi-za-obsazhdane-konstitutsionni-promeni.html", "text": "Късно в петък СИРИЗА и АНЕЛ, партньорът й в управляващата коалиция, са внесли в Парламента в Атина предложения за промени в конституцията на страната, съобщава гръцката телеграфна агенция  Ana-MPA .  \r\nТези предложения съдържат стъпки за разделяне на Църквата от държавата, пропорционална избирателна система, законодателни промени, засягащи наказателната лабилност на министрите, възможност държавинят глава също да бъде избиран пряко и защита на социалните права на гражданите (като например потреблението на водата и електричеството да е под държавен контрол и създаване на минимален праг на заплатите).  Ивелина Ватова", "date": "2018.11.03", "title": "Ana-MPA: СИРИЗА предложи за обсъждане конституционни промени"}
{"url": "http://www.focus-news.net/news/2018/11/03/2586103/falstart-za-parlamenta-poradi-lipsa-na-kvorum-obzor.html", "text": "Парламентът не проведе петъчно заседание поради липса на кворум. При първия опит за регистрация в зала бяха установени 110 народни представители, а 10 минути по-късно при втория 114, а след 20 минути при третия  - 115. Броят на депутатите и при трите регистрации не бе достатъчен, тъй като за кворума са необходими 121 народни представители.  \r\nПо програма народните представители трябваше да разгледат промени в Наказателно-процесуалния кодекс на първо четене, свързани с решение на Конституционния съд, да продължат работа по второто четене на  промените в Закона за корпоративното подоходно облагане и да се занимаят с промените в Закона за филмовата индустрия, както и да проведат парламентарен контрол.   \r\nСлед като заседанието не се състоя темата за кворума се пренесе в кулоарите на Народното събрание. Първи по темата взеха отношение  управляващите.  Народният представител от ПГ на ГЕРБ и председател на Правна комисия Данаил Кирилов  коментира, че съобразно Правилника за организацията и дейността на Народното събрание би следвало да се наложат санкции на БСП и ДПС, които не се регистрират в зала. „Ние сме доказали, че можем да се организираме, за да осигурим мнозинството в парламента, респективно кворума. На следващото заседание ще имаме оптимална организация. Няма да има хора, които да боледуват, няма да има хора, които да са командировани“, допълни Кирилов.  \r\nКоалиционният партньор на ГЕРБ -  „Обединени патриоти“  коментираха, че целта на бойкотирането на кворума е разруха. Депутатът от „Обединени патриоти“ Валентин Касабов обясни по адрес на БСП и ДПС:  „Те ще продължат по същия начин, но мисля, че през това време хората, които отсъстват ще дойдат и ще си бъдат на местата“, допълни Касабов.  \r\nОт страна на опозицията народният представител от ПГ на  „БСП за България“  проф. Румен Гечев заяви, че е задължение на управляващите да осигурят кворум за заседанията. Според него очевидно имат жестоки и непреодолими противоречия вътре в коалицията. Проф. Гечев уточни, че БСП продължава да настоява за оставката на вицепремиера Валери Симеонов и ако не я получи, очевидно ще трябва премиерът Бойко Борисов да подаде своята.  \r\nОт  ДПС  разкритикуваха мнозинството, че не може да си събере кворум по време на  бюджетна процедура. Народният представител от ПГ на ДПС Хамид Хамид коментира, че  вицепремиерите  Красимир Каракачанов и Валери Симеонов като нови депутати ще осигурят кворума. По думите му двама нови депутати ще бъдат добро попълнение за Народното събрание \r\nПред журналисти в Горна Оряховица  председателят на ПГ на ГЕРБ Цветан Цветанов  коментира: „Не може да говориш за смяна на модела и системата на управление на държавата, а в следващия момент да те няма в парламента, където е мястото да зададеш важните актуални въпроси към властта. Това говори единствено за несериозност от страна на депутатите от опозицията и за абдикиране от задълженията им”. Цветан Цветанов увери, че на извънредното пленарно заседание във вторник кворум ще има. Той изрази своето учудване, че именно в петък опозицията е решила да саботира работата на Народното събрание при положение, че именно в този ден се провежда парламентарният контрол, по време на който могат да се задават въпроси към изпълнителната власт. Агенция „Фокус“  припомня:  \r\nПредизвикателството с осигуряване на кворума се случва за втори път тази седмица. В сряда проблеми с кворума белязаха пленарния ден на депутатите, но все пак парламентът успя да започне работа с кворум от 121 народни представители при третия последен опит за регистрация.  \r\nПричината предния път бе отказът на БСП и ДПС да се регистрират в зала.  В сряда от БСП заявиха, че ще се регистрират, когато получат оставката на вицепремиера Валери Симеонов, а от ДПС коментираха, че кворумът е ангажимент на управляващите. От ГЕРБ определиха осигуряването на  кворум като  предизвикателство и изразиха убедеността си, че с дисциплиниращи мерки мнозинството ще може да бъде максимално консолидирано. От „Обединени патриоти“ коментираха, че и друг път се е  случвало да има проблеми с кворума.  \r\nДеница КИТАНОВА", "date": "2018.11.03", "title": "Фалстарт за парламента поради липса на кворум (ОБЗОР)"}
{"url": "http://www.focus-news.net/news/2018/11/03/2586108/new-europe-bryuksel-pri-garantirana-sdelka-s-mvf-ukrayna-shte-se-prismee-na-ruskite-sanktsii.html", "text": "При току-що сключена сделка за 3.9 милиарда щатски долара от МВФ, след като Киев се съгласи рязко да повиши цените на газа, президентът Петро Порошенко се присмя на обявеното от Москва съобщение на 1 ноември, че Кремъл налага финансови санкции  на политическия елит на Украйна, като замразява руските  авоари на стотици   политици и официални лица, както и на дузина компании, собственост на украински бизнесмени, пише европейският вестник  New Europe , базиран в Брюксел.  \r\n“В Украйна, да откриеш, че си включен в този списък, е нещо като държавна награда, поне така се възприема“, е заявил Порошенко след срещата на високо равнище с Ангела Меркел в Киев. “Онези, които не се открият в списъка, трябва да се чувстват много раздразнени.” \r\nСписъкът е обявен от премиера Дмитирй Медведев и включва 322 имена и 68 компании.    Ивелина Ватова", "date": "2018.11.03", "title": "New Europe (Брюксел): При гарантирана сделка с МВФ Украйна ще се присмее на руските санкции"}
{"url": "http://www.focus-news.net/news/2018/11/03/2586106/the-daily-express-tereza-mey-shte-pomoli-kabineta-si-da-podpishe-sdelkata-za-brekzit-ili-shte-podade-ostavka-vav-vtornik.html", "text": "Източник от кабинета, който „близък до процеса“ съобщава, че във вторнки може да станем свидетели на шокова ситуация, пише британският The  Daily Express .  \r\nПремиерът Тереза Мей се е заканила, ако нейният кабинет не подпише сделката за напускането на страната от ЕС, тя ще напусне поста си на министър-председател.  \r\nВ петък сутринта БиБиСи са разгласили зашеметяващия ултиматум. \r\nВодещата на сутрешната програма, посветена на Брекзит, Лора Кюнсберг, е започнала предаването със загадъчен тон „Съществуват много подозрения, ми каза в правителствен източник, че в идващия вторник Тереза Мей ще се опита да въвлече всички ни в сделка.’” \r\nИ продължила:“Кабинетът все още няма яснота какво да прави, ако това се случи и дали то е толкова добро нещо, колкото изглежда“.  Ивелина Ватова", "date": "2018.11.03", "title": "The Daily Express: Тереза Мей ще помоли кабинета си да подпише сделката за Брекзит или ще подаде оставка във вторник"}
{"url": "http://www.focus-news.net/news/2018/11/03/2586107/lovech-23-godishna-frantsuzoyka-be-otkrita-obesena-na-kabel-do-sgradata-na-oblastnata-administratsiya-obzor.html", "text": "23-годишна французойка бе открита в петък сутринта обесена на кабел до сградата на Областната администрация.  В РУМВР-Ловеч е образувано досъдебно производство във връзка с намерената мъртва млада жена, в ниша на сградата на Областна администрация – Ловеч. При огледа е установено, че жената виси на кабел, преминаващ по стената на нишата.  \r\n23-годишната французойка е пристигнала в града на 1 ноември със свой приятел. През нощта срещу 2 ноември е била в заведение с приятелите си откъдето си тръгнали след полунощ. Извършен е оглед на местопроизшествието, провеждат се разпити. В ход е и проверка за наличие на записи от камери за видеонаблюдение. Предстои извършване на аутопсия на тялото. Обсъждат се всички възможни версии във връзка с настъпването на смъртта. Разследването се води под ръководството на прокурор от Окръжна прокуратура-Ловеч.", "date": "2018.11.03", "title": "Ловеч: 23-годишна французойка бе открита обесена на кабел до сградата на Областната администрация (ОБЗОР)"}
{"url": "http://www.focus-news.net/news/2018/11/03/2586109/izvestiya-sasht-sa-gotovi-da-sklyuchat-novo-sporazumenie-s-iran.html", "text": "Вашингтон е готов да сключи с Техеран ново споразумение, което няма да позволи на ислямската република да има ядрено оръжие и ще засегне всички „злонамерени действия“ на иранското правителство, пише  „Известия“ . За това се казва в заявление на президента на САЩ Доналд Тръмп, отпечатано на 3 ноември. \r\n«Съединените щати остават открити за сключване на ново, още по-всеобхватно споразумение с Иран, което завинаги ще му прегради пътя към ядреното въоръжаване, ще прекъсне целия спектър от злонамерени действия и ще оправдае достойнството на иранския народ», пише в документа, който ТАСС предоставя. \r\nТой е публично обявен в навечерието на новите санкции по адрес на Иран.  Тръмп призовава Техеран да „изостави ядрените си амбиции, да промени деструктивното си поведение“ и „ „да се върне към честните преговори“.   Ивелина Ватова", "date": "2018.11.03", "title": "„Известия“: САЩ са готови да сключат ново споразумение с Иран"}
{"url": "http://www.focus-news.net/news/2018/11/03/2586105/balgariya-gartsiya-rumaniya-i-sarbiya-se-obyaviha-za-po-silen-es-obzor.html", "text": "Четиристранна среща на високо равнище се проведе между България, Гърция, Румъния и Сърбия в резиденция „Евксиноград“ във Варна. Премиерите Бойко Борисов, Алексис Ципрас и Виорика Дънчила и президентът на Сърбия Александър Вучич обсъдиха развитието на съвместните инфраструктурни проекти в контекста на свързаността на Балканите. Фокус на срещата бе и задълбочаването на регионалната стабилност, както и актуални европейски въпроси. По-късно лидерите от формата проведоха работен обяд, в който участва и министър-председателят на Израел Бенямин Нетаняху. Това е петият път, в който лидерите на четирите балкански държави се събират на четиристранна среща.  \r\nНа пресконференцията след срещата министър председателят  Бойко Борисов  заяви, че на събирането им винаги са имали една цел – в рамките на Европейския съюз да повдигнат нивото на свързаност и политиката им никога не е била насочена срещу трети страни. \"Четворката ни има за цел не само да укрепва ЕС, но и да го прави по-силен\", заяви той. Премиерът подчерта, че политиката на четиристранния формат е в ценностите на ЕС – свързаност, конкурентоспособност и повишаване на доходите.  \r\nМинистър-председателят Борисов акцентира върху енергийната сигурност и изтъкна значението на диверсификацията в тази сфера. По думите му неслучайно газоразпределителният център носи името „Балкан“ и добави, че този проект би дал възможност за повече избор и за намаляване на цените.  \r\nПремиерът приветства и подписването на съвместна декларация между България и Гърция за развитието на железопътната връзка „Солун - Кавала - Александруполис - Бургас - Варна – Русе“. Борисов изтъкна също значението на транспортните „пръстени“ със съседните страни, които се формират и посредством изграждането на магистралите в България.  \r\n\"Считаме, че с влизането на Сърбия в ЕС, Съюзът ще стане по-силен\", добави българският министър-председател. Според него, след като по време на нашето председателство на Съвета на ЕС темата за Западните Балкани беше сериозно развита, предстоящото Румънско председателство може да отвори нови възможности, включвайки и темите за Дунавската и Черноморската стратегия в европейския дневен ред.  \r\nПремиерът Борисов спорели също, че заслужава да се обсъди и идеята на гръцкия му колега Ципрас за 2030 година четирите държави да кандидатстват за световното първенство по футбол, а и за други спортни прояви.  \r\nОт свoя страна министър-председателят на Гърция  Алексис Ципрас  също акцентира върху придвижването на проектите от взаимен интерес. Наред с железопътната връзка „Солун - Кавала - Александруполис - Бургас - Варна – Русе“, той обяви, че е договорено и създаването на скоростен път от Александруполис до българската граница, от където може да се свърже със София, Варна и Бургас. Според Ципрас е необходимо да се инвестира и в енергийната сигурност на региона и изтъкна значението на интерконектора с България. С израелския премиер Бенямин Нетаняху е обсъдена и темата за източно средиземноморския тръбопровод  East Med.  \r\n„Като започнахме преди година нашите усилия, нещата на Балканите и в региона не бяха толкова оптимистични. Днес трудностите остават, но сме направили важни крачки напред“, заяви още Ципрас. Той специално подчерта ролята на Българското председателство на Съвета на ЕС за перспективата пред Западните Балкани. По думите му и Преспанското споразумение ще има ползи за развитието на ЮИЕ.  \r\nПрезидентът на Република Сърбия  Александър Вучич  също обърна внимание на енергийната свързаност и инфраструктурните проекти, които по думите му са от ключово значение за Балканите. Това ще бъдат и част от темите на следващата четиристранна среща на високо ниво през декември, която ще се проведе в Белград. „Благодарни сме на България, Гърция, Румъния и на всички страни, които оказват подкрепа на Сърбия по европейския й път“, добави Вучич.  \r\nСъгласихме се да създадем работна група, която да разгледа възможностите за изграждане на нови връзки през река Дунав между Румъния и България, отбеляза министър-председателят на Румъния  Виорика Дънчила . По думите й проектът, който засяга скоростния път между Тимишоара и Панчево е разгледан на политическо равнище. Дънчила подчерта ангажимента на страната й да работи за свързаността и просперитета на региона. За Румъния кохезионната политика ще остане главната политика за инвестиции в ЕС и ще допринесе за преодоляване на дисбалансите в региона, каза още Дънчила.  \r\n„Евреите са претърпели ужасни неща по време на Холокоста. Във вашите държави има изключително смели мъже и жени, които са се изправили с гърдите си и са защитавали живота им. Това е нещо, което никога няма да го забравим“, обърна се към колегите си премиерът на Израел  Бенямин Нетаняху , който беше гост на Четиристранната среща. Той добави, че създавайки високи технологии, Израел работи за общата сигурност, предотвратени са много терористични атаки, а с получената помощ са спасени човешки животи. „С нашите партньори и приятели обсъдихме двустранно как да повишим сътрудничеството с Израел. В общия контекст има три сфери - технологии, енергетика и сигурност“, посочи Нетаняху. В изказването си той се спря на технологичната революция в света, която се наблюдава във всяка човешка дейност. Посочи как Израел може да помогне за повишаване на енергийните доставки и също се фокусира върху тръбопровода East Med", "date": "2018.11.03", "title": "България, Гърция, Румъния и Сърбия се обявиха за по-силен ЕС (ОБЗОР)"}
{"url": "http://www.focus-news.net/news/2018/11/03/2586104/nezavisimaya-gazeta-teroristite-ot-islyamska-darzhava-poeha-otgovornost-za-napadenie-nad-hristiyani-v-egipet.html", "text": "Групировката „Ислямска държава“ е поела отговорността да терористични актове срещу хриситяни в Египет, в резултат на които са загинали седем души, информира руският  „Независимая газета“ , като се позовава на съобщение от английската телеграфна агенция  Reuters . \r\n В петък група въоръжени лица открива стрелба по микробус с християни, недалеч от манастира „Свети Самуил“ в оазиса Фаюм, провинция Ел-Миня. \r\nВ колоната са били три автобуса, като под обстрела попада единият от тях. Бойците на „Ислямска държава“ преградили пътя им и открили огън.Сред загиналите има и три деца.  \r\nХриситяните се връщали от поклонническо пътуване у дома си в Горен Египет, когато попадат на засада на терористите. Шофьорите на другите два автобуса видели случващото се пред тях и успели да избегнат нападението.    Ивелина Ватова", "date": "2018.11.03", "title": "„Независимая газета“: Терористите от „Ислямска държава“ поеха отговорност за нападение над християни в Египет"}
{"url": "http://www.focus-news.net/news/2018/11/03/2586110/detsata-shte-zapazyat-pravata-si-za-lechenie-v-chuzhbina-i-sled-kato-fondat-premine-v-nzok-obzor.html", "text": "След като на 1 ноември проектобюджетът на НЗОК беше приет от водещата парламентарна здравна комисия, заложените параметри за следващата година бяха представени в Министерството на здравеопазването. Една от основните промени от 2019 година е преминаването на Фонда за лечение на деца към НЗОК. Зам.-министърът на здравеопазването и председател на Надзорния съвет на Касата Жени Начева, заяви че с преминаването средствата за лечение на деца и възрастни в чужбина няма да бъдат намалени. НЗОК ще продължи да покрива логистичните разходи – за транспорт, преводачески услуги и настаняване, които сега се осигуряват по линия на Фонда. Целта на промяната е дейността за лечението на български граждани да бъде концентрирана на едно място. „И към настоящия момент на практика формулярите на всички деца минават през НЗОК, но логистиката е в полето на дейност на Фонда. И сега Касата е контактната точка на страната ни, която отговаря за комуникацията с чуждите здравноосигурителни фондове“, обясни Жени Начева. В Касата ще бъде обособена отделна административна структура, която да се занимава с тези случаи, като ще бъде използван и целия кадрови потенциал на Фонда. Тя коментира, че са подавани редица сигнали, свързани с работата на Фонда за лечение на деца. Зам.-министърът обърна внимание обаче, че екипът на Касата, който обработва формулярите за лечение в чужбина, е изключително компетентен. „Децата няма да бъдат лишени от правата си за лечение в чужбина в бъдеще“, заяви Жени Начева. Управителят на НЗОК д-р Дечо Дечев обясни, че за 46% от формулярите през 2017 година от Фонда не са представени ценови оферти, за 2018 година тези формуляри са 30%. \r\nЗам.-министър Начева обяви, че параметрите в бюджета на НЗОК са приети и съгласувани по безпрецедентно консенсусен начин, за разлика от други години, когато е имало дебати и дискусии. Според нея осигурените средства ще гарантират качество и достъпност на медицинската помощ във всички нейни аспекти. През 2019 година ще бъдат разширени контролните правомощия на НЗОК, защото разделянето на медицинския от финансовия контрол не е дало добри резултати в последните 10 години. По повод критиките, че с проектобюджета на Касата се променят множество закони, Жени Начева уточни, че измененията целят средствата за здравноосигурителни плащания да се изразходват прозрачно и ясно, при по-добър контрол. „Целта на промените, които предлагаме, е средствата да бъдат използвани по най-рационалния начин“, обяви д-р Дечо Дечев.  За първи път през следващата година бюджетът за здравеопазване ще надхвърли 5 млрд. лева. Средствата за здравеопазване в бюджета ще бъдат 5,2 млрд. лева или 4,5% от БВП. Увеличението спрямо 2018 година е 547 млн. лева. Предвидени са близо 4,3 млрд. лева приходи и трансфери в бюджета на НЗОК за догодина, от които 2,8 млрд. лв. са приходи от здравноосигурителни вноски и 1,4 млрд. лв. са трансфери за здравно осигуряване. Общо текущите разходи са в размер на 4,2 млрд. лв., което представлява увеличение с 476,9 млн. лв. спрямо Закона за бюджета на Националната здравноосигурителна каса за 2018 г. Средствата за здравноосигурителни плащания са в размер на 4,1 млрд. лв., което представлява увеличение с 454 млн. лв. спрямо Закона за бюджета на Националната здравноосигурителна каса за 2018 г. 2,5 млрд. лева ще отпусне държавата за медицински дейности (за първична извънболнична медицинска помощ - 225 млн. лева; за специализирана извънболнична медицинска помощ - 250 млн. лева; за медико-диагностична дейност - 90 млн. лева; за болнична медицинска помощ - 2 млрд. лева). 167 млн. лева са предвидени за дентални дейности, а 1,2 млрд. лева за лекарства и медицински изделия. 160,4 млн. лева ще се дадат за здравноосигурителни плащания за медицинска помощ. Предвидено е всеки месец Министерството на здравеопазването да отпуска на НЗОК 43 млн. лева за разходи. През 2019 година здравната осигурителна вноска от 8% ще се запази. \r\nБиляна ИВАНОВА", "date": "2018.11.03", "title": "Децата ще запазят правата си за лечение в чужбина и след като Фондът премине в НЗОК (ОБЗОР)"}
{"url": "http://www.focus-news.net/news/2018/11/03/2586115/pregled-na-nyakoi-osnovni-temi-v-ruskiya-pechat-agentsiya-fokus.html", "text": "Вашингтон е готов да сключи с Техеран ново споразумение, което няма да позволи на ислямската република да има ядрено оръжие и ще засегне всички „злонамерени действия“ на иранското правителство, пише  „Известия“ . За това се казва в заявление на президента на САЩ Доналд Тръмп, отпечатано на 3 ноември. \r\n«Съединените щати остават открити за сключване на ново, още по-всеобхватно споразумение с Иран, което завинаги ще му прегради пътя към ядреното въоръжаване, ще прекъсне целия спектър от злонамерени действия и ще оправдае достойнството на иранския народ», пише в документа, който ТАСС предоставя. \r\nТой е публично обявен в навечерието на новите санкции по адрес на Иран.  Тръмп призовава Техеран да „изостави ядрените си амбиции, да промени деструктивното си поведение“ и  „да се върне към честните преговори“. \r\n***  Групировката „Ислямска държава“ е поела отговорността да терористични актове срещу хриситяни в Египет, в резултат на които са загинали седем души, информира руският  „Независимая газета“ , като се позовава на съобщение от английската телеграфна агенция  Reuters . \r\n В петък група въоръжени лица открива стрелба по микробус с християни, недалеч от манастира „Свети Самуил“ в оазиса Фаюм, провинция Ел-Миня. \r\nВ колоната са били три автобуса, като под обстрела попада единият от тях. Бойците на „Ислямска държава“ преградили пътя им и открили огън.Сред загиналите има и три деца.  \r\nХристияните се връщали от поклонническо пътуване у дома си в Горен Египет, когато попадат на засада на терористите. Шофьорите на другите два автобуса видели случващото се пред тях и успели да избегнат нападението.   \r\n***  Никакви запитвания от американски съдебни власти банката не е получавала, са съобщили от пресслужбата й, информира всекидневникът  „Ведомости“ .   \r\nРуската Газпромбанк отрече информация, според която съществува вероятност тя или компании, влизащи в нейната група, да са участвали в корупционни схеми за пране на пари с венецуелската държавна нефтена компания  \r\nPDVSA. Банката не получавала и никакво запитване от съдебните власти на САЩ.   \r\nНа 31 октомври прокуратурата на Южния окръг в щата Флорида съобщи, че бившият изпълнителен директор по финансовото планиране на PDVSA Авраам Ортега си е признал, че е получил подкуп, за да предостави преференции на руската банка и френска компания.  Той твърдси, че е получил 3 млн. щатски долара, за да помогне на компанията и 2 милиона – за помощ на банката. Ортега е признал също, че е участвал в схема за един милиард и 2 милиона долара, свързани с неговата компания, както и че е получил 12 млн. долара за участие в схема, свързана с кредитиране и валютни договори на венецуелската компания. \r\nАмериканската прокуратура обаче не споменава които са руската банка и френската компания, но съобщава, че и двете структури са минотарни участници в съвместни с венецуелската страна проекти. По-рано източник на Reuters e намекнал, че могат да се задействат руската Газпромбанк и англо-френската нефтена компания Perenco.", "date": "2018.11.03", "title": "Преглед на някои основни теми в руския печат (Агенция „Фокус“)"}
{"url": "http://www.focus-news.net/news/2018/11/03/2586113/afpdvama-ubiti-mnogo-raneni-pri-strelba-v-yoga-studio-v-sasht.html", "text": "Стрелец е убил двама и ранил няколко други в йога студио в столицата на щата Флорида Талахаси в петък преди да посегне на собствения си живот, съобщава   AFP .  \r\n\"Към 5:47 след обед, местно време, полицията в Талахаси отговори на сигнал за стрелба,\" е съобщил на пресконференция шефът на полицията Майкъл ДеЛио.   \r\n\"При пристигане на мястото на инцидента полицаите са открили много ранени от изстрели с пушка.\" \r\nВеднага са транспортирали петима в близката болница, като двама от тях по-късно са починали от раните си, е обяснил ДеЛио.  \r\nНа от жертвите е простреляна с пистолет.  \r\n\"Има индикации, че няколко човека вътре са се опитвали да спасят не само себе си, но и останалите, което е проверка за тяхната смелост,\" е казал полицейският шеф на репортерите.  \r\nИзглежда, че стрелбата е дело на сам човек, без той да представлява по-нататъшна заплаха за цялата общност.   \r\nКметът на Талахаси Андрю Гилъм, който в момента се кандидатира за губернатор на Флорида, е прекъснал проява от предизборната си кампания, за да се върне в града. В Туитър той е написал: „Дълбоко уважавам бързата реакция, съобразена със закона, която днес е предприета на стрелбата в йога студиото в Талахаси.\"   Ивелина Ватова", "date": "2018.11.03", "title": "AFP:Двама убити, много ранени при стрелба в йога студио в САЩ"}
{"url": "http://www.focus-news.net/news/2018/11/03/2586111/the-telegraph-otslabena-merkel-napuska-es.html", "text": "Тя е още по-малко способна да взема дръзки решения. Но има ли жило в нейната опашка?, пита в коментар британският  The Telegraph . \r\nСилата на канцлера Меркел избледнява, но тя все още продължава да е единствената истинският авторитет в Европа \r\nОчевидно е, че политическите сили на Ангела Меркел са на изчерпване. И това е ясно още от 2015 година, когато  не успя да се справи с мигрантската криза и това предизвика политически рикошет, който  се разнесе из целия европейски континент.   \r\nУ дома тя не успя да наложи контрол над един милион пристигащи в Германия мигранти, което в рамките на една година разцепи на парчета германската вътершна политика по начин, който, съвсем доскоро, за мнозина беше немислим, и постави самата Меркел на кормилото на едно бездушно и безучастно правителство, което при това е и разделено.   \r\nПосле същата грешка подкопа властта й в Европа, след като антиимигрантските права, заявени от Полша, Унгария и Италия преобърнаха нейното искане да се прояви солидарност: мигрантските квоти, наложени от мнозинството, бяха категорично отхвърлени.    Ивелина Ватова", "date": "2018.11.03", "title": "The Telegraph: Отслабена, Меркел напуска ЕС"}
{"url": "http://www.focus-news.net/news/2018/11/03/2586112/chez-zasadi-1-500-fidanki-na-teritoriyata-na-opozharena-gora-v-zemlishteto-na-s-rosoman-obshtina-bozhurishte-obzor.html", "text": "ЧЕЗ  Електро продължи инициативата на „We do green“ със засаждане на 1 500 фиданки дъб и акация на територията на опожарена гора в землището на с. Росоман, Община Божурище. Те бяха засадени от доброволци – служители на ЧЕЗ – България. Кампанията стартира със засаждането на 10 дървета в района на бул. „Черни връх“ през октомври. Събитието е съвместно със съдействието на Югозападно държавно предприятие. Соня Мурджева, мениджър „Корпоративно планиране“ ЧЕЗ, припомни, че дружеството организира две бягания под мотото „Run green“ и за всеки участник в тях ние обеща да засади по едно дърво. „И в двата етапа на „Run green“ имаме над 700 участници и ние решихме да удвоим този брой, затова бройката е така впечатляваща“, обясни Соня Мурджева. Тя уточни, че инициативата е част от кампанията на ЧЕЗ за популяризиране на електронните фактури. „До момента имаме 400 000 клиенти, които използват услугата електронна фактура и сме спасили от отсичане 4 хиляди дървета. Предимствата  на електронните фактури, освен удобството и сигурността, е именно опазването на околната среда. Същевременно  искаме да дадем и своя принос в залесяването, заради това, което сме унищожили до момента. Малкият жест на всеки един клиент, отказвайки се от хартиена фактура, води до доста предимства за цялото общество“, допълни Мурджева. Петър Холаковски, Изпълнителен директор на „ЧЕЗ Разпределение България“, добави, че тази инициатива е много важна за компанията. „Искаме да засадим 1500 дървета, за да обновим тази изгоряла гора и да помогнем на природата. За ЧЕЗ винаги е важно да носим социална отговорност и затова  трябва да участваме в такива инициативи“, каза той. Директорът на Териториално поделение „Държавно горско стопанство Сливница” Пламен Мишев коментира, че оттук насетне ангажиментът  е техен да отгледат тази залесена горска култура. „В продължение на 3 години ще отглеждаме тази култура. Това е една грижа, ръчно плевене, разрохкване на почвата, за да може новосъздадената гора да укрепне и да може да се запази“, допълни Пламен Мишев. Инж. Дамян Дамянов, директор на Югозападно държавно предприятие каза, че след 6-7 години на мястото ще има зелен фон вместо изсъхнала почва, а пораснала гора се очаква след около 45-50 години. „Сливница, София и Радомир тази година са център на силни доброволчески залесявания, което трябва да продължим като добра практика в бъдеще. Имаме доста такива акции. Горе-долу над 15 000 – 20 000 човека участват ежегодно в създаването на нови гори върху опожарени и освободени от съхнеща дървесина  площи. Това е, разбира се, допълнително към това, което ние оперативно ежегодно извършваме. Тази година имаме към три хиляди декара залесяване, което към частта 2,500  е изпълнена. Сега имаме 500 декара залесяване на тополови дръвчета по долините на Струма и Мездра“, допълни Дамян Дамянов. Той апелира към внимателно боравене с огън в открити пространства и гори. „Последният месец имаме над 30 пожара, които се дължат на човешка немарливост и неправилно боравене с огън, а цяло лято имахме само 3-4 пожара“, каза още Дамян Дамянов.  \r\nТеодора ПАТРОНОВА", "date": "2018.11.03", "title": "ЧЕЗ засади 1 500 фиданки на територията на опожарена гора в землището на с. Росоман, Община Божурище (ОБЗОР)"}
{"url": "http://www.focus-news.net/news/2018/11/03/2586114/pregled-na-nyakoi-osnovni-temi-v-britanskiya-pechat-agentsiya-fokus.html", "text": "\"Тя е все по-малко способна да взема дръзки решения. Но има ли жило в нейната опашка?\", пита в коментар британският  The Telegraph . \r\nСилата на канцлера Меркел избледнява, но тя все още продължава да е единственият истински авторитет в Европа. \r\nОчевидно е, че политическите сили на Ангела Меркел са на изчерпване. И това е ясно още от 2015 година, когато  не успя да се справи с мигрантската криза и това предизвика политически рикошет, който  се разнесе из целия европейски континент.   \r\nУ дома тя не успя да наложи контрол над един милион пристигащи в Германия мигранти, което в рамките на една година разцепи на парчета германската вътершна политика по начин, който, съвсем доскоро, за мнозина беше немислим, и постави самата Меркел на кормилото на едно бездушно и безучастно правителство, което при това е и разделено.   \r\nПосле същата грешка подкопа властта й в Европа, след като антиимигрантските права, заявени от Полша, Унгария и Италия преобърнаха нейното искане да се прояви солидарност: имигрантските квоти, наложени от мнозинството, бяха категорично отхвърлени.   \r\n*** \r\nИзточник от кабинета, който е „близък до процеса“ съобщава, че във вторник може да станем свидетели на шокова ситуация, пише британският  The Daily Express .  \r\nПремиерът Тереза Мей се е заканила, ако нейният кабинет не подпише сделката за напускането на страната от ЕС, тя да напусне поста си на министър-председател.  \r\nВ петък сутринта от БиБиСи са разгласили зашеметяващия ултиматум. Водещата на сутрешната програма, посветена на Брекзит, Лора Кюнсберг, е започнала предаването със загадъчен тон „Съществуват много подозрения, ми каза в правителствен източник, че в идващия вторник Тереза Мей ще се опита да въвлече всички ни в сделка.’” \r\nИ продължила:“Кабинетът все още няма яснота какво да прави, ако това се случи и дали то е толкова добро нещо, колкото изглежда“. \r\n***  Висши политици твърдят, че скоро ще стане ясно дали има напредък в преговорите по ирландската граница, които са част от сделката по напускането на Великобритания от ЕС, съобщава  The Guardian .   \r\nПравителствата в Лондон и Дъблин са дали сигнал, че сделката по Брекзит е към своя край след суматохата, която се създаде от интензивните разговори и визити между двете страни на ирландската граница. Това е обявила Демократичната юнионистка партия след отделна среща с британския министър по Брекзит. Представителите на преговарящите страни са заявили в петък вечерта, че се очаква скорошен напредък в разговорите, който може да доведе до сделка още до края на ноември.", "date": "2018.11.03", "title": "Преглед на някои основни теми в британския печат (Агенция „Фокус“)"}
{"url": "http://www.focus-news.net/news/2018/11/03/2586116/pregled-na-mezhdunarodnite-novini-do-6-chasa-agentsiya-fokus.html", "text": "При току-що сключена сделка за 3.9 милиарда щатски долара от МВФ, след като Киев се съгласи рязко да повиши цените на газа, президентът Петро Порошенко се присмя на обявеното от Москва съобщение на 1 ноември, че Кремъл налага финансови санкции  на политическия елит на Украйна, като замразява руските  авоари на стотици   политици и официални лица, както и на дузина компании, собственост на украински бизнесмени, пише европейският вестник  New Europe , базиран в Брюксел.  \r\n“В Украйна, да откриеш, че си включен в този списък, е нещо като държавна награда, поне така се възприема“, е заявил Порошенко след срещата на високо равнище с Ангела Меркел в Киев. “Онези, които не се открият в списъка, трябва да се чувстват много раздразнени.” \r\nСписъкът е обявен от премиера Дмитирй Медведев и включва 322 имена и 68 компании.   \r\n***   Петролните цени паднаха с един процент и отбелязаха седмична загуба от повече от шест процента, съобщава  Reuters . Това е обявил в петък държавният секретар Майк Помпео. \r\nИнвеститорите са разтревожени от презапасяване, след като Съединените щати обявиха, че временно ще освжбждят одем страни от прилагане на  санкциите срещу Иран. Тези откази могат да позволят на големите купувачи да поддържат внасянето на ирански нефт, след като в понеделник влязат отново в сила икономическите наказания. \r\nФючърсните цени за суров петрол тип „Brent“ паднаха с шест цента и се установиха на 72.83 щатски долара за барел. Американският суров петрол падна с 55 цента и приключи борсовата сесия на 63.14 щатски долара за барел, при загуба от 0.86 процента.   \r\n***  Пакистанският духовник Маулана Сами ул-Хак, смятан за „бащата на талибаните“ е бил убит в северния град Равалпинди, разположен недалеч от столицата Исламабад, съобщава  The BBC .  \r\nМестните медии цитират членове на неговото семейство, според които той е бил намушкан смъртоносно. Според други данни той е бил прострелян смъртоносно.  \r\nХак е глава на Ислямска религиозна семинария в северен Пакистан, където получават образование много от талибаните, включително и основателят на групата молла Омар.   \r\nНяма ясни мотиви за нападението.  \r\nНикой не е поел отговорност за петъчното нападение. \r\n***  Концернът \"Росенергоатом\" в петък започна процедура по физическия пуск на реактор от първия в света плаващ енергоблок \"Академик Ломоносов\", съобщава  ТАСС  .    \r\nОт концерна информират, че пускът е преминал успешно.  \r\nПлаващият енергоблок \"Академик Ломоносов\" е част от плаващата атомна електростанция в Чукотска. В момента той се захранва с ядрено гориво в Мурманск. В 2019 година той трябва да се отбуксира от морския порт в град Певек, Чукотската автономна област. \r\n***  Заповедта за убийството на журналиста Джамал Хашоги произлиза от високопоставени длъжностни лица в Саудитска Арабия, написал в петък за американския вестник The Washington Post Реджеп Таийп Ердоган, информира руската агенция  „Интерфакс“ .  \r\n\"Знаем, че убийството на Хашоги е поръчано от върхушката в ръководството на Саудитска Арабия \", пише турският президент. \r\nНа Турция е известно, че непосредствено изпълнители на престъплението има сред 18-те души, задържани в Саудитска Арабия след смъртта на Хашоги, отбелязва Ердоган.   \r\nВ същото време той подчертава, че двете страни ще запазят приятелските си отношения и че той не се съмнява, че заповедта за това действие не идва от краля на Саудитска Арабия Салман. \r\n\"Нито за миг не вярвам, че кралят Салман е издал заповед за нападението над Хашоги\", пише Ердоган. \r\nВ този смисъл той дава да се разбере, че не приема убийството на журналиста като отражение на официалната политика на арабската държава. \r\n***  Македонският съд е разпоредил временно замразяване на сделки с имоти, принадлежащи на основната опозиция в Македония, съобщава Балканската секция на  RFE/RL .  \r\nМярката е част от разследването, повдигнато по подозрение в незаконно политическо финансиране и е предприета по настояване на ангажираните в него прокурори. Забранява се да се продават или дават под наем 69 на сто от имотите, принадлежащи на ВМРО-ДПМНЕ, включително и сградата в Скопие, където в момента се помещава  партийната централа.   \r\nГлавният секретар на партията, Игор Янушев, е окачествил действието като „политическо преследване“.  Той е заявил, че ВМРО-ДПМНЕ обжалва съдебното решение, което идва дни след като партията обяви, че би могла да продаде или отдаде под наем централната си сграда в столицата, за да намали разходите си. \r\nПрез 2017 година започна разследване срещу 14 души, включително и бившия лидер на партията и бивш министър председател Никола Груевски, по обвинение, че партията е получила финансиране в размер на 4.9 милиона евро чрез пране на пари.   \r\nПод ръководството на Груевски МВРО-ДПМНЕ ръководеше страната от 2006 до 2017 година.   \r\nПо друго дело за корупция бившият премиер трябва да изтърпи двугодишна присъда, която влезе вече в сила. \r\n***  Северна Италия е „ в плен на буря“, има изтръгнати дървета, поне петима са загинали, села и пътища са изолирани. Това съобщава  The BBC .   \r\nВ началото на седмицата загинаха 12 души. Тогава силни ветрове удариха обширни области в италианския север и изток.   \r\nНай-зле засегнатите райони са в северните части на страната, главно в Трентино и Венето, където училищата са затворени.  Свличания на огромни маси кал затвориха главен път в Доломитите. \r\nСред най-пострадалите са пътищата в община Белуно, където петдневните бури  ги затрупаха с маси кал, изкъртени скали и вода . \r\nВетрове със скорост от 120клм/ч  изтръгнаха от корени десетки хиляди дървета в долината Фиеме, където Антонио Страдивариус е изработвал своите цигулки през 17 век.  \r\nПадналите дървета са се разпръснали като клечки за зъби и чиновниците твърдят, че за часове само ветровете и бурите са повалили повече дървета отколкото местните дървосекачи за три години. Изчислено е, че досега са унищожени един и половина куб. метра дървета.   \r\nПриродното бедствие е причинило големи щети и на обществените служби. В петък десетки хиляди хора са останали без ток.   \r\nВ четвъртък, вече е потвърдено, четирима са загинали в северна Италия, включително мъж и жена, чиято кола е била притисната от падащо дърво.   \r\nОсвен на север и районът на Рим в петък е пострадал от тежки дъждове, има автомобилни катастрофи, а някои станции на метрото са били принудени да спрат работа и да затворят.   \r\nЖивописното морско село Портофино на северозападния бряг вече от дни е отрязано от света заради лошото време.  \r\nНа юг, край Палермо, в Сицилия, пътищата са наводнени от придошлите реки.    \r\n***  Саудитският престолонаследник Мохаммад бин Салман е заявил на американските власти, че според него убитият  журналист Джамал Хашоги е бил опасен ислямист, съобщават медиите, информира в петък турският всекидневник  Hurriet Daily .  \r\nТова той е казал в телефонен разговор с Белия дом  преди Саудитска Арабия да е допуснала, че е убит в саудитското консулство в Истанбул. Разговорът е бил между него и Джарет Кашнър, зет на президента Доналд Тръмп, и президентския съветник по въпросите на националната сигурност Джон Болтън. Както пише The Washington Post, саудитският престолонаследник е казал, че Хашоги е член на „Мюсюлмански братя“, транснационална ислямска организация. \r\nСпоред съобщението разговорът се е състоял на 9 октомври, седмица след изчезването на журналиста.  \r\nКакто се твърди, принц Мохаммад е настоявал Белият дом да запази съюза между САЩ и Саудитска Арабия. \r\n***  Сръбският президент Александър Вучич е обявил в петък, че е помолил премиерите на България, Румъния и Гърция да подкрепят позицията на Белград за приемане на Интерпол в Косово, информира агенция  ТАНЮГ .   \r\n\"Аз ги помолих да ни подкрепят относно Интерпол. Съществуват различни мнения между четирите държави по този въпрос. Казах каквото имах да кажа. Ще видим какви ще бъдат резултатите“, е заявил Вучич пред репортери на четиристранната среща във Варна.   \r\n***  Конфиденциално писмо на Робърт Купър, фасилитатор на ЕС през 2011-2012 година по време на диалога Косово-Сърбия, е написал „лично и конфиденциално“ писмо, основаващо се на неговото пътуване до сръбската столица, съобщава онблайн изданието на излизащия в Прищина  Gazeta Express  . \r\nПолитическият фасилитатор е бил един от докладчиците на проведения в Белград Форум за сигурността, където е участвал в качеството си на член на Европейския Съвет за международни отношения, паневропейски мозъчен тръс с офиси в няколко европейски държави, която се занимава с анализи по въпроси, свързани с външната политика и сигурността.  \r\nСлед октомврийската среща в Белград  той е написал „конфиденциално и лично“ писмо, копие от което косовският вестник притежава, и в което се разкрива какво в действителност се случва зад завесите на тайните преговори.  \r\nВ първия параграф на това писмо Купър разкрива, че противоречивото предложение за „размяна на земя“  между Косово и Сърбия няма нищо общо със замяната на територии. Идеята на Белград  била да си върне спорната територия в северно Косово като в замяна Белград признае Косово за държава.   \r\nКакто обаче пише в писмото, президентите на Косово - Хашим Тачи, и на Сърбия – Александър Вучич не обсъждат замяна на територии, а само разделяне на Косово.   \r\n***  Късно в петък СИРИЗА и АНЕЛ, партньорът й в управляващата коалиция, са внесли в Парламента в Атина предложения за промени в конституцията на страната, съобщава гръцката телеграфна агенция  Ana-MPA .  \r\nТези предложения съдържат стъпки за разделяне на Църквата от държавата, пропорционална избирателна система, законодателни промени, засягащи наказателната лабилност на министрите, възможност държавният глава също да бъде избиран пряко и защита на социалните права на гражданите (като например потреблението на водата и електричеството да е под държавен контрол и създаване на минимален праг на заплатите). \r\n*** \r\nСтрелец е убил двама и ранил няколко други в йога студио в столицата на щата Флорида Талахаси в петък преди да посегне на собствения си живот, съобщава   AFP .  \r\n\"Към 5:47 след обед, местно време, полицията в Талахаси отговори на сигнал за стрелба,\" е съобщил на пресконференция шефът на полицията Майкъл ДеЛио.   \r\n\"При пристигане на мястото на инцидента полицаите са открили много ранени от изстрели с пушка.\" \r\nВеднага са транспортирали петима в близката болница, като двама от тях по-късно са починали от раните си, е обяснил ДеЛио.  \r\nНа от жертвите е простреляна с пистолет.  \r\n\"Има индикации, че няколко човека вътре са се опитвали да спасят не само себе си, но и останалите, което е проверка за тяхната смелост,\" е казал полицейският шеф на репортерите.  \r\nИзглежда, че стрелбата е дело на сам човек, без той да представлява по-нататъшна заплаха за цялата общност.   \r\nКметът на Талахаси Андрю Гилъм, който в момента се кандидатира за губернатор на Флорида, е прекъснал проява от предизборната си кампания, за да се върне в града. В Туитър той е написал: „Дълбоко уважавам бързата реакция, съобразена със закона, която днес е предприета на стрелбата в йога студиото в Талахаси.\"", "date": "2018.11.03", "title": "Преглед на международните новини до 6 часа (Агенция „Фокус“)"}
{"url": "http://www.focus-news.net/news/2018/11/03/2586117/deutsche-welle-barak-obama-ostro-razkritikuva-donald-tramp.html", "text": "В навечерието на важните междинни избори Барак Обама остро разкритикува Доналд Тръмп, съобщава  Deutsche Welle .  \r\nБившият президент призова за благоприличие и почтеност.  Това бе отговорът му на плана на сегашния президент Доналд Тръмп да изпрати няколко хиляди войници на американската граница, в отговор на онова, което Тръмп нарича мигрантска „инвазия“.  В петък той призова избирателите да гласуват за „почтена“ и „честна“ политика в навечерието на междинните избори за Конгрес.   \r\n\"Вие може да гласувате за политика, която е порядъчна, за политика, която е честна, за политика, която е законна“, е казал Обама в реч по време на митинг в Джорджия в защита на Стейси Ейбрамс. Кандидатката на демократите може да стане първата чернокожа жена губернатор.   \r\nВ петък Обама е говорил и във Флорида.  Ивелина Ватова", "date": "2018.11.03", "title": "Deutsche Welle: Барак Обама остро разкритикува Доналд Тръмп"}
{"url": "http://www.focus-news.net/news/2018/11/03/2586119/api-dvizhenieto-po-pat-iii-208-provadiya-dalgopol-pri-km-30-se-izvarshva-v-edna-lenta-poradi-avariral-kamion.html", "text": "Движението по път III-208 Провадия-Дългопол при км 30 се извършва в една лента поради аварирал камион. Това съобщиха от пресцентъра на  Агенция „Пътна инфраструктура“ (АПИ) . Шофьорите да се движат с повишено внимание и съобразена скорост, като спазват указанията на Пътна полиция.", "date": "2018.11.03", "title": "АПИ: Движението по път III-208 Провадия-Дългопол при км 30 се извършва в една лента поради аварирал камион"}
{"url": "http://www.focus-news.net/news/2018/11/03/2586118/predstoyashti-mezhdunarodni-sabitiya-za-3-noemvri-agentsiya-fokus.html", "text": "Президентът на Украйна Петро Порошенко ще пристигне на посещение в Истанбул, където ще се срещне с турския си колега Реджеп Таийп Ердоган \r\n*** Премиерът на Пакистан Имран Хан ще се срещне с китайския си колега Ли Къцян в Пекин \r\n*** Френският премиер Едуар Филип ще посети мястото на битката, с която бе сложен край на френската колониална империя \r\n*** Доналд Тръмп ще проведе митинг във Флорида, основно бойно поле за междинните избори в САЩ на 6 ноември \r\n***", "date": "2018.11.03", "title": "Предстоящи международни събития за 3 ноември ( Агенция „Фокус“ )"}
{"url": "http://www.focus-news.net/news/2018/11/03/2586120/predstoyashti-sabitiya-v-stranata-za-3-noemvri-agentsiya-fokus.html", "text": "От 11.00 часа пред Военния мавзолей-костница на Централните софийски гробища президентът и върховен главнокомандващ Въоръжените сили Румен Радев ще присъства на панихида по повод Архангелова (мъжка) задушница. \r\n*** \r\nОт 09.00 до 17.00 часа в зала 6 на НДК ще се проведе международна годишна конференция Приобщаващо образование 2018 – „Роли и взаимодействие в приобщаващото образование“. \r\n*** \r\nОт 11.00 часа в центъра за психо-социална и здравна помощ на Асоциация „Детско сърце“ на ул. “Яков Крайков”, № 3, ще се проведе дискусия по повод стартирането на информационна кампания за профилактика на внезапната сърдечна смърт (ВСС): „За всеки един удар на сърцето“.   \r\n*** \r\nМежду 18.30 часа на 3 ноември и сутринта на 4 ноември необикновени приключения и преспиване в Музейко очакват любопитните деца в уикенда след Вси Светии. Детският научен център отваря врати за своята втора „Нощ в Музейко: Парти с преспиване”. \r\n***   \r\nОт 19.00 часа в кино „Люмиер“ ще се състои официалната церемония по награждаването в Деветото издание на So Independent. \r\n*** \r\nОт 19.30 часа в кино „Люмиер Лидл“ ще бъде излъчена американо-британската драма „Грешното възпитание на Камерън Пост“. \r\n*** \r\nОт 11.30 часа пред паметника на загиналите във войните 1912-1913 г. в района на 4-ти артилерийски полк ще бъде отслужена панихида за Архангелова Задушница.  \r\n*** \r\nОт 10.00 до 18.00 часа в  Експозиционен център „Флора“ ще бъде представена жива изложба с над 250 канарчета.  \r\n*** \r\nОт 11.30 часа пред Военен клуб - Бургас ще се проведат ритуал по откриване на паметна плоча с имената на загиналите от 24-ти Черноморски пехотен полк и военен ритуал - панихида и полагане на венци и цветя по случай Архангелова (мъжка) задушница. \r\n*** \r\nВ кв. „Крайморие“ ще бъде изложен реликварий в храм „Св. Пимен Зографски“. \r\n*** \r\nОт 10.00 часа в Зала 1 на Фестивален и конгресен център - Варна ще се състои тържествената промоция на Випуск 2018 на Факултета по обществено здравеопазване към Медицински университет „Проф. д-р Параскев Стоянов“ - Варна. \r\n*** \r\nОт 11.00 часа в района на Старите гробища пред паметника на загиналите офицери, подофицери и войници във войните 1912-1918 г. ще бъде отслужена панихида за Архангелова Задушница.  \r\n*** \r\nОт 9.00 часа председателят на ПГ на ГЕРБ и зам.-председател на партията Цветан Цветанов ще открие седмата политическа академия на Жени ГЕРБ „Национално управление и сигурност. \r\n***  \r\nОт 10.00 часа в Парк „Дружба“ ще се проведат Масови безплатни тренировки – Есен 2018.  \r\n***  \r\nОт 11.00 часа в читалище „Искра” във Велико Търново, ще гостува представлението на Държавен куклен театър – Търговище „Рисувани приказки с бате Ицо“.  \r\n*** \r\nОт 11.00 часа в района на Старите гробища пред „Паметника на загиналите офицери, подофицери и войници във войните 1912-1918 г.” военните моряци ще почетат паметта на загиналите за свободата на България - ще бъде отслужена панихида и ще бъдат поднесени венци и цветя. \r\n***  \r\nОт 18.00 часа в голяма зала на Община Велико ще се състои концерт, организиран от Читалище „Седми юли“.   \r\n*** \r\nОт 16.00 часа в сградата на Епиграфския център ще се проведе пресконференция по повод ралиспринт \"Вида 2018\". От 17.00 часа заместник-кметът Венци Пасков ще даде старт на ралито пред крепостта \"Баба Вида\". \r\n*** \r\nОт 10.30 часа в куклена зала на ДКТ ще се играе постановката  „Мечо Пух“. \r\n*** \r\nОт 09.00 часа на Военно гробище музей ще се проведе Ден на отворените врати по повод Архангелова задушница. През целия ден в града ще бъдат поднасяни цветя на войнишките паметници и паметни плочи.  \r\n*** \r\nОт 11.00 до 17.00 часа в хотел „Рамада Тримонциум“ ще се проведе изложението „ExpoMedics“.  \r\n*** \r\nВ 11.00 часа Централния гробищен парк пред паметника на опълченците ще бъде отслужена панихида по повод Архангелова Задушница.  \r\n*** \r\nВ 17.00 часа в Музея на съединението ще бъде представена стихосбирката „Дихание“ на Веселина Здравчева. С представянето на стихосбирката Здравчева ще отпразнува 80-та годишнина.  \r\n*** \r\nВ 11.00 часа пред паметника на загиналите от Четвърти пехотен полк в Сръбско-българската война 1885 г. ще бъде отслужена Заупокойната молитва. \r\n*** \r\nОт 10.00 часа в къща музей „Гео Милев“ ще се проведе национален младежки конкурс за поезия „Веселин Ханчев“  - тридесет и пето издание. \r\n***   \r\nЩе се проведе изнесено заседание по делото „Хитрино“ на мястото на влаковата катастрофа от декември 2016 година.  /очаква се да е около обяд 12-13 часа/  \r\n***   \r\nОт 14.00 часа в зара 2 на Областна администрация Шумен е насрочено заседание на Общото събрание на Асоциацията по ВиК в област Шумен. \r\n*** \r\nОт 10.45 часа пред параклиса в гробищния парк в града ще започне заупокойна молитва.", "date": "2018.11.03", "title": "Предстоящи събития в страната за 3 ноември (Агенция „Фокус“)"}
{"url": "http://www.focus-news.net/news/2018/11/03/2586123/varna-37-godishen-mazh-e-zaginal-pri-paten-intsident-prez-noshtta.html", "text": "37-годишен мъж е загинал при пътен инцидент през нощта. Това съобщиха от пресцентъра на ОДМВР-Варна. Пътнотранспортното-произшествие е възникнало напътя Варна - Бургас, в района на с. Старо Оряхово, около 02.00 часа, тази нощ. 22-годишен водач на лек автомобил \"Ауди\", по време на движението си, губи контрол над автомобила, излиза извън платното за движение и се блъска в крайпътно дърво. Вследствие на инцидента, на място е загинал неговия спътник (37 години). Водачът е настанен за лечение в болнично заведение със съчетана травма и опасност за живота. В автомобила е пътувало непълнолетно момиче, което е получило фрактура на таз, няма опасност за живота му. По случая е образувано досъдебно производство.", "date": "2018.11.03", "title": "Варна: 37-годишен мъж е загинал при пътен инцидент през нощта"}
{"url": "http://www.focus-news.net/news/2018/11/03/2586122/nimh-v-iztochna-balgariya-i-ravninite-shte-ima-niska-sloesta-oblachnost-ili-magla-v-ostanalata-chast-na-stranata-shte-bade-slanchevo.html", "text": "Днес в Източна България и равнините ще има ниска слоеста облачност или мъгла, временни разкъсвания и подобрения на видимостта ще има в следобедните часове. Над останалата част от страната ще бъде предимно слънчево. Ще духа слаб източен вятър. Максималните температури ще са между 17° и 22°. Такава е прогнозата за времето на  Националния институт по метеорология и хидрология (НИМХ) при БАН , съобщи за Агенция „Фокус“ дежурният синоптик Мартин Славчев. Атмосферното налягане е и ще се задържи по-високо от средното за ноември.Над планините облачността ще е променлива, в отделни райони ще има слаби валежи. Сутринта на места в ниските части ще е мъгливо, а през деня над масивите от Западна България ще е предимно слънчево. Ще духа слаб до умерен източен вятър. Максимална температура на височина 1200 метра – около 19°, на 2000 метра – около 13°. \r\nНад Черноморието облачността ще е значителна, предимно ниска слоеста. На места ще има ръмежи. Ще духа слаб до умерен източен вятър. Максимални температури на въздуха 16-18°, близки до температурата на морската вода. Вълнението на морето ще е 3 бала.", "date": "2018.11.03", "title": "НИМХ: В Източна България и равнините ще има ниска слоеста облачност или мъгла, в останалата част на страната ще бъде слънчево"}
{"url": "http://www.focus-news.net/news/2018/11/03/2586121/aktualna-patna-obstanovka.html", "text": "Информация за състоянието на републиканските пътища за 3 ноември, предоставена от   Агенция „Пътна инфраструктура“ . През следващото денонощие в Източна България и повечето равнинни райони на страната ще е с ниска облачност или мъгла, като временни разкъсвания и подобрения на видимостта ще има в следобедните часове. Над останалата част от страната облачността ще е предимно висока и през деня ще има и слънчеви часове. Ще духа слаб източен вятър. Минималните температури ще са между 7° и 12°, максимални - между 17° и 22°, малко по-високи в крайните югозападни райони. Ограничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\nцелогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден. \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. Състояние на автомагистралите: \r\nАМ „Тракия“:  \r\nОбласт София: \r\nДвижението от км 14+270 до км 20+660 в посока Бургас е ограничено поради ремонтни-възстановителни дейности на виадукти при км 17+440 и км 18+140. Движението се осъществява двупосочно в платното посока София. В празничните и почивни дни се въвежда реверсивно движение както следва: за посока Бургас се обособяват две ленти на движение и една посока София. През последния почивен или празничен ден – една лента за движение посока Бургас и две посока София. Срок 20.12.2018 г. \r\nДвижението в участъка от км 34+980 до км 41+560 в посока София в района на Ихтиман е ограничено поради ремонтно-възстановителни дейности на виадукти при км 37+390 и км 38+240. Срок 30.11.2018 г. \r\nДвижението по АМ \"Тракия\" от 45+900 до км 53+000 и в двете посоки се осъществява с повишено внимание поради констатирани неравности по пътната настилка. Скоростта на движение се ограничава до 90 км/ч. Срок 20.12.2018 г. \r\nОбласт Пазарджик: \r\nДвижението по АМ „Тракия“ от км 89+000 до км 89+600 в посока София е ограничено поради ремонт на пътно съоръжение над р. Елшишка. Движението се осъществява двупосочно в платното посока Бургас. Срок до 26.11.2018 г. \r\nОбласт Пловдив: \r\nДвижението по АМ „Тракия“ при км 112 в района на с. Цалапица се извършва в аварийната лента, поради ремонтни дейности на съоръжение. Затворени за движение са активната и изпреварващата лента. Срок до 08.11.2018 г. \r\nОбласт Стара Загора: \r\nДвижението по АМ „Тракия“ в участъка Чирпан – Стара Загора от км 168+000 до км 208+100 се осъществява само в изпреварващата лента поради извършване на ремонт на асфалтовата настилка.Срок до 09.11.2018 г.; \r\nАМ „Хемус“:  \r\nОбласт София:  \r\nДвижението по АМ „Хемус“ от км 6+790 до км 11+850 в посока Варна е ограничено поради ремонтни дейности по виадукт при км 9+360. Движението се осъществява двупосочно в платното посока София. От неделя в 10:00 часа до петък в 12:00 часа се обособяват две ленти в посока София и една в посока Варна. От петък в 12:00 часа до неделя в 10:00 часа се обособяват две ленти в посока Варна и една в посока София. Срок 15.11.2018 г. \r\nДвижението по АМ „Хемус“ при Потоп от км 18+680 до км 19+600 в посока Варна се осъществява с повишено внимание поради ремонтни дейности в аварийната лента по виадукт при км 19+250. Скоростта на движение е ограничена до 70 км/ч. Срок до 20.12.2018 г.; \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г.; \r\nДвижението от км 30+260 до км 47+060 /от п.в. „Витинска река“ до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. „Витинска река“ – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г.; \r\nДвижението от км 34+010 до км 40+510 в посока София е ограничено поради аварийно – възстановителни дейности по виадукт „Коренишки дол“ при км 36+450 и виадукти при км 37+520 км 37+920. Движението се извършва двупосочно в платното посока Варна. Срок до 15.12.2018 г.; \r\nДвижението по АМ „Хемус“ от км 48+800 до км 53+690 в посока Варна е ограничено поради ремонтни дейности по виадукт при км 51+360. Движението се осъществява двупосочно в платното посока София. Срок 15.12.2018 г.; \r\nОбласт Шумен: \r\nДвижението на МПС в участъка от жп надлез на км 364+744 до надлез на км 365+597 се осъществява двупосочно в едно платно поради извършване на строителни и монтажни работи по мостовите съоръжения. Срок до 17:00 часа на 15.11.2018 г. \r\nОбласт Варна: \r\nДвижението по АМ ,,Хемус” от км 375+800 ( п.в. Невша ) до км 381+500 ( п.в. Млада Гвардия ) посока Варна – София се осъществява в дясно платно двупосочно ,поради ремонтни дейности на асфалтовата настилка. Затваря се слизането от АМ ,,Хемус” към Невша и Белоградец на п.в. Невша. МПС се пренасочват през с. Млада Гвардия. Затваря се качването в посока София от п.в. Невша .МПС се пренасочват по път I-2 ,,Русе – Варна” като могат да се качат на АМ ,,Хемус” на п.в. ,,Каспичан”.Срок  до 30.11.2018 г. \r\nАМ „Струма“: няма ограничения. \r\nАМ „Марица“: няма ограничения. \r\nАМ „Черно море“: няма ограничения. \r\nОбласт Варна: \r\nДвижението от км 0+000 до км 8+600 се осъществява двупосочно в едно платно посока Варна – Бургас поради частични ремонтни дейности на асфалтовата настилка. Срок 23.12 2018 г. \r\nАМ „Люлин“:  \r\nДвижението по АМ „Люлин“ в посока София от км 7+100 до км 12+860 /от втори тунел \"Люлин\" до първи тунел \"Мало Бучино\"/ се осъществява с повишено внимание поради ремонтни дейности в аварийната лента, във връзка с изтичане на кална маса и опасност от срутване на скална маса на пътното платно при км 9+600. Срок 20.11.2018 г. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n-  „Пампорово“ - забранен за МПС над 3,5 т. Срок: целогодишно; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Петрохан“ - забранен за МПС над 12 т както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. Състояние на републиканската пътна мрежа: \r\nОграничения е движението на МПС по първокласна пътна мрежа:  \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Видин: \r\nДвижението в участъка от км 44+734 до км 45+440 е ограничено за всички МПС поради СМР по ЖП прелез при км 45+440. \r\nОбходен маршрут за МПС до 12 т: път ІІІ-102 кръстовище с път І-1/Е79/ – Белоградчик; път III-114 Белоградчик – Ружинци  или по уличната мрежа на с. Бела; \r\nОбходен маршрут за МПС над 12 т: път II-11 Дунавци – Арчар – Добри дол; път III-112 Добри дол – Тополовец; път III-114 Тополовец – Ружинци; път I-1 Ружинци – Монтана. Срок до 03.11.2018г. \r\nОбласт Монтана: \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.; \r\nДвижението в участъка от км 120+767 до км 120+827 се осъществява в една лента поради ремонтни дейности по мостово съоръжение. Участъкът е сигнализиран с пътни знаци. Срок до 03.11.2018 г. \r\nДвижението в участъка от км 73+542 до км 101+300 , се осъществява в една лента поради извършване на строително монтажни работи по пътната настилка и банкетa. Движението се регулира от сигналисти и пътни знаци. Срок до 05.11.2018 г.  \r\nОбласт Враца: \r\nДвижението по път I-1 Монтана – Враца в района на с. Краводер в участъка oт км 128+369 до км 133+559 е ограничено за всички МПС поради ремонт на мостово съоръжение в района на село Краводер. \r\nОбходен маршрут за МПС с обща маса над 10 т: \r\n- В направление София – Видин: Обходен път на гр. Враца, път III-101 Враца – Криводол – път II-13 Криводол – Липен – Стубел – Крапчене, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца – Обходен път на гр. Враца. \r\nОбходен маршрут за МПС с обща маса до 10 т: \r\n- В направление София – Видин: път I-1, път III-162 Бели извор – Стояново, път III-1621 Стояново – Сумер, по уличната мрежа през с. Сумер, път I-1; \r\n- В направление Видин – София: път I-1, път III-1302 Краводер – Пудрия – Големо Бабино – Криводол, път II-13 през гр. Криводол, път III-101 Криводол – Враца – Обходен път на гр. Враца. \r\nОграничението е сигнализирано с пътни знаци съгласно проект за организация на движението. Срок до 08.11.2018 г. \r\nОбласт София: \r\nДвижението по път I-1 София – Перник при Владая от км 278+566 до км 279+170 /КПП Владая/ се осъществява двупосочно в една лента поради затваряне /ремонтни дейности/ на двете ленти в посока Перник. Движението се регулира чрез светофарна уредба. Срок: от 09:00 до 18:00 часа на  03.11.2018 г.  След 18:00 часа се обособяват две ленти в посока София и една в посока Перник. \r\nДвижението в участъка от км 200+000 до км 212+000 Ботевград – София се осъществява с повишено внимание поради частични ремонтни дейности по пътното тяло. Срок до 10.11.2018 г.; \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 15.11.2018 г.; \r\nДвижението на всички МПС в участъка Жерково – Елешница от км 224+600 до км 229+700 е ограничено за всички МПС поради намален габарит на пътното тяло. Срок до 30.09.2019 г.  \r\nДвижението на товарни МПС над 12 т в участъка от Александров мост до границата с област Перник от км 276+162 до км 282+485 е ограничено. Срок до 30.09.2019 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 20.12.2018 г.;  \r\nДвижението по път София – Перник при разклонението за с. Драгичево от км 281+890 се ограничава в една лента за движение в лявото платно преди кръстовището и се отваря след него при км 282+115. Скоростта на движение се ограничава до 40 км/час. Срок 31.12.2018 г.; \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т. Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nДвижението по път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) в посока Перник – Кулата се осъществява с повишено внимание и скоростта на движение е ограничена до 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт Ловеч: \r\nДвижението в участъка Радомирци – Златна Панега от км 135+344 до км 151+700 се осъществява с повишено внимание поради полагане на пътна маркировка и изсичане на храсти. Срок до 05.11.2018 г. \r\nОбласт София:  \r\nДвижението в участъка Правец – с. Разлив – Трудовец – Ботевград в участъка от км 193+345 /отклонение за пътен възел „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), пътен възел І-3, пътен възел „Ботевград“ на АМ „Хемус“ и обратно. Срок до 30.06.2019 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Ловеч: \r\nДвижението по път І-4 София – Велико Търново в участъка с. Брестница – с. Български извор от км 10+000 до км 12+300 се осъществява с повишено внимание поради полагане на пътна маркировка. Срок до 07.11.2018 г. \r\nобласт Велико Търново: \r\nДвижението в участъка от км 101+550 до км 125+000 се осъществява с повишено внимание поради изсичане на храсти. Участъкът е сигнализиран с пътни знаци. Срок до 30.11.2018 г. \r\nДвижението в участъка от км 101+550 до км 172+900 се осъществява с повишено внимание поради полагане на хоризонтална маркировка. Участъкът е сигнализиран с пътни знаци. Срок до 10.11.2018 г. \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция: \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.11.2018 г.  \r\nОбласт Габрово: \r\nДвижението в участъка от км 115+300 до км 133+565 се осъществява с повишено внимание поради косене на тревни площи. Поставена е необходимата пътна сигнализация. Срок до 07.11.2018 г. \r\nОбласт Стара Загора:  \r\nДвижението през проход „Шипка“ при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 05.11.2018 г.; \r\nДвижението в участъка Стара Загора – Ягода от км 213+800 до км 225+600 се се осъществява при стесняване на една от лентите за движение поради косене на тревни площи. Движението на МПС в района се регулира от сигналисти. Срок до 15.11.2018 г. \r\nОбласт Хасково: \r\nДвижението по околовръстен път на гр. Хасково в участъка от км 293+860 до км 298+482 е ограничено поради ремонтни дейности на пътната инфраструктура. Транзитното движение в посока Кърджали и обратно се пренасочва през пътен възел „Орфей“ в гр. Хасково по обходен маршрут: \r\nОт начало гр. Хасково – пътен възел „Орфей“ – бул. „Васил Левски“ – бул. „Илинден“ – бул. „Освобождение“ – път I-5 / Хасково – Кърджали /. Срок до 08.12.2018 г. \r\nДвижението в участъка Хасково – п.в. Манастир от км 300+034 до км 302+932 се осъществява двупосочно в едното платно за движение спрямо поставената пътна сигнализация поради ремонтни дейности. Срок до 01.12.2018 г. \r\nОбласт Кърджали: \r\nДвижението по път Кърджали – Маказа в участъка Надлез Кирково – ГКПП „Маказа“ е ограничено за МПС над 3,5 т. Срок до 21.12.2018 г. \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58, път І-5 посока Хасково, път ІІІ-505 (с. Манастир), път ІІІ-507 Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506, път І-5 посока Хасково, път ІІІ-505 (с. Манастир), път ІІІ-507 Г.Войводино – Мост – Чифлик – Кърджали; \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 в урбанизираната територия на Карнобат от км 446 +500 до км 447+300 се извършва с повишено внимание поради ремонтни дейности на пътното платно. Организацията на движение е сигнализирана с пътни знаци. Срок до 30.11.2018 г. \r\nДвижението по път I-6 в участъка Карнобат – Соколово от км 451+000 до км 454+000 се извършва поетапно в една лента с повишено внимание поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 30.11.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция: няма ограничения. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 31.08.2019 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Добрич:  \r\nДвижението в участъка Каварна – Балчик от км 54+906 до км 55+206 се осъществява с повишено внимание поради ремонтни дейности по асфалтовата настилка. Участъкът е сигнализиран с пътни знаци. Срок до 30.10.2018 г. \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т. \r\nОбходен маршрут: Кичево – Оброчище. Срок до 28.02.2019 г. \r\nОбласт Бургас:  \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 31.05.2019 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда следните ограничения: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 31.01.2018 г. \r\nДвижението в участъка Слънчев бряг – Бургас в района на обход на гр. Поморие от км 222+849 до км 225+522 километраж по проект или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в района на месността „Лахана“, землище на гр. Поморие в участъка от км 223+495 до км 223+983 се осъществява с повишено внимание при стеснение на лентата за движение. Скоростта на движение се намалява до 60 км/ч. Движението се регулира от пътни знаци. Срок до 05.11.2018 г. \r\nДвижението в участъка Бургас – Сарафово от км 226+992 до км 227+700 се осъществява в една лента на определени участъци с ограничение на скоростта до 50 км/ч поради ремонтни дейности на пътната настилка. Участъкът е сигнализиран с пътни знаци. Срок до 07.11.2018 г. Състояние на републиканска пътна мрежа  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 20.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът III-208: Движението по път ІІІ-208 в участъка Провадия – Айтос в района на с. Добромир при км 51+713 се осъществява с повишено внимание поради стеснен участък на пътното платно и повредена мантинела. Участъкът е сигнализиран с пътни знаци и ограничение на скоростта до 30 км/ч. Срок до 15.11.2018 г.; \r\nПът III-208: Движението по път III-208 от км 60+000 до км 86+000 в участъка Дъскотна – Айтос се осъществява с повишено внимание поради ремонтни дейности по асфалтовата настилка, почистване на земни окопи и поправка на банкети. Участъкът е сигнализиран с пътни знаци. Срок до 15.11.2018г.; \r\nПът III-795: Движението по път III-795 в участъка с. Малина – АМ ,,Тракия” от км 28+600 до км 47+000 се осъществява в една лента на определени участъци поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.11.2018 г.; \r\n Път ІІІ –906: Движението по път III-906 в участъка Паницово – Гюльовци от км 14+100 до км 34+100 се осъществява в една лента на определени участъци поради ремонтни дейности на пътната настилка. Водачите да се движат с повишено внимание и съобразена скорост. Срок до 30.11.2018 г.; \r\nПът ІІІ –906: Движението по път III-906 в участъка Паницово – м.с.Черно море от км 14+100 до км 61+000 се осъществява с повишено внимание поради попълване и профилиране на банкети, почистване на окопи и водостоци и рязане на храсти. Водачите да се движат с повишено внимание и съобразена скорост. Срок до 30.11.2018 г.; \r\nПът ІІІ-5391: Движението по път ІІІ-5391 Трояново – Аспарухово от км 0+000 до км 8+000 се осъществява в една лента на определени участъци поради ремонтни дейности на асфалтовата настилка. Срок до 30.11.2018 г.; \r\nПът ІІІ –6009: Движението по път III-6009 в участъка Изворище – Ахелой от км 9+000 до км 28+000 се осъществява с повишено внимание поради попълване и профилиране на банкети, почистване на окопи и водостоци и рязане на храсти. Водачите да се движат с повишено внимание и съобразена скорост. Срок до 30.11.2018 г.; \r\nПът ІІІ-7306: Движението по път ІІІ-7306 в участъка Лозарево – Чубра от км 0+000 до км 15+000 се осъществява с повишено внимание поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.11.2018 г. \r\nПът III-7909: Движението по път III-7909 в участъка Равнец – Трояново от км 19+000 до км 22+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 12.11.2018 г. \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: по път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 30.11.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло.  \r\nОбходен маршрут: Чешма – Сливовица – Горско Ново село – Джулюница – Кесарево. Срок до 11.01.2019 г. \r\nРемонтни дейности: \r\nПът III-405: Движението по път III-405 Павликени – Горна Студена в участъка от км 26+089 до км 46+089 се осъществява в една лента поради ремонтни дейности на асфалтовата настилка. Движението се пропуска последователно в двете посоки от регулировчици. Срок до 18.00 ч. на 30.11.2018 г. \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и образувало се свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС: \r\nПът II-14: Движението по път II-14 Видин – Кула – Връшка чука от км 10+100 до км 10+260 е ограничено поради укрепване на свлачище. Обходният маршрут се осъществява по съществуващо ухо /стар път/ в непосредствена близост до път II-14. Движението се регулира с вертикална сигнализация. Срок до 17.11.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и намален габарит на пътното тяло. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/, път ІІ-11 граница с област Плевен. Срок 20.12.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 20.12.2018 г.; \r\nПът III-162: Движението по път III-162 Бели извор – Стояново в участъка от кръстовището с път III-1622 Сумер – Стояново до кръстовището с път I-1 /E 79/ е ограничено за автомобили над 10 т поради ремонтни дейности само за транзитно преминаващи автомобили над 10 тона само за посоката от Враца в посока към Сумер и Монтана. Участъкът е сигнализиран с пътни знаци. \r\nОбходен маршрут: \r\n•\tВ направление Враца – Вършец: по Обходен път на гр. Враца, път III-101 Враца – Криводол, път II-13 Криводол – Липен – Стубел – Крапчене, път I-1 - Сумер – Стояново – Вършец. \r\n•\tВ направление Вършец – Враца: по път Вършец – Стояново – Сумер, път I-1, път III-1302 Краводер – Пудрия – Големо Бабино – Криводол, по уличната мрежа през гр. Криводол, път III-101 Криводол – Враца, Обходен път на гр. Враца. Срок 12.11.2018 г. \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 20.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч; \r\nПът III-1302: Движението по път III-1302 Пудрия – Главаци на мост в с. Главаци от км 12+000 до км 15+960 е ограничено за автомобили над 10 т. Участъкът е сигнализиран с пътни знаци. Срок 31.12.2018 г.; \r\nРемонтни дейности: \r\nПът II-13: Движението по път II-13 в участъка с. Девене – гр. Бяла Слатина от км 36+000 до км 43+000 се извършва двупосочно в една лента поради частични ремонтни дейности на асфалтовата настилка..   Срок до 05.11.2018 г. \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.11.2018 г. \r\nПът III-308: Движението по път III-308 Караш – Хубавене от км 21+000 до км 23+000 се осъществява с повишено внимание поради кастрене на дървета и храсти.                                                              Срок до 09.11.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 20.12.2018 г. \r\nПът ІІІ-1306: Движението по път ІІІ-1306 Горно Пещене – кръстовище с път ІІ-15 /Враца – Мраморен/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 20.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина /включително на товара/ по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Кормянско – Петко Славейково – Малък Вършец и по общински път до с. Малък Вършец. Срок до 20.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.03.2019 г. \r\nПът III-5004: Движение по път III-5004 Чехлевци – Велчевци от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности. Движението се осъществява през улици в урбанизирана територия гр. Габрово. Поставена е необходимата сигнализация. \r\nОбходен маршрут: за квартал Чехлевци: по път III-5004, път II-44 и път III-4404. Поставена е необходимата сигнализация. Срок до 03.01.2019 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, като е поставена необходимата сигнализация. Срок до 30.11.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 38+100 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 30.11.2018 г. \r\nПът II-71: Движението по път II-71 околовръстно на гр. Добрич от км 99+500 до км 105+400 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.10.2018 г. \r\nПът II-97: Движението по път II-97 /Околовръстен път на гр. Добрич/ от км 7+824 до км 16+539 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 15.11.2018 г. \r\nОПУ-Кюстендил: \r\nВременно са въведени следните ограничения за движение на МПС: \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено за товарни автомобили над 3,5 тона поради пропадане на част от пътното тяло при км 10+650, км 11+720, км 12+830 и км 13+360. Сигнализирано е с пътни знаци. \r\nОбходен маршрут: Згурово – Неделкова Гращица – Невестино – Друмохар – Ваксево и обратно. Срок до 03.01.2019 г. \r\nРемонтни дейности: \r\nПът ІІІ-107: Движението по път ІІI-107 Рила – Пастра при км 11+200 се осъществява в една лента поради ремонтни дейности на аварирал водопровод. Затворена е лентата за движение в посока Рила, като движението се осъществява двупосочно в лентата в посока Пастра. Сигнализирано е с пътни знаци. Срок до 30.11.2018 г. \r\nПът ІІІ-107: Движението по път III-107 в участъка с. Пастра – Рилски манастир от км 27+575 до км 27+825 се осъществява в една лента поради извършване на аварийно-възстановителни дейности по обрушване на ската. Движението се ограничава за кратки периоди от 10 мин. Движението се регулира със светофарна уредба и при необходимост от сигналисти. Срок до 30.11.2018 г. \r\nПът ІІІ-602: Движение в участъка  Горна Козница – Бобов дол  от км 12+000 до км  27+950 с повишено внимание, поради извършване на ремонтни дейности по пътната настилка. Срок  до 06.11.2018 г. \r\nПът ІІІ-6202: Движението в участъка Кюстендил – Богослов от км 4+000 до км 7+900 се осъществява с повишено внимание поради извършване на ремонтни дейности. Участъкът е сигнализиран с пътни знаци. Срок до 09.11.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът II-59: Движението по път II-59 Момчилград – Крумовград е ограничено в двете посоки в участъка с. Звездел – с. Карамфил от км 24+000 до км 25+000 поради извършване на ремонтни дейности.  \r\nОбходен маршрут: през с. Конче – с. Токачка – гр. Крумовград и обратно. Срок до 01.03.2019 г. \r\nПът III-5009: Движението по път ІІІ-5009 Зорница – Бели пласт – Стремци– Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали за МПС до 15 тона или по път III-507 Кърджали – Мост през с. Мост за всички МПС. Срок до 21.12.2018 г. \r\nРемонтни дейности:  \r\nПът II-59: Движението по път II-59 Момчилград – Крумовград в участъка с. Карамфил – с. Крумовград от км 30+893 до км 36+784 се осъществява с повишено внимание поради ремонт на подокопен дренаж, реоткосиране, ремонт на водостоци и облицовани окопи. Срок до 01.03.2019 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n-\tЗа движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n-\tЗа движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n-\tЗа движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. Движението се регулира с пътни знаци. Срок до 30.11.2018 г. \r\nПът III-402: Движението по път III-402 с. Дълбок дол – гара Добродан е ограничено за всички МПС в участъка от км 30+349 до км 30+459 поради подмяна на прелезна настилка.  \r\nОбходен маршрут за всички МПС: по изградени временни подходи от път III-402 и временен несъоръжен ЖП прелез. Срок до 03.11.2018 г. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец от км 9+800 до км 9+850е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 30.11.2018 г. \r\nПът III-3505: Движението по път III-3505 Казачево – Стефаново от км 0+000 до  \r\nкм 8+500 е ограничено за МПС над 12 тона поради пропадане на банкет и част от пътното платно при км 3+950. Срок до 30.11.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.11.2018 г.; \r\nПът ІІ-35: Движението по път ІІ-35 Ловеч – Троян в участъка от Ловеч до разклон за с. Хлевене от км 44+462 до км 46+105 се осъществява в една лента поради ремонтни дейности по настилката. Водачите да се движат с повишено внимание и съобразена скорост. Срок 30.11.2018 г. \r\nПът II-35: Движението по път II-35 Ловеч – Троян от км 70+000 до км 72+000 се извършва с повишено внимание поради подмяна на дилатационна фуга на мост при км 70+945. Участъкът е сигнализиран с пътни знаци. Срок до 12.11.2018 г.; \r\nПът IІ-35:  Движението по път ІІ-35 Троян – Кърнаре в участъка с. Бели Осъм – граница с ОПУ Пловдив от км 83+261 до км 103+055 се осъществява с повишено внимание поради полагане на пътна маркировка. Срок до  07.11.2018 г. \r\nПът III-358: Движението по път III-358 гр. Ябланица – гр. Тетевен от км 60+291 до км 76+200 се извършва с повишено внимание поради ремонтни дейности. Участъкът е сигнализиран с пътни знаци. Срок до 20.12.2018 г.; \r\nПът III-3505: Движението по път III-3505 Казачево – Стефаново от км 3+600 до км 4+300 се осъществява в една лента поради пропадане на банкета и част от пътното платно. Участъкът е сигнализиран с пътни знаци. Срок до 30.11.2018 г.; \r\nОПУ-Монтана: \r\nВременно са въведени следните ограничения за движение на МПС:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради изпълнение на строително-монтажни дейности. За останалите участници в движението скоростта е ограничена до 30 км/ч. \r\nОбходен маршрут: \r\n За движещите се по пътя Козлодуй-Лом-Видин: Козлодуй – Вълчедръм – Дългоделци – Д. Церовене – Вирове – Монтана – Ружинци – Димово – Дунавци – Видин и обратно. Срок до 30.11.2018 г.  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 10.03.2019 г. \r\nПът II-81: Движението по път II-81 Расово – Лом в посока Монтана от км 144+000 до км 145+400 е ограничено за МПС над 10 т. поради извършване на строително монтажни работи. За останалите участници скоростта е ограничена до 40 км/ч. \r\nОбходен маршрут:  \r\nВ посока от Монтана по път II-81 с. Д. Церовене кръстовището с път III-818, по път III-818 до кръстовище с път II-11 с. Д. Цибър, по път II-11 до гр. Лом и обратно. \r\nВ посока Лом - Видин: по път II-11 Ковачица – Д. Цибър, по път III-818 Вълчедръм – Дългоделци до кръстовището с път II-81 с. Д. Церовене, по път II-81 Вирове – Монтана и по път 1-1 Ружинци – Димово – Дунавци – Видин и обратно. Срок до 31.11.2018 г. \r\nПът ІІІ-112: Движението по път III-112 Смирненски – Славотин от км 20+579 до км 27+736 е ограничено за всички МПС поради извършване на строително монтажни работи. \r\nОбходен маршрут: Смирненски – Одоровци – Белотинци – Смоляновци – Клисурица – Долна рикса – Славотин и обратно. Срок до 20.11.2018 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 31.12.2018 г. \r\nРемонтни дейности:  \r\nПът II-11: Движението по път II-11 Добри дол – Орсоя от км 23+167 до км 31+800 е ограничено за МПС над 10 т поради извършване на частични ремонтни дейности на асфалтовата настилка. За МПС до 10 т движението се извършва с ограничение на скоростта до 30 км/ч.  \r\nОбходен маршрут: път ІІ-11 Лом – с. Д. Цибър; път ІІІ-818 Д. Цибър – с. Д. Церовене; път ІІ-81 Д. Церовене – Монтана; път І-1/Е-79/ Монтана – Видин и обратно. Срок до 30.11.2018 г. \r\nПът II-81: Движението по път II-81 Расово – Лом в участъка от км 144+000 до км 145+400 се осъществява в една лента поради ремонтни дейности на асфалтовата настилка. Движението се регулира с пътни знаци и сигналисти на място. Срок до 15.11.2018 г. \r\nПът II-81: Движението по път II-81 Петрохан – Бързия от км 50+870 до км 63+500 се осъществява с повишено внимание поради частични ремонтни дейности на участъци по асфалтовата настилка и ремонт на банкети. Движението се регулира с пътни знаци и сигналисти на място. Срок до 05.11.2018 г. \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 20.12.2018 г. \r\nРемонтни дейности: \r\nПът III-8003: Движението по път III-8003 с. Дюлево – разклона за Стрелча /път III-606/ се извършва в една лента от км 35+890 до км 35+910 поради срутище /пропадане на част от дясното платно/. Движението в участъка се извършва в лявото платно и е регулирано с пътни знаци. Срок до 30.11.2018 г.  \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 20.12.2018 г. \r\nРемонтни дейности:  \r\nПът II-63: Движението по път II-63 Брезник – Трън от км 31+000 до км 38+000 в участъка разклон с. Ребро – с. Филиповци се осъществява в една лента поради частични ремонтни дейности на асфалтовата настилка. Водачите на МПС да се движат с повишено внимание и съобразена скорост в свободната лента. Срок до 03.11.2018 г.; \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено за транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране на стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит, км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено за транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nРемонтни дейности:  \r\nПът ІІІ-3006: Движението по път III-3006 Рупци – Радомирци от км 0+300 до км 5+ 950 се осъществява с повишено внимание поради изсичане на храсти и млада гора. Срок до 06.11.2018 г. \r\nПът ІІІ-3006: Движението по път III-3006 Рупци – Радомирци от км 0+750 до км 0+950 се осъществява с повишено внимание поради косене на тревни площи. Срок до 06.11.2018 г.; \r\nПът ІІІ-3006: Движението по път III-3006 Рупци – Червен бряг от км 8+000 до км 9+000 се осъществява с регулирано движение в едната лента поради асфалтиране. Срок до 06.11.2018 г. \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. Срок до 31.12.2019 г. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 03.11.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 30.11.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности:  \r\nПът III-702: Движение по път III-702 граница област Шумен – гр. Исперих от км 2+000 до км 22+125 се осъществява с повишено внимание в една лента поради частични ремонтни дейности на пътното платно. Движението в участъка се регулира с временна сигнализация и сигналисти. Срок до 15.11.2018 г. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 01.04.2019 г. \r\nРемонтни дейности:  \r\nПът II-21: Движението по път II-21 Русе – Мартен от км 0+000 до км 0+293 се осъществява с повишено внимание спрямо създадената с вертикална, хоризонтална и светлинна сигнализация организация на движението поради ремонтни дейности свързани с реконструкция и удвояване на габарита на пътното тяло. Въведено е ограничение на скоростта до 40 км/ч. Срок до 30.11.2018 г.  \r\nПът II-54: Движението по път II-54 гара Бяла – Ценово от км 0+000 до км 13+100 се осъществява в едната лента с пропускателен режим поради частични ремонтни дейности на асфалтовата настилка. Участъкът е сигнализиран. Въведено е ограничение на скоростта до 40 км/ч. Движението се регулира от сигналисти. Срок до 30.11.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 01.04.2019 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Движение по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 30.11.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница в участъка с. Овен – с. Руйно от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г.; \r\nПът ІІІ-7001: Движението по път ІІІ-7001 Войново – Капитан Димитрово в участъка от разклон на път ІІ-71 при с. Войново до с. Краново от км 18+153 до км 24+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци и конуси. Срок до 30.11.2018 г. \r\nОПУ-Сливен: \r\nВременно са въведени следните ограничения за движение на МПС: \r\nПът ІІІ-7006: Движението по път ІІІ-7006 Бероново – Градец в участъка от с. Садово до с. Градец от км 9+645 до км 13+042 е ограничено за движение на МПС над 12 т. поради намалена носимоспособност на мостово съоръжение на км 10+868. Срок 27.12.2018 г. \r\nРемонтни дейности: \r\nПът ІІ-48: Движението по път ІІ-48 гр. Котел – с. Градец от км 43+060 до км 43+100 се осъществява с повишено внимание поради укрепване на откоса. Движението се регулира с пътни знаци. Срок до 10.11.2018 г. \r\nПът ІІ-55: Движението по път ІІ-55 Гурково – Нова Загора – Свиленград в участъка от с. Млекарево до ТЕЦ 2 „Марица Изток“ от км 104+100 до км 117+900 се осъществява с повишено внимание поради частични ремонтни дейности на асфалтовата настилка, оформяне на банкети и окопи. Движението се регулира с пътни знаци. Срок до 10.11.2018 г. \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СМР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nПът ІІІ-706: Движението по път ІІІ-706 Ябланово – Тича в участъка с. Ябланово – с. Филаретово от км 7+500 до км 14+700 се осъществява в едната лента поради извършване на частични ремонтни дейности на асфалтовата настилка. Движението се регулира с пътни знаци. Срок 10.11.2018 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 109+370 до км 109+570 (срутище при км 109+450 - разклон за с. Тикале) се регулира със светофарна уредба и скоростта е ограничена до 20 км/ч. Трафикът се осъществява в една /дясната/ пътна лента. Срок до 31.12.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т. поради намален габарит на пътното тяло. Срок до 30.11.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено за МПС над 12 т. без ремаркета и полуремаркета, поради стеснен габарит на пътното тяло. Движението в района се регулира с пътни знаци. Срок до 30.11.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т. поради пропадане и стеснение на една от пътните ленти. Движението в района се регулира с пътни знаци. Срок до 30.11.2018 г. \r\nРемонтни дейности: \r\nПът IІ-86: Движението по път IІ-86 Хвойна – Чепеларе на 800 м от разклон за с. Забърдо в посока гр. Чепеларе при км 64+100 се осъществява в дясната лента поради пропадане на банкета и част от лявата лента, в следствие на срутила се подпорна стена от суха каменна зидария. Участъкът е сигнализиран с пътни знаци и светофарна уредба. Срок до 30.11.2018 г.; \r\nПът ІІ-86: Движението по път ІІ-86 Хвойна – Чепеларе при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 30.11.2018 г.; \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 30.11.2018 г.; \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м в дясно. Участъкът е сигнализиран с пътни знаци. Срок до 30.11.2018 г.; \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал банкет с дължина 10 м. Срок до 30.11.2018 г.; \r\nПът ІІІ-866: Движението по път ІІІ-866 Девин – Михалково – Кричим в отсечката от км 66+857 (пътно кръстовище за язовирна стена на „Цанков камък“) до км 80+050 (граница област Смолян/Пловдив) се извършва с повишено внимание съобразно въведената временна организация на движение при извършване на строителна дейности. Срок до 15.11.2019 г.; \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 30.11.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Движение по път ІІ-81 Монтана – София през проход „Петрохан“ е ограничено за автомобили над 12 т. \r\nОбходен маршрут: през гр. Своге. Срок до 31.03.2019 г.; \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 31.08.2019 г.; \r\nПът III-801: Движението по път III-801 Вакарел – Белица – Панагюрище от км 0+000 до км 22+133 е ограничено за товарни автомобили с ремаркета и полуремаркета поради влошени експлоатационни характеристики на пътното тяло. Срок 31.03.2019 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 31.05.2019 г.; \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 30.09.2019 г.; \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 31.05.2019 г. \r\nРемонтни дейности:  \r\nПът II-16: Движението по път II-16 от км 54+700 до км 75+410 в участъка Своге – Нови Искър се осъществява с повишено внимание поради косене на растителност и кастрене на храсти и млада гора. Срок до 10.11.2018 г. \r\nПът II-62: Движението по път II-62 Самоков – Клисура от км 59+200 до км 79+000 се осъществява с повишено внимание поради ремонтни дейности по пътната настилка. Срок 07.11.2018 г. \r\nПът II-81: Движението по път II-81 Костинброд – Петрохан от км 8+200 до км 51+235 е затруднено и се осъществява двупосочно в една лента на определени участъци поради ремонтни дейности на асфалтовата настилка. Временната организация се осъществява посредством пътни знаци и временни светофарни уредби. Срок до 20.12.2018 г.; \r\nПът II-81: Движението по път II-81 София - Бучин проход при Костинброд от км 9+300 до км 9+800 се осъществява в една лента поради ремонтни дейности в лентата посока Бучин проход. Движението се извършва двупосочно в лентата посока София. Срок 16.11.2018 г.     \r\nПът II-813: Движението по път III-813 Годеч – Драгоман при с. Беренде от км 17+000 до км 20+000 се осъществява с повишено внимание поради ремонтни дейности по пътното тяло в светлата част на денонощието. Срок до 30.11.2018  г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: \r\nПът ІІІ-663: Движението по път III-663 Чирпан – Зетово в участъка от км 0+000 до км 5+990 е ограничено поради ремонтни дейности.  \r\nЗа участък 1: от км 0+000 до км 4+800 вижението се пренасочва по обходен маршрут през с. Ценово.  \r\nЗа участък 2: от км 4+800 до км 5+990 движението се регулира от сигналисти с ограничение на скоростта до 30 км/ч и забрана за изпреварване. Срок до 06.11.2018 г. \r\nПът ІІІ-6602: Движението по път III-6602 с. Богомилово – с. Пъстрово от км 5+066 до км 31+963 се осъществява в една лента поради частични ремонтни дейности на асфалтова настилка, рязане на храсти и профилиране на банкети. Движението се регулира от сигналисти. Срок до 31.11.2018 г. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.03.2019 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.05.2019 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 15.11.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.03.2019 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание на определени участъци поради частични ремонтни дейности на асфалтовата настилка. Срок до 15.11.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец в гр. Любимец при км 56+850 е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности: няма. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Движението по път ІІІ-701 в участъка Секулово – Тодор Икономово от км 9+454 до км 16+353 е ограничено за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 20.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 20.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 20.12.2018 г.; \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.11.03", "title": "Актуална пътна обстановка"}
{"url": "http://www.focus-news.net/news/2018/11/03/2586127/sofiya-dvizhenieto-na-metrovlakovete-mezhdu-stantsiite-serdika-i-stadion-vasil-levski-shte-bade-spryano.html", "text": "На 3 и 4 ноември 2018 г., събота и неделя, ще бъде спряно движението на метровлаковете между метростанции „Сердика“ и „Стадион Васил Левски”. Това се налага във връзка с работата на тунелопробивната машина за Линия 3. Това съобщиха от пресцентъра на  Столична община . В участъка ще бъде организирана заместваща автобусна линия със спирки на метростанция „Сердика” пред Булбанк, метростанция СУ „Климент Охридски” и на бул. „Евлоги и Христо Георгиеви” пред метростанция „Стадион Васил Левски”. Интервалите на автобусите ще са съобразени с тези на метрото. В останалите участъци от метростанция „Стадион Васил Левски” до Летището и Бизнеспарка, а от метростанция „Сердика” до метростанция „Обеля” и метростанция „Витоша” метрото ще се движи по график.", "date": "2018.11.03", "title": "София: Движението на метровлаковете  между станциите „Сердика“ и „Стадион Васил Левски” ще бъде спряно"}
{"url": "http://www.focus-news.net/news/2018/11/03/2586124/arhangelova-zadushnitsa-e.html", "text": "В събота преди големия празник Архангел Михаил отбелязваме последната Голяма задушница в църковния календар – Архангелова. По този повод във всички епархии на Българската православна църква в страната ще бъде отслужена обща панихида и заупокойна молитва. На задушница по традиция посещаваме гробовете на нашите близки, почистваме ги, прекадяваме с тамян и украсяваме с цветя. На общата трапеза на гробищния парк се поставят седем различни ястия. Първата хапка се дава за „Бог да прости”. \r\nАрхангелова задушница е наричана още мъжка или войнишка. На този ден Българската армия отдава почит на загиналите български воини. Ритуалът се провежда от 1924 година. Прекъснат е през 1946 година. Тогава в молитвите си се сещаме за мъжете на България, оставили костите си в Македония, по сипеите на Мека Црев и Гургулят, край Булаир, Чаталджа и Люлебургас, в равните полета на Добруджа – край Кубадин, Кочмар, Карапелит и езерото Туркоайа, в Завоя на Черна, край бреговете на Дойран и по скалите на Мокра планина и Галичица. Президентът и върховен главнокомандващ Въоръжените сили Румен Радев ще присъства пред Военния мавзолей-костница на Централните софийски гробища на панихида по повод Архангелова задушница. Панихиди ще се отслужат и във военните гарнизони в страната.", "date": "2018.11.03", "title": "Архангелова задушница е"}
{"url": "http://www.focus-news.net/news/2018/11/03/2586128/predsedatelyat-na-pg-na-gerb-tsvetan-tsvetanov-shte-otkrie-sedmata-politicheska-akademiya-na-zheni-gerb-vav-velingrad.html", "text": "Председателят на ПГ на ГЕРБ и зам.-председател на партията Цветан Цветанов ще открие в 9.00 часа седмата политическа академия на Жени ГЕРБ „Национално управление и сигурност. Политика на европейска свързаност в контекста на присъединяването на Западните Балкани“. Това съобщиха от пресцентъра на  ПП ГЕРБ . Форумът ще се проведе в хотел „Двореца“ във Велинград на 3 и 4 ноември. Събитието се организира съвместно от Жени ГЕРБ, Фондация „Конрад Аденауер“ и Сдружение „Граждани за европейско развитие на България“.  \r\nВ рамките на форума председателят на ПГ на ГЕРБ ще изнесе лекция на тема „България – територия на сигурност и свързаност. Управленската програма на ПП ГЕРБ – национална политика с четиригодишен хоризонт и посока Западни Балкани“.  \r\nВ официалното откриването на събитието ще участват и председателят на ЖГЕРБ Ирена Соколова и областният координатор на ГЕРБ - Пазарджик Найден Шопов. Гост-лектори на форума са министърът на вътрешните работи Младен Маринов, министърът на туризма Николина Ангелкова, министърът на енергетиката Теменужка Петкова, зам.-министърът на труда и социалната политика Зорница Русинова, евродепутатът от ГЕРБ/ЕНП и зам.-председател на групата на ЕНП в ЕП д-р Андрей Ковачев, представителят на Фондация „Конрад Аденауер” за България Торстен Гайслер, Максим Бенвенисти от УС на Организацята на евреите в България „Шалом”, политологът Антон Тодоров, както и социалният антрополог Харалан Александров.", "date": "2018.11.03", "title": "Председателят на ПГ на ГЕРБ Цветан Цветанов ще открие седмата политическа академия на Жени ГЕРБ във Велинград"}
{"url": "http://www.focus-news.net/news/2018/11/03/2586125/na-arhangelova-zadushnitsa-prezidentat-rumen-radev-shte-pochete-pametta-na-zaginalite-vav-voynite-balgarski-voini.html", "text": "Oт 11.00 часа президентът и върховен главнокомандващ Въоръжените сили Румен Радев ще присъства пред Военния мавзолей-костница на Централните софийски гробища на панихида по повод Архангелова (мъжка) задушница. Това съобщиха от  Прессекретариата на държавния глава .", "date": "2018.11.03", "title": "На Архангелова задушница президентът Румен Радев ще почете паметта на загиналите във войните български воини"}
{"url": "http://www.focus-news.net/news/2018/11/03/2586129/vitsepremierat-i-ministar-na-vanshnite-raboti-ekaterina-zaharieva-zaminava-na-rabotno-poseshtenie-vav-vashington.html", "text": "Вицепремиерът и министър на външните работи Екатерина Захариева ще бъде на работно посещение във Вашингтон по покана на държавния секретар Майк Помпео. Това съобщиха от пресцентъра на  Министерство на външните работи . В понеделник двамата ще разговарят в Държавния департамент, като се очаква да направят обща оценка на стратегическото партньорство между България и САЩ.  \r\nВ програмата на посещението са включени още срещи с представители на българската общност от района на столицата Вашингтон, с изпълнителния вицепрезидент на Международния републикански институт Джуди Ван Рест и др.", "date": "2018.11.03", "title": "Вицепремиерът и министър на външните работи Екатерина Захариева заминава на работно посещение във Вашингтон"}
{"url": "http://www.focus-news.net/news/2018/11/03/2586130/afp-vodolaz-e-zaginal-po-vreme-na-izdirvaneto-na-ostankite-ot-katastrofiraliya-kray-indoneziya-samolet.html", "text": "AFP:Водолаз е загинал по време на издирването на останките от катастрофиралия край Индонезия самолет на  Лайън Еър, който се разби в морето и загинаха всички  189 души, които се намираха на борда,съобщи в събота официален представител, цитиран от  AFP . \r\n48-годишният Саячрул Анто,  който загина в петък е бил част от екипа, търсещ части от корпуса и отломки от самолета в Яванско море. \r\nТой е бил доброволец в Агенцията за търсене и спасяване. Смята се, че е починал от декомпресия. \r\nАнто преди това е участвал в спасителните действия в района на град  Палу, който пострада  от земетресение и цунами през септември  и е участвал и в процеса на евакуация на пътниците от катастрофиралия  самолет на  \"Еър Азия\" преди близо четири години.  Юлиян Марков", "date": "2018.11.03", "title": "AFP: Водолаз е загинал по време на издирването на останките от катастрофиралия край Индонезия самолет"}
{"url": "http://www.focus-news.net/news/2018/11/03/2586131/vazmozhni-sa-prekasvaniya-v-rabotata-na-sistemata-za-obmen-na-danni-mezhdu-registrite-regix.html", "text": "Поради предварително планирана профилактика на електрозахранващо оборудване и присъединяване на наличните комуникационни и информационни системи към втори независим токов кръг в Център за данни „Бояна“, Държавната агенция „Електронно управление“ предупреждава, че в периода от 10.00 часа на 3 ноември (събота) до 17.00 часа на 4 ноември (неделя) са възможни прекъсвания в работата на Системата за обмен на данни между регистрите RegiX. Това съобщиха от Държавна агенция „Електронно управление“.  \r\nВ посочения период са неизбежни затрудненията при заявяване на услуги (справки) през технологичната среда за служебен обмен на данни.    \r\nЕкипът на Агенцията поднася извинение на потребителите на системата за евентуални ограничения при извършване на справки през RegiX. След 17.00 часа в неделя системата ще функционира без прекъсвания.", "date": "2018.11.03", "title": "Възможни са прекъсвания в работата на Системата за обмен на данни между регистрите RegiX."}
{"url": "http://www.focus-news.net/news/2018/11/03/2586132/burgas-zapochva-daritelska-kampaniya-za-izografisvane-na-hram-sv-pimen-zografski-v-kv-kraymorie.html", "text": "Гражданска инициатива ще търси средства за изографисване на красивата църква „Св. Пимен Зографски“ в  кв. „Крайморие“, съобщиха от пресцентъра на  Община Бургас . Официален старт на дарителската кампания ще бъде даден днес - в деня, в който се почита паметта на българския светец Пимен. Той е живял през 17 век и е посветил живота си на зографското дело, като обновил около 300 църкви и 15 манастири. \r\nВ подкрепа на богоугодното дело Регионален исторически музей ще предостави за поклонение в деня на храмовия празник реликва на светия апостол и евангелист Йоан Богослов. Тя представлява ампула-реликварий и е един от най-ценните експонати от фонда на музея. Реликвата е открита през 2014 г. от екип с ръководител Милен Николов при археологически разкопки на раннохристиянска базилика на п-в Форос, в землището на кв. „Крайморие“. \r\nПредседател на Инициативния комитет е проф. д-р Севдалина Турманова – зам.-областен управител на област Бургас. Кампанията има за цел да набере необходимите средства за зографисването на 250 кв. м. от вътрешността на църквата. Според зографите, за това са нужни около 90 000 лева. \r\nАмпулата-реликварий ще бъде изложена за поклонение заедно с частица от Христовия кръст и мощите на преподобномъченици, пренесени от Йерусалим. Празничната служба започва в 8.00 часа, а литургията в 9.00 часа, водена от Агатополски епископ Йеротей и свещеник Стелиян Кунев. Поклонението ще продължи до 16.00 часа. \r\nВсички постъпили дарения в деня на храмовия празник ще бъдат предоставени за кампанията. \r\nДарителската сметка за зографисване на храм „Св. Пимен Зографски“ е: \r\nIBAN: BG91BUIN95611100616355 \r\nBIC: BUINBGSF \r\nАлианц банк България, клон Бургас", "date": "2018.11.03", "title": "Бургас: Започва дарителска кампания за изографисване на храм „Св. Пимен Зографски“ в кв. „Крайморие“"}
{"url": "http://www.focus-news.net/news/2018/11/03/2586133/sliven-dopalnitelni-avtobusi-shte-obsluzhvat-gradskite-linii-na-arhangelova-zadushnitsa.html", "text": "Допълнителни автобуси ще обслужват градските линии в Сливен на Архангелова задушница. Това съобщиха от  Пътнически превози – Сливен . Ще има допълнителни курсове на автобусите до парк „Нови гробища“ от спирка „Център“ и по линия №24. Маршрути : \r\n– от спирка „Център“: бул.„Стефан Караджа“, бул.„Братя Миладинови“, бул.„Бургаско шосе“, Нови гробища /сп. „Централен паркинг“ и спирка до нов южен портал/ и обратно; \r\n– от пл.„Стоил войвода“ /Текстилен техникум/ л.№24: ул.„Великокняжевска“, ул.„Г.Раковски“, бул.„Панайот Хитов“, бул.„Стефан Стамболов“, бул.„Бургаско шосе“, Нови гробища /сп. „Централен паркинг“ и спирка до нов южен портал/ и обратно. Часове на тръгване : \r\nОт център: 7:30 ч., 7:45 ч., 8:00 ч., 8:15 ч., 8:30 ч., 8:45 ч., 9:00 ч., 9:15 ч., 9:30 ч., 9:45 ч., 10:00 ч., 10:15 ч., 10:30 ч., 10:45 ч., 11:00 ч., 11:15 ч., 11:30 ч., 11:45 ч., 12:00 ч., 12:15 ч. \r\nОт Нови гробища за център: 7:45 ч., 8:15 ч., 8:45 ч., 9:15 ч., 9:30 ч., 9:45 ч., 10:00 ч., 10:15 ч., 10:30 ч, 10:45 ч., 11:00 ч., 11:15 ч., 11:30 ч., 11:45 ч., 12:00 ч., 12:15 ч., 12:30 ч. \r\nОт Професионалната гимназия по текстил: 7:20 ч., 7:40 ч., 8:00 ч., 8:20 ч., 8:40 ч., 9:00 ч., 9:20 ч., 9:40 ч., 10:00 ч., 10:20 ч., 10:40 ч., 11:00 ч., 11:20 ч., 11:40 ч., 12:00 ч., 12:20 ч., 12:40 ч., 13:00 ч. \r\nОт Нови гробища за Професионалната гимназия по текстил: 7:50 ч., 8:10 ч., 8:30 ч., 8:50 ч., 9:10 ч., 9:30 ч., 9:50 ч., 10:10 ч., 10:30 ч., 10:50 ч., 11:10 ч., 11:30 ч., 11:50 ч., 12:10 ч., 12:30 ч., 12:50 ч., 13:10 ч., 13:30 ч.", "date": "2018.11.03", "title": "Сливен: Допълнителни автобуси ще обслужват градските линии на Архангелова задушница"}
{"url": "http://www.focus-news.net/news/2018/11/03/2586137/sofiya-vavezhda-se-vremenna-organizatsiya-na-dvizhenieto-vav-vrazka-sas-sabitie-na-posolstvoto-na-sasht.html", "text": "Въвежда се временна организация на движението във връзка със събитие на посолството на САЩ. Това съобщиха от пресцентъра на  Столична община . От 8.00 до 19.00 часа се забраняват престоят и паркирането на пътни превозни средства на ул. „Проф. Михаил Андреев“ между ул. „Атанас Дуков“ и ул. „Люба Величкова“. От 17.00 часа до 19.00 часа на се забранява влизането на пътни превозни средства по ул. „Проф. Михаил Андреев“ между ул. „Атанас Дуков“ и ул. „Люба Величкова“.", "date": "2018.11.03", "title": "София: Въвежда се временна организация на движението във връзка със събитие на посолството на САЩ"}
{"url": "http://www.focus-news.net/news/2018/11/03/2586136/varna-v-meditsinski-universitet-prof-d-r-paraskev-stoyanov-shte-se-sastoi-tarzhestvenata-promotsiya-na-vipusk-2018-na-fakulteta-po-obshtestveno-zdraveopazvane.html", "text": "От 10.00 часа в Зала 1 на Фестивален и конгресен център - Варна ще се състои тържествената промоция на Випуск 2018 на Факултета по обществено здравеопазване към Медицински университет „Проф. д-р Параскев Стоянов“ - Варна. Това съобщиха от пресцентъра на  Медицински университет - Варна .", "date": "2018.11.03", "title": "Варна: В Медицински университет „Проф. д-р Параскев Стоянов“ ще се състои тържествената промоция на Випуск 2018 на Факултета по обществено здравеопазване"}
{"url": "http://www.focus-news.net/news/2018/11/03/2586135/sofiya-vremenna-avtobusna-liniya-56a-shte-se-dvizhi-ot-metrostantsiya-vardar-do-novata-gora-na-sofiya.html", "text": "На 3 и 4 ноември ще се движи временна автобусна линия 56А от метростанция „Вардар“ до Новата гора на София. Това съобщиха от пресцентъра на  Столична община . Целта е всички, които имат желание да участват в засаждането на новата гора, да имат възможност да ползват градски транспорт.  \r\nАвтобусите ще се движат по маршрута на автобусна линия 56 до кръстовището с ул. „Траян Тенев“ с ул. „Хармония“ и наляво по ул. „Хармония“ до отклонението за сметището при кв. „Суходол“. Линията  ще спира на следните спирки: \r\n- начална/крайна метростанция „Вардар“ за автобусни линии 56 и 45; \r\n- жк „Западен парк“;  \r\n-„Околовръстен път“. \r\nЧасовете на тръгване от метростанция „Вардар“ са 9.00, 10.30, 12.00, 13.30 и 15.00, а от Новата гора на София  10.10, 11.40, 13.10 14.40 и 16.00 часа.", "date": "2018.11.03", "title": "София: Временна автобусна линия 56А ще се движи от метростанция „Вардар“ до Новата гора на София"}
{"url": "http://www.focus-news.net/news/2018/11/03/2586138/burgas-pred-voenniya-klub-shte-bade-otkrita-pametna-plocha-s-imenata-na-zaginalite-ot-24-ti-chernomorski-pehoten-polk.html", "text": "От 11.30 часа при паметника пред Военен клуб - Бургас ще се проведат ритуал по откриване на паметна плоча с имената на загиналите от 24-ти Черноморски пехотен полк и военен ритуал - панихида и полагане на венци и цветя по случай Архангелова (мъжка) задушница. Това съобщиха от пресцентъра на  Община Бургас . Инициативата за изписване имената на загиналите бургазлии във войните за национално обединение 1912 - 1918 г., е на общинския съветник и председател на ВМРО - Бургас Георги Дракалиев. Идеята да бъдат изписани именно върху постамента на паметника на 24-ти Черноморски пехотен полк е на Митко Иванов, председател на Дружество на бургаските художници. \r\nСлед получаване на писмено съгласие за реконструкция на паметника от министъра на отбраната Красимир Каракачанов, в Общински съвет - Бургас бе внесена докладна записка и бяха отпуснати необходимите четири хиляди лева, като по предложение на кмета Димитър Николов средствата са отделени от издръжката на общинската администрация. Проектът е изготвен безвъзмездно от арх. Васил Дончев, който за целта издири имената на всичките 300 загинали бургазлии от Държавна агенция \"Архиви\".  \r\nСъс заповед на военния министър генерал Петър Паренсов от 1880 г., е вменено на Архангелова (мъжка) задушница в младото ни княжество да се отслужва панихида (възпоменание), съпроводена с военни почести за всички, които са положили костите си пред олтара на отечеството. Всяка година на този ден Българската армия провежда военни ритуали в памет на загиналите във войните български воини - ден, в който в молитвите си се сещаме за мъртвите мъже на България, за войниците и офицерите, за знайните и безименни герои. \r\nПочит към загиналите за свободата на родината ще отдадат представители на държавната и местна власт, военнослужещи от гарнизон Бургас, жители и гости на града. В ритуала ще вземат участие военнослужещи от военните формирования от гарнизон Бургас и представителния духов оркестър на Община Бургас.", "date": "2018.11.03", "title": "Бургас: Пред Военния клуб ще бъде открита паметна плоча с имената на загиналите от 24-ти Черноморски пехотен полк"}
{"url": "http://www.focus-news.net/news/2018/11/03/2586134/obshtina-burgas-shte-ukrasi-s-tsvetya-grobovete-na-zasluzhili-burgazlii-po-vreme-na-arhangelova-zadushnitsa.html", "text": "Община Бургас традиционно украсява с цветя гробовете на заслужили бургазлии по време на Архангелова задушница, която тази година отбелязваме на 3 ноември, съобщиха от пресцентъра на  Общината . Имената винаги са различни, а тази година честта се пада на поетесата Петя Дубарова, филантропът и щедрият дарител Александър Георгиев Коджакафалията, историкът и археолог проф. Иван Карайотов и художничката Виолета Масларова. Поднасянето на цветя при техните гробове, в което може да се включи всеки желаещ, ще е в 11.00 – 11.30 часа в събота. То бележи финала на общоградското възпоменание, а в по-ранните часове то ще премине в изпълнение на траурна музика от Духов оркестър при Община Бургас от 10.00 до 10.30 часа и Заупокойна молитва от 10.30 до 11.00 часа. Възпоменанието ще се проведе на площада пред Траурната зала на гробищния парк. \r\nЗа безпрепятственото организиране на потока от хора и автомобили, както и за предпазване на посетителите от нашествието на просещи групи е създадена организация от ОДМВР - Бургас, Дирекция УКОРС на Община Бургас и охранителната фирма на Гробищен парк. \r\nНа 3 ноември Православното християнство отбелязва църковния празник Архангелова Задушница. Всички, които в този ден искат да почетат паметта на починали роднини и близки, могат да се придвижат до гробищен парк с помощта на градския транспорт. линия Б1 \r\n- Терминал Меден Рудник – бул. „Ал. Георгиев Коджакафалията“ – бул. „Захари Стоянов“ – ул. „Спортна“ – Терминал Юг – бул. „Христо Ботев“ – Александровска – бул. „Стефан Стамболов“ – ул. „Никола Петков“ – Велека – Изгрев, Акве Калиде – Терминал Изгрев; \r\n- Терминал Изгрев – Изгрев, Акве Калиде – Велека – ул. „Никола Петков“ – бул. „Стефан Стамболов“ – Александровска – бул. „Христо Ботев“ – Терминал Юг – ул. „Спортна“ – бул. „Захари Стоянов“ – бул. „Ал. Георгиев Коджакафалията“ – Терминал Меден Рудник. линия 11 \r\n- Терминал Славейков – ул. „Проф. Якимов“ – Изгрев, Акве Калиде – Велека – Лазур, ул. „24-ти Пехотен Черноморски полк“ – бул. „Демокрация“ – Ж.П. гара – бул. „Мария Луиза“ – бул. „Стефан Стамболов“ – ул. „Янко Комитов“ – Терминал Славейков. линия 12 \r\n- Терминал Славейков – ул. „Янко Комитов“ – бул. „Стефан Стамболов“ – бул. „Мария Луиза“ – Ж.П. гара – бул. „Демокрация“ – Лазур ул. „24-ти Пехотен Черноморски полк“ – Велека – Изгрев, Акве Калиде – ул. „Проф. Якимов“ – Терминал Славейков.  линия 15 \r\n- Автогара Юг – бул. „Демокрация“ – бул. „Стефан Стамболов“ – ул. „Транспортна“ – кв. Сарафово \r\n- кв. Сарафово – ул. „Транспортна“ – бул. „Стефан Стамболов“ – бул. „Демокрация“ – Автогара Юг. линия Б11 \r\n- Терминал Меден рудник – ул. „Въстаническа“ – бул. „Захари Стоянов“ – ул. „Индустриална“ – бул. „Иван Вазов“ – бул. „Демокрация“ – бул. „Стефан Стамболов“ – ул. „Никола Петков“ – ул. „Петко Задгорски“ – Терминал Изгрев. \r\n- Терминал Изгрев – ул. „Петко Задгорски“ – ул. „Никола Петков“ – бул. „Стефан Стамболов“ – бул. „Демокрация“ – ул. „Иван Вазов“ – ул. „Индустриална“ – ул. „Петко Задгорски“ – бул. „Захари Стоянов“ – ул. „Въстаническа“ – Терминал Меден рудник. \r\nПри необходимост, „Бургасбус“ има готовност да осигури допълнителни автобуси по горепосочените линии.", "date": "2018.11.03", "title": "Община Бургас ще украси с цветя гробовете на заслужили бургазлии по време на Архангелова задушница"}
{"url": "http://www.focus-news.net/news/2018/11/03/2586140/sofiya-vavezhda-se-vremenna-organizatsiya-na-dvizhenieto-vav-vrazka-s-futbolnata-sreshta-mezhdu-otborite-na-levski-i-botev-plovdiv.html", "text": "Въвежда се временна организация на движението във връзка с футболната среща между отборите на „Левски и „Ботев” (Пловдив). Това съобщиха от пресцентъра на  Столична община . \r\nЗабраняват се престоят и паркирането на пътни превозни средства,  както следва: \r\nОт 08.00 до 20.00 часа на 03.11.2018 г. при сектор „Г” на  Националния стадион „Васил Левски”. \r\nОт 12.30 до 19.30 часа на 03.11.2018 г. на моста пред Национален стадион „Васил Левски” – 20 /двадесет/ паркоместа. \r\nОт 16.30 часа на 03.11.2018 г. до приключване на футболната среща, само при необходимост и по преценка на ръководството на СДВР да се забрани влизането на пътни превозни средства в двете посоки, с изключение на автобусите на масовия градски транспорт по: \r\n. ул. „Ген. Гурко” между бул. „Васил Левски” и бул. „Евлоги и Христо Георги; \r\n. бул. „Евлоги и Христо Георгиеви” между пл. „Орлов мост” и бул. „Черни връх”; \r\n. бул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2018.11.03", "title": "София: Въвежда се временна организация на движението във връзка с футболната среща между отборите на „Левски и „Ботев” (Пловдив)"}
{"url": "http://www.focus-news.net/news/2018/11/03/2586126/panihida-po-povod-arhangelova-zadushnitsa-shte-bade-otsluzhena-vav-voenniya-mavzoley-kostnitsa-na-tsentralnite-sofiyski-grobishta.html", "text": "Панихида по повод Архангелова (мъжка) задушница ще бъде отслужена от 11.00 часа във Военния мавзолей-костница на Централните софийски гробища. Това съобщиха от пресцентъра на  Министерство на отбраната . На Архангелова задушница отдаваме признателност и почитаме паметта на българските военнослужещи, загинали във войните, в операции по поддържане на мира и при изпълнение на воинския дълг в мирно време. Заупокойната служба ще отслужи Негово Преосвещенство Белоградчишкият епископ Поликарп.  \r\nНа ритуала в София ще присъстват министърът на отбраната Красимир Каракачанов, началникът на отбраната генерал Андрей Боцев, командирът на Сухопътните войски генерал-майор Михаил Попов, заместник-командващият на Съвместното  командване на силите генерал-майор Иван Лалов, заместник-командирът на Военновъздушните сили бригаден генерал Петьо Мирчев, представители на ръководството на Министерството на отбраната, висши офицери, членове на военнопатриотичните съюзи.  \r\nПанихида по повод Архангелова (мъжка) задушница ще бъде отслужена и в градовете Асеновград, Бургас, Варна, Пловдив, Плевен и Ямбол. \r\nВ ритуалите в памет на загиналите воини ще участват военнослужещи от Националната гвардейска част, Сухопътните войски, Военновъздушните и Военноморските сили и бригада Специални сили.  \r\nПанихидата в Пловдив ще започне в 11.00 часа в Централния гробищен парк пред паметника на опълченците. Заупокойната молитва в Плевен ще започне в 11.00 часа пред паметника на загиналите от Четвърти пехотен полк в Сръбско-българската война 1885 г. Панихидата в Асеновград ще започне в 11.30 часа пред паметника на загиналите във войните 1912-1913 г. в района на 4-ти артилерийски полк. В Ямбол заупокойната молитва ще започне в 10.45 часа пред параклиса в гробищния парк в града. Във Варна ритуалът ще започне в 11.00 часа в района на Старите гробища пред паметника на загиналите офицери, подофицери и войници във войните 1912-1918 г. Панихидата в Бургас ще започне в 11.30 часа пред паметника на загиналите от 24-ти Черноморски пехотен полк пред военния клуб в града. Ще бъде отслужена заупокойна молитва и ще бъдат поднесени венци и цветя. Преди това ще бъде открита плоча с имената на загиналите воини от 24-ти Черноморски пехотен полк. \r\nПредставители на Министерството на отбраната ще участват във възпоменателния ритуал в памет на  загиналите български воини в Първата световна война, който ще се състои на българското военно гробище в с. Цапари, както и в панихидата в църквата „Свети Георги“ в с. Цапари, Македония. На ритуалите ще присъстват също ветерани от военно-патриотичните съюзи и военни аташета, акредитирани в Република Македония. Ще бъдат поднесени цветя пред офицерските паметници. \r\nРитуалът в памет на загиналите български воини се провежда от 1924 г. Традицията е прекъсната през 1946 г. Възстановена е през 1992 г. от Министерството на отбраната и Съюза на военноинвалидите и военнопострадалите.", "date": "2018.11.03", "title": "Панихида по повод Архангелова задушница ще бъде отслужена във Военния мавзолей-костница на Централните софийски гробища"}
{"url": "http://www.focus-news.net/news/2018/11/03/2586141/varna-voennite-moryatsi-shte-pochetat-pametta-na-zaginalite-za-svobodata-na-balgariya.html", "text": "Военните моряци ще почетат паметта на загиналите за свободата на България. Това съобщиха от пресцентъра на  Военноморските сили . Всяка година на Архангелова (мъжка) задушница Българската армия провежда военни ритуали (панихиди) в памет на загиналите във войните български войни.  \r\nНа ритуала в град Варна, организиран съвместно от Варненска и Великопреславска Света митрополия, Община Варна и командването на Военноморските сили, ще участват Представителният духов оркестър и почетен караул от ВВМУ „Н. Й. Вапцаров”, представители на държавната и местна власт. \r\nОт 11.00 часа в района на Старите гробища пред „Паметника на загиналите офицери, подофицери и войници във войните 1912-1918 г.” ще бъде отслужена панихида и ще бъдат поднесени венци и цветя.", "date": "2018.11.03", "title": "Варна: Военните моряци ще почетат паметта на загиналите за свободата на България"}
{"url": "http://www.focus-news.net/news/2018/11/03/2586139/veliko-tarnovo-bezplatni-avtobusni-linii-shte-patuvat-v-grada-za-arhangelska-zadushnitsa.html", "text": "Две безплатни автобусни линии ще пътуват във Велико Търново за Архангелска задушница. Това съобщиха от пресцентъра на  Общината . Със съдействието на кмета Даниел Панов автобусите ще бъдат осигурени от транспортните фирми „Надежда” и „Алекс ОК”. Разписанието е съобразено с панихидата, която ще бъде отслужена в градския гробищен парк. Началото на службата е в 11.00 часа. \r\nПървата линия ще е с начална точка площад „Цар Асен I”. Автобусите ще потеглят в 10.00 часа и 10.30 часа и ще пътуват по улиците „Иван Вазов”, „Стефан Стамболов”, „Независимост”, „Васил Левски” и ще стигат до Гробищен парк по бул. „България” и ул. „Беляковско шосе”. Те ще спират на всички обособени спирки.  \r\nАвтобусите по втората линия ще тръгнат от главната спирка в квартал „Чолаковци” също в 10.00 часа и 10.30 часа. Те ще преминават през жилищните зони „Бузлуджа” и „Зона В” и ще стигат до гробищния парк. Маршрутът обхваща последователно ул. „Сан Стефано”, бул. „Никола Габровски”, ул. „Георги Измирлиев”, ул. „Георги Живков”, ул. „Иларион Драгостинов”, ул. „Лазурна”, ул. „Стоян Коледаров”, пътен възел „Качица”, ул. „Краков” и ул. „Беляковско шосе”. Автобусите ще спират на всички спирки.", "date": "2018.11.03", "title": "Велико Търново: Безплатни автобусни линии ще пътуват в града за Архангелска задушница"}
{"url": "http://www.focus-news.net/news/2018/11/03/2586142/veliko-tarnovo-chitalishte-sedmi-yuli-shte-otbelezhi-10-godini-ot-osnovavaneto-si-s-praznichen-kontsert.html", "text": "Великотърновското читалище „Седми юли“ кани на празничен концерт по повод 10 години от основаването. Това съобщиха за  Радио „Фокус“ – Велико Търново  организаторите. Събитието ще се проведе от 18.00 часа в Голяма зала на Общината Велико Търново. На сцената ще излязат вокален състав „Grammys“, Никола Чочев, ДФА „Търновче“, Вокално студио „Таланти“ при НЧ „Искра 1896“, Фолклорна формация „Трапезица“. Концертът е безплатен. Той се организира със съдействието на Община Велико Търново. \r\nЧиталище „Седми юли“ е най-младото във Велико Търново. В него членуват 163-ма души. Към него работят пет клуба по интереси – юридически, философски, психологически, с политологична насоченост и за любители фотографи. Читалището провежда през годините дискусии, кръгли маси, четения, изложби и други. \r\nНадежда КРЪСТЕВА", "date": "2018.11.03", "title": "Велико Търново: Читалище „Седми юли“ ще отбележи 10 години от основаването си с празничен концерт"}
{"url": "http://www.focus-news.net/news/2018/11/03/2586144/burgas-zhiva-izlozhba-s-nad-250-elitni-kanarcheta-shte-bade-predstavena-v-ekspozitsionen-tsentar-flora.html", "text": "Жива изложба с над 250 елитни канарчета ще бъде представена в Експозиционен център „Флора“ на 3 и 4 ноември от 10.00 часа до 18.00 часа. Това съобщиха от пресцентъра на  Община Бургас . В първите два дни на събитието (01 и 02 ноември) международно жури ще оценява качествата на селектирани екземпляри. Сред тях ще са както любимите цветни птички в нежен бял цвят и ярки нюанси на жълтото и червеното, съчетани с черно, сиво или кафяво, така и особено интересните фигурно-стойкови канарчета с различни форми на телата и оперението. \r\nОрганизатор на събитието е Сдружението „Българска асоциация за декоративни птици“, със съдействието на Община Бургас. \r\nВходни такси: редовен билет - 3 лв., за учащи и пенсионери - 1 лв., за деца под 7 г. - безплатно. Билети ще се продават на място в експоцентър „Флора“.", "date": "2018.11.03", "title": "Бургас: Жива изложба с над 250 елитни канарчета ще бъде представена в Експозиционен център „Флора“"}
{"url": "http://www.focus-news.net/news/2018/11/03/2586145/futbol-s-masov-boy-priklyuchi-istanbulskoto-derbi-galatasaray-fenerbahche.html", "text": "Футбол: С масов бой приключи истанбулското дерби Галатасарай – Фенербахче. Мачът приключи при резултат 2:2 след като домакините от Галатасарай поведоха с 2:0, а Фенербахче изравни до 2:2. В момента, в който реферът свири край на двубоя, на терена започна масов бой, в който взеха участие играчи от двата отбора и представители на щабовете им. Трима футболисти получиха червени картони. Роберто Солдадо и Жаилсон от Фенербахче и Баду Ндиайе от Галатасарай.", "date": "2018.11.03", "title": "Футбол: С масов бой приключи истанбулското дерби Галатасарай – Фенербахче"}
{"url": "http://www.focus-news.net/news/2018/11/03/2586143/fokus-makedoniya-nyama-kvalifitsirano-mnozinstvo-za-otnemane-na-mandata-na-nikola-gruevski.html", "text": "Осемте опозиционни депутати, изключени от ВМРО-ДПМНЕ няма да гласуват за отнемане на мандата на Никола Груевски, пише македонското електронно издание  “Фокус“ . \r\nИзглежда, че няма да има мнозинство от две трети в парламента, за да се отнеме мандата на Никола Груевски. Депутатът Елизабета Канска-Милевска заяви днес, че няма да гласува за такова предложение. \r\n„Няма да гласувам за отнемането на мандата на Никола Груевски“  - отговори тя на журналистически въпрос. \r\nСъщото беше потвърдено от депутатите от новата парламентарна група от опозиционни депутати, които подкрепиха промените в конституцията. \r\nГласът им е от решаващо значение, тъй като за лишаване от парламентарен мандат е необходимо мнозинство от две трети. \r\nЗа вторник е насрочено заседанието на Комисията по мандатни въпроси, която трябва да вземе решение за мандата на Никола Груевски и да го представи на гласуване на депутатите.  Юлиян Марков", "date": "2018.11.03", "title": "„Фокус“ (Македония): Няма квалифицирано мнозинство за отнемане на мандата на Никола Груевски"}
{"url": "http://www.focus-news.net/news/2018/11/03/2586150/blagoevgrad-intenzivno-e-dvizhenieto-po-avtomagistrala-struma-i-glaven-pat-e-79.html", "text": "Интензивно е движението по автомагистрала „Струма“ и главен път Е-79. Това съобщи за  Радио „Фокус“ – Пирин  дежурният служител в Областно пътно управление – Благоевград. Натоварен е и трафикът по второкласен път – 19 Симитли – Гоце Делчев. През изминалата нощ обстановката по пътищата в областта е била спокойна и няма регистрирани тежки пътни инциденти. Повишена опасност от падащи камъни има в Кресненското дефиле и  в района на Предел. Не се извършват ремонтни дейности по Републиканската пътна мрежа. Няма въведени ограничения за движението на леки и товарни автомобили. \r\nЛивия НИНОВА", "date": "2018.11.03", "title": "Благоевград: Интензивно е движението по автомагистрала „Струма“ и главен път Е-79"}
{"url": "http://www.focus-news.net/news/2018/11/03/2586148/plovdiv-politsiyata-e-predpriela-vsichki-merki-za-sigurnost-vav-vrazka-s-futbolnata-sreshta-mezhdu-otborite-na-lokomotiv-i-tsska.html", "text": "Полицията в Пловдив е предприела всички мерки за сигурност във връзка с футболната среща между отборите на „Локомотив“ и ЦСКА. Това съобщиха за  Радио „Фокус“ – Пловдив  от Областната дирекция на МВР. Мачът ще се състои от 15.00 часа на стадион „Локомотив“ в Пловдив. В деня на мача, съгласно заповед на кмета на Община Пловдив е забранена продажбата на алкохол на територията на  спортната зона. Възможно е от 13.00 часа да бъде въведена временна реорганизация на движението по бул. „Освобождение“, в участъка от кръстовището му с бул. „Менделеев“, ул. „Димитър Ризов“, по продължение с ул. „Цветан Лазаров“ до кръстовището между бул. „Санкт Петербург“ с ул. „Лев Толстой“. Преди, по време и след приключване на футболната среща, полицейските служители ще следят за опазването на реда и недопускането на инциденти на територията на Пловдив. Ще бъде създадена организация за безпроблемно придвижване на зрителите за и от стадиона. За да се избегне струпване на желаещи да гледат мача, вратите на спортното съоръжение ще бъдат отворени в 12.30 часа. На изградените контролно-пропускателни пунктове полицаите ще извършват щателни проверки, а при охраната на мача ще бъде използвано и видеонаблюдение. Призовават се привържениците да спазват стриктно разпорежданията на  служителите на реда. Нарушителите ще бъдат санкционирани съгласно Закона за опазване на обществения ред при провеждането на спортни мероприятия. На територията на спортната зона не се допускат лица, които отказват да бъдат проверени, лица без лична карта и такива, които отказват да изпълняват създадения ред и условия за влизане и пребиваване в спортния обект, такива, в които се открият предмети и вещества, чието внасяне на територията на спортната зона и спортния обект е забранено. Няма да се допускат също лица, употребили алкохол или под въздействие на наркотични или други упойващи вещества, както и такива във видимо неадекватно или агресивно състояние, неможещи да контролират поведението си. \r\nТони МИХАЙЛОВ", "date": "2018.11.03", "title": "Пловдив: Полицията е предприела всички мерки за сигурност във връзка с футболната среща между отборите на „Локомотив“ и ЦСКА"}
{"url": "http://www.focus-news.net/news/2018/11/03/2586146/plovdiv-izvanredni-avtobusi-na-gradskiya-transport-shte-se-dvizhat-v-plovdiv-za-zadushnitsa.html", "text": "Извънредни автобуси на градския транспорт ще се движат в Пловдив за Задушница. Това съобщиха за  Радио „Фокус“ – Пловдив  от ОП „Организация и контрол на транспорта“. За да се осигури нормалното транспортно обслужване на гражданите във връзка с Архангелова задушница, с делнично разписание, съгласно утвърдената общинска транспортна схема ще работят градските автобуси №7, 11, 25, 36 и 66. Автобусите с №27 ще изпълняват празничен маршрут до траурен парк „Север“. \r\nТони МИХАЙЛОВ", "date": "2018.11.03", "title": "Пловдив: Извънредни автобуси на градския транспорт ще се движат в Пловдив за Задушница"}
{"url": "http://www.focus-news.net/news/2018/11/03/2586152/ikona-na-sv-georgi-ot-zografskiya-manastir-pristiga-v-sofiya.html", "text": "Тази вечер, с благословиението на Негово Светейшество Неофит, митрополит Софийски и патриарх Български, в столичния храм „Св. Кирил и Методий“ в кв. „Красно село“ ще бъде тържествено посрещната икона на св. Георги Зографски, предаде репортер на  Агенция „Фокус“ . Иконата е изписана като точно копие на главната светиня на българския светогорски манастир „Св. Георги Зограф“ – т. нар. Фануилска икона на св. Георги.  \r\nИконата е изписана от светогорски брат и е с размерите на оригинала, с красив релефен златен обков. Тя вече повече месец  пребивава в Зографската св. обител.  \r\nВ 17.00 часа тя ще бъде внесена с лития в църквата „Св. Кирил и Методий“, след което там ще започне празнична вечерня по атонски устав. Богослужението ще продължи до 23 часа. \r\nС благословението на Негово Светейшество Българския патриарх и Софийски митрополит Неофит иконата на св. Георги ще остане в църквата „Св. св. Кирил и Методий“. \r\nХрамовото духовенство желае да бъде построен и параклис, посветен на християнския великомъченик и чудотворец св. Георги, където да се съхранява св. икона. \r\nЦърковното предание свързва Фануилската икона на св. Георги със самото основаване на Зографската св. обител. Тя се появява по чудодеен начин в храма след молитва на монасите, основатели на обителта, и така Бог открива волята Си кой да бъде покровителят на новия манастир в градината на св. Богородица. Оригиналът на тази древна икона се е съхранявал няколко века в манастира Фануил, близо до Лида, родното място на св. Георги. Местното предание разказва, че една нощ образът на светеца върху главната им икона се заличил и изчезнал, а на игумена Евстратий било открито, че иконата е била пренесена на Атон. Фануилската неръкотворна икона на св. Георги днес е една от най-големите светини на Света гора.  \r\nНикола ПЕТКОВ", "date": "2018.11.03", "title": "Икона на св. Георги от Зографския манастир пристига в София"}
{"url": "http://www.focus-news.net/news/2018/11/03/2586147/denyat-3-noemvri-v-balgarskata-istoriya.html", "text": "През 1885 г. в хода на Сръбско-българската война (1885 г.) започва боят при Врабча между Трънския прикриващ отряд и настъпващата в пълен състав сръбска Шумадийска дивизия. Под силния сръбски натиск българските подразделения започват организирано оттегляне към Секиричкия мост. Положението овладява 4 дружина от 5 пехотен полк с командир капитан М. Маринов. Те настъпват към височината Драговски камък и към края на деня спират Шумадийската дивизия. \r\nПрез 1896 г. пък започва третият конгрес на македонската емиграция, в които участват 26 делегати. Председател на Върховния комитет е генерал Данаил Николаев (до 6 март 1897 г.), подпредседател е Йосиф Ковачев (председател през март-юни 1897 г.). \r\nОбнародван е Закон за инспектората по труда през 1907 г., чрез който е създадена Инспекцията по труда.  \r\nВ хода на Балканската война през 1912 г. Първа и Трета Българска армия започват атака на укрепената линия при Чаталджа. Три години по-късно в хода на Първата световна война (1914-1918 г.) български войски завземат Прилеп. \r\nПрез 1944 г. - по време на Втората световна война (1939-1945 г.), след седемдневни упорити боеве, Втора българска армия освобождава Подуево. Това настъпление е част от т. нар. Косовска операция.  \r\nПрез 1891 г. е роден контраадмирал - Сава Николов Иванов. \r\nПрез 1907 г. умира българският възрожденски деец, поет, общественик, живописец, един от най-образованите хора на своето време - Константин Величков. \r\n2017 г. \r\nПроф. Божидар Димитров получава награда за изключителен принос в развитието на българската култура. На церемония в Министерството на културата министърът на културата Боил Банов награждава дългогодишния директор Националния исторически музей с грамота и реплика на златен овен от съкровището на хан Кубрат. \r\n2000 г. \r\nНародното събрание (НС) прима на първо четене предложените от Министерския съвет промени в Закона за преобразуване и приватизация на държавни и общински предприятия (ЗППДОП). Според новите текстове, решенията за приватизацията на монополите в енергетиката, телекомуникациите и други сфери на обществените услуги да се вземат след одобрение от Народното събрание (НС). \r\n1996 г. \r\nПровежда се вторият тур на вторите преки избори за президент и вицепрезидент на България, спечелени от кандидатите на Обединените демократични сили Петър Стоянов и Тодор Кавалджиев. Техни опоненти са Иван Маразов и Ирина Бокова, издигнати от БСП. \r\n1991 г. \r\nЗа председател на XXXVI Народно събрание е избран Стефан Савов. \r\n1989 г. \r\nНезависимото сдружение \"Екогласност\" връчва в Народното събрание послание с над 11 000 подписа срещу проекта \"Рила-Места\". Връчването на посланието е съпроводено с шествие, което е първата масова демонстрация срещу властта. В демонстрацията се включват около 4000 души. \r\nПубликуван е указ за допълнение на Закона за народното здраве. Той предвижда създаването на Фонд \"Здравно осигуряване\", като средствата се събират от задължителни вноски на гражданите и от държавния бюджет. Гарантира се безплатната медицинска помощ. \r\n1988 г. \r\nВ Софийския университет е създаден неформалният Клуб за подкрепа на гласността и преустройството. Учредители са около 80 души, но година по-късно клубът наброява около 300 души. Сред създателите му са известни творци и учени като Желю Желев, Христо Радевски, Валери Петров, Радой Ралин, Блага Димитрова, Невена Стефанова, Чавдар Кюранов, Искра Панова, Марко Ганчев, Георги Мишев, Христо Радевски, режисьорът Дучо Мундров, професорът философ Кирил Василев, химикът академик Алексей Шелудко, повечето от които са членове на БКП. \r\n1976 г. \r\nПодписана е спогодба между България и СССР за културно и научно сътрудничество. \r\n1970 г. \r\nОткрит е Химкомбинатът във Видин. \r\n1968 г. \r\nПостигната е договореност за построяване на пряка железопътна линия между България и Турция. \r\nОткрит е домостроителният комбинат \"Земляне\" - София. \r\n1964 г. \r\nПолитбюро на ЦК на БКП решава да се започнат преговори с Турция за договаряне начина на изселване на желаещите български турци. Турската страна две години не реагира на българското предложение. \r\nСъздадено е Министерство на външната търговия. \r\nОсновано е ТАБСО - българо-съветско акционерно дружество за гражданска авиация. От 1966 г. дружеството се преобразува в стопанско обединение БГА \"Балкан\". \r\n1947 г. \r\nЗапочва фестивал на съветските филми в България, посветен на 30-годишнината от Октомврийската революция в Русия. \r\n1944 г. \r\nПо време на Втората световна война (1939-1945 г.), след седемдневни упорити боеве, Втора българска армия освобождава Подуево. Това настъпление е част от т. нар. Косовска операция.  \r\nКосовската операция е настъпателна операция на българската армия срещу войски на Третия райх (повече от две дивизии), разположени в района на Майдан планина, Преполац и планината Голак. Проведена е в периода 21 октомври - 21 ноември 1944 г. Целта й е да се прекъсне пътя на оттеглящите се от Гърция група армии \"Е\" на Вермахта. С Косовската операция завършва първата фаза на участието на България във Втората световна война на страната на антихитлеристката коалиция. \r\n1944 г. \r\nЗапочва Общо събрание на вносители на филми, производители на български филми, кинопритежатели, оператори, режисьори и лаборанти. Възстановен е Съюзът на филмовите дейци. За председател е избран Александър Вазов. \r\n1919 г. \r\nАнтантата връчва отговор на българското възражение по мирния договор след края на Първата световна война и незначително поправя военните и репарационните клаузи. Дава се 10-дневен срок за окончателно приемане на договора. \r\n1915 г. \r\nВ хода на Първата световна война (1914-1918 г.) български войски завземат Прилеп. \r\n1912 г. \r\nВ хода на Балканската война Първа и Трета Българска армия започват атака на укрепената линия при Чаталджа. \r\n1907 г. \r\nОбнародван е Закон за инспектората по труда, чрез който е създадена Инспекцията по труда. \r\n1896 г. \r\nЗапочва Третият конгрес на македонската емиграция, в който участват 26 делегати. Председател на Върховния комитет е генерал Данаил Николаев (до 6 март 1897 г.), подпредседател е Йосиф Ковачев (председател през март-юни 1897 г.). \r\n1885 г. \r\nВ хода на Сръбско-българската война( 1885 г.) започва боят при Врабча между Трънския прикриващ отряд и настъпващата в пълен състав сръбска Шумадийска дивизия. Отрядът има състав 1 дружина от 4 пехотен Плевенски полк, 1 запасна рота от 1 Софийски пехотен полк и взвод от тридюймовата (76 мм) артилерийска батарея. Отрядът заема височините около с. Врабча. Усилен е от 3 пехотна дружина на 5 пехотен Дунавски полк. Сърбите започват настъплението на 3 ноември 1885 г. Под силния им натиск българските подразделения започват организирано оттегляне към Секиричкия мост. Положението овладява 4 дружина от 5 пехотен полк с командир капитан М. Маринов. Те настъпват към височината Драговски камък и към края на деня спират Шумадийската дивизия. На тази дата са родени : \r\n1966 г. \r\nРодена е Лилия Абаджиева - български театрален режисьор. Завършва специалност \"Режисура за драматичен театър\" в НАТФИЗ. Работи върху постановките \"Мяра за мяра\" (1995 г.), \"Женитба\" (1997 г.), \"Хамлет\" (1997 г.), \"Страданията на младия Вертер\" (1998 г.), \"Ревизор\" (1999 г.), \"Ромео и Жулиета\" (2000 г.), \"Чайка\" (2001 г.), \"Записки от подземието\" (2002 г.). \r\n1935 г. \r\nРоден е Георги Мишев Иванов - български белетрист. Завършва журналистика в Софийския университет. Член е на Комитета за защита на Русе и депутат в VII ВНС. Автор на сценариите “Ако не иде влак”, “Момчето си отива”, “Преброяване на дивите зайци”, “Селянинът с колелото”, “Щурец в ухото” и на белетристичните книги “Синеокият рибар”, “Две момчета и Олимпи”, “Осъмски разкази”, “Хлапето”, “Адамити”, “Добре облечени мъже. Прости провинциални разкази”, “Матриархат”, “Носачи на жалони”, “Приказки по домофона”, “Гумена глава”, “Отдалечаване”, “Вилна зона”, “Произведено в провинцията”, “Дами канят”, “Четиво за мислещи тръстики”. \r\n1922 г. \r\nРоден е Георги Свежин - български поет, драматург и журналист. Завършва медицина в София. Заместник-главен редактор е на вестник “Здравен фронт”; редактор е във вестник “Работническо дело”,“Пламък”; главен редактор е на вестник “Пулс”; “Съвременна мисъл”; “Мисъл”. Директор на Националния музей на българска литература. Стихосбирки: “Непреклонна младост”, “Всеки смята себе си за гений”, “Дяволски трели”, “Очите парят”, “Злото от срам не умира”, “Диагнози” и др. \r\n1891 г. \r\nРоден е контраадмирал Сава Николов Иванов.  \r\nЗавършва Военното училище в София, както и морски кадетски корпус в Санкт Петербург, Русия. През 1915 г. става командир на кораб, от 1918г.до 1919 г. е началник на водосамолетната станция във Варна, а в периода 1928 – 1931 г.- началник на Морското училище.  През 1931 г. става командир на Минната дружина; 1932 г. – на Морската бригада; в периода 1933 г. – 1935 г. – командир на Дунавската флотилия (Началник на Дунавските бази – 1934 г. ). В периода 05.12.1935 г. -01.04.1937 г. е командир на Морската дивизия. От 1923 г. е член на Главното управление на Български Народен Морски сговор. Написва и издава 16 книги, превежда 32 и пише 372 статии. \r\n1883 г. \r\nВ Сливен е роден художникът Сирак Скитник (1883 - 1943). Истинското име на Сирак Скитник е Панайот Тодоров Христов. Завършва Софийската  духовна семинария. Учителства в прогимназията в с. Върбеш и в Сливен. В продължение на четири години учи изобразително изкуство в Петербург при големите художници Бакст, Бенуа и Шагал. Участва в трите войни – Балканската, Междусъюзническата и Първата световна. Връща се с офицерско звание със златен кръст за храброст, но и с парче от шрапнел в гърдите, което, по думите на Багряна, „не намери време да извади”. Драматург и артистичен секретар на Народния театър в София (1923 - 1924 г.), библиотекар в Министерството на просвещението (1924 - 1925 г.), първи председател на Съюза на българските художници през 1931 г. Началник и главен ръководител на Радио София (от 1935 г.). Сътрудничи със стихове на сп. “Художник”, “Наш живот”, “Наблюдател”, “Знание”, “Бисери”, “Българан”; с художествено-критически статии - на сп. “Демократически преглед” и “Златорог”; с театрална критика - на сп. “Огнище”; със статии по изобразителни изкуства - на сп. “Златорог”, “Българска реч”, “Съвременник”; с илюстрации - на сп. “Българан”, “Везни”, “Хиперион”, “Съвременник”, “Завети”. Илюстрира поемите на Едгар Алън По в превод на Г. Михайлов (1920 г.), “Марионетки” от Ч. Мутафов (1920 г.) и др. \r\nУмира на 5 март 1943 г. \r\n1855 г. \r\nРоден е Степан Юринич - български зоолог, обществен и културен деец, действащ член на БКД от 1900 г.  \r\nЮринич е хърватин по произход. Доцент е във Висшето училище в София (днешен Софийски Университет “Св. Климент Охридски”). Юринич е пръв български професор по зоология от 1904 г., ректор на Софийския Университет в периода 1911-1912 г. Научните му трудове обхващат безгръбначните и гръбначните животни. Автор е и на политически, исторически и др. съчинения и статии, превежда български лититературни произведения на хърватски език. На тази дата умират : \r\n2005 г. \r\nУмира актрисата Маргарита Дупаринова. Родена е на 1 юли 1921 г. Тя е дъщеря на Спас Дупаринов, деец на БЗНС, убит през 1923 г. През 1944 г. завършва Държавната театрална школа при Народния театър \"Иван Вазов\". През същата година изиграва ролята на Милкана от пиесата на Рачо Стоянов \"Майстори\". В състава на Народния театър е неизменно до 1990 г. \r\n1967 г. \r\nУмира Николай Марангозов (псевдоним на Николай Нейков Цанев) - български поет. Роден през 1900 г. Завършва Априловската гимназия в Габрово. Работи и следва архитектура в Дрезден и Берлин (1923 г.-1932 г.). В България работи като архитект (негови са проектите на аерогарата в София, хотели в курорта “Дружба” до Варна и др.). \r\n1959 г. \r\nУмира археологът Андрей Протич (1875 - 1959). Роден е във Велес на 8 ноември 1875 г. Завършва германистика, история на изкуството и философия в Лайпциг. След завръщането си в България, учителства в София, сътрудничи на редица вестници и списания, един от основателите е на списание \"Съвременно изкуство\". От 1920 г. до 1928 г. е директор на Народния археологически музей. Научните му интереси са в областта на средновековното българско изкуство. Умира на 3 ноември 1959 г. По-важни трудове: \"Изкуството в България\" (1908), \"Иконография и византийско изкуство\" (1942), \"Югозападната школа в българската стенопис през XIII и XIV в.\" (1925) и др. \r\n1948 г. \r\nУмира Спас Иванов Икономов - български журналист. Дълги години е репортер и редактор на вестник \"Народни права\" (1888-1932 г.). Известен е с репортажите си от фронта по време на Балканската (1912-1913 г.) и Първата световна война (1914-1918 г.). Редактира всекидневника \"Ново време\" (1930-1934 г.) и седмичника \"Акцизен преглед\" (1938-1944 г.). \r\n1907 г. \r\nУмира Константин Величков – български възрожденски деец, поет, общественик, живописец. Роден е в Пазарджик през 1855 г.  \r\nСтипендиант е във френския султански лицей в Цариград. \r\nВ родния си град е учител и председател на читалище “Виделина”.  \r\nВключва се в подготовката на Априлското въстание през 1876 г. Лежи около 4 месеца в турските затвори, а по-късно описва преживяното в мемоарите си “В тъмница”. По време на Руско-турската война е преводач в руската армия. След Освобождението развива бурна обществена дейност в столицата на Източна Румелия - Пловдив. Участва в редактирането на вестник “Народний глас”, списание “Зора”, в съставянето и издаването на “Българска христоматия” (заедно с Иван Вазов), в редакционния комитет на списание “Наука”.  \r\nАвтор на “Мортагон” – двуактен фарс, драмите “Отечество” и “Вичензо и Анжелина”. В кабинета на Константин Стоилов е министър на обществените сгради и съобщенията, министър на народното просвещение, министър на търговията. По негова инициатива се основава Рисувателното училище (Художествената академия). Член е на Българското книжовно дружество (днес БАН) от 1884 г. Поради заболяване и несъгласие с политиката на управляващите емигрира. \r\n1885 г. \r\nУмира Константин Григоров Халачев - български военен деец, подпоручик.  \r\nКонстантин Халачев е роден през 1861 г. Като емигрант във Влашко става доброволец в Сръбско-турската война (1876 г.). Сражава се при Гредетин, Бабина глава и др. След избухването на Руско-турската война (1877-1878 г.) постъпва в Българското опълчение и е зачислен в 3-та рота на 5-та опълченска дружина. Участва в боевете при Стара Загора, на Шипка и Шейново. Константин Халачев е награден с Георгиевски кръст IV степен. След Освобождението постъпва във Военното училище в София (пети випуск – 1884 г.). Служи в 5-ти пехотен Дунавски полк, а в Сръбско-българската война (1885 г.) командва 8-ма рота от полка. За изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2018.11.03", "title": "Денят 3 ноември в българската история"}
{"url": "http://www.focus-news.net/news/2018/11/03/2586149/na-arhangelova-zadushnitsa-vav-vsichki-eparhii-na-balgarskata-pravoslavna-tsarkva-se-pravyat-pomeni-za-otishlite-si-ot-tozi-svyat-nashi-blizki.html", "text": "Всяка година в съботата предшестваща големия християнски празник, посветен на водача на небесното войнство св. архангел Михаил /Архангеловден/, Православната църква отдава почитта си към нашите покойници чрез една от трите най-големи задушници за годината - Архангелова задушница. По този повод във всички епархии на Българската православна църква се правят помени за отишлите си от този свят наши близки, предаде репортер на  Агенция „Фокус“ . \r\nОт 11.00 часа с благословението на Негово светейшество Българския патриарх и Софийски митрополит Неофит, панихида при Военния мавзолей-костница на Централните софийски гробища за загиналите български войни ще отслужи Негово преосвещенство Белоградчишки епископ Поликарп - викарий на Софийския митрополит, в съслужение с други духовници.    \r\nВ столичната митрополитска катедрала „Св. вмца Неделя“ общият помен  ще започне след заупокойната света Литургия. Тя е с начален час 9.00 часа.  \r\nНикола ПЕТКОВ", "date": "2018.11.03", "title": "На Архангелова задушница във всички епархии на Българската православна църква се правят помени за отишлите си от този свят наши близки"}
{"url": "http://www.focus-news.net/news/2018/11/03/2586157/emblematichniyat-tsarkoven-hor-sv-yoan-kukuzel-angeloglasniyat-otbelyaza-50-godini-ot-svoeto-osnovavane.html", "text": "През настоящата година се изпълват 50 години от основаването и първата публична изява на прославения Камерен ансамбъл „Св. Йоан Кукузел – Ангелогласният“. Честването на юбилея се превърна в едно от централните църковни и културни събития през настоящата седмица и година, предаде репортер на  Агенция „Фокус“ . \r\nКамерният ансамбъл „Св. Йоан Кукузел – Ангелогласният“, с диригент Кристиaн Попов,  изнесе юбилеен хоров концер, организиран от Св. Синод на Българската православна църква – Българска патриаршия, Софийската филхармония и Столичната община с благословението и присъствието  на Негово Светейшество Българския патриарх и Софийски митрополит НЕОФИТ. Концертът се състоя в столичната зала „България“.  \r\nМногобройни са изявите на хора по света и у нас и спечелените награди. По достойнство дейността на този хор беше оценена и в Деня на София – 17 септември 2018 г., когато на специална празнична сесия на Столичния общински съвет бяха връчени отличия на известни български творци, преподаватели и учени. За радост на всички  християни Камерният ансамбъл „Св. Йоан Кукузел – Ангелогласният“ беше удостоен със званието „Почетен знак на Столична община“ по повод на 50-годишния му юбилей и като първи състав, представил на концертния подиум у нас и в чужбина старинните православни български песнопения. Изтъкват се стотиците концерти и активната звукозаписна дейност на състава, който е емблема на българското църковно хорово изкуство. \r\nНа юбилейния концерт Съюзът на българските музикални и танцови дейци награди хора със своята най-висока награда  - „Златна лира“.  \r\nНа концерта  Негово светейшество Българският патриарх и Софийски митрополит Неофит бе награден първи с новоучредения църковен орден „Св. Йоан Кукузел\" . Той е един от основателите на хора,  ангелогласен певец и изявен църковен музикант.  \r\nВ изпълнената с почитатели на хора зала „България“, освен Светейшия Български патриарх присъстваха още: Техни преосвещенства Тивериополски епископ Тихон /също един от основателите на хора и патриаршески викарий/, Адрианополски епископ Евлогий - игумен на Рилската света обител, Знеполски епископ Арсений - викарий на Пловдивския митрополит, Белоградчишки епископ Поликарп - викарий на Софийския митрополит; Техни високопреподобия архимандрит Василий - протосингел на Софийска света митрополия, архимандрит Васиан - официален представител на Светейшия Московски и на цяла Русия в България и много други духовници. \r\n„Нека от сърце благопожелаем на този изряден български църковен хор нови благословени успехи за слава Божия!“ - казва един от най-изявените ни специалисти в областта на църковната музика иконом Кирил Попов.  \r\nНикола ПЕТКОВ", "date": "2018.11.03", "title": "Емблематичният църковен хор „Св Йоан Кукузел- Ангелогласният“ отбеляза 50 години от своето основаване"}
{"url": "http://www.focus-news.net/news/2018/11/03/2586155/gazeta-express-kosovo-rakovoditelyat-na-ofisa-na-es-nastoyava-parlamenta-na-kosovo-da-ne-uvelichava-maksimalnata-vazrast-na-vnesenite-otvan-avtomobili.html", "text": "Ръководителят на офиса на ЕС в Косово, посланик Наталия Апостолова, повтори в петък нейния призив към парламента на страната да не увеличава максималната възраст на внесените автомобили в Косово, пише базираното в Косово издание  Gazeta Express . \r\nПарламентарната комисия за икономическо развитие на 16 октомври реши да подкрепи предложение на депутат от управляващата партия  да се увеличи възрастта на внесените автомобили на 15 години. Този ход предизвика реакция на гражданското общество, еколозите и представителите на ЕС в Косово. Представителят на ЕС в Косово Апостолова беше един от първите, които реагираха, заявявайки, че решението, ако бъде одобрено от Парламента, ще увеличи замърсяването на въздуха в Косово и очевидно е в противоречие с целите на ЕС. \r\nВ петък Апостолова повтори призива си към парламента да не гласува предложението за увеличаване на максималната възраст на внесените автомобили на 15 години. \"Това предложение противоречи на директивите на ЕС относно емисиите на въглероден диоксид от превозни средства. Това ще окаже сериозно въздействие върху общественото здраве \", каза Апостолова и призова депутатите от Косово да запазят непроменени възрастови ограничения за автомобили до 10 години.  Юлиян Марков", "date": "2018.11.03", "title": "Gazeta Express (Косово): Ръководителят на офиса на ЕС настоява парламента на Косово да не увеличава максималната възраст на внесените отвън автомобили"}
{"url": "http://www.focus-news.net/news/2018/11/03/2586154/plovdiv-zabraneno-e-dvizhenieto-na-kamioni-s-visochina-nad-4-metra-prez-tunelite-po-patya-asenovgrad-narechenski-bani.html", "text": "Движението по основните направления на територията на Пловдивска област се осъществява нормално и без затруднения. Това съобщиха за  Радио „Фокус“ – Пловдив  от Областното пътно управление. Най-интензивен трафик се отчита по пловдивския участък на АМ „Тракия“. Пътните настилки в областта са сухи и нормално проходими, в планинските райони – на места мокри. Продължават ремонтните дейности при км 112 на АМ „Тракия“, в района на село Цалапица. Движението се извършва в аварийната лента, затворени за движение са активната и изпреварващата ленти. Остава ограничено преминаването на камиони над 12 тона по пътя Поповица-Болярци, заради намален габарит на пътното платно на мост. До 30 ноември остава валидно ограничението за движение в една лента по пътя Югово-Лъки, където има пропадане на част от пътното платно. Преминаването се регулира с пътни знаци. Все още е забранено движението на камиони по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Движението по пътя Пловдив-Асеновград, от изхода на града до Асеновград, се извършва двупосочно в едното платно поради ремонтни дейности в участъка. Повишена опасност от падащи камъни има по пътищата Бачково-Нареченски бани, Юговско ханче-Югово-Лъки и Кричим-Девин. Водачите трябва да бъдат особено бдителни, преминавайки по посочените пътни участъци, предупреждават от Областното пътно управление. \r\nТрафикът на територията на град Пловдив също се извършва нормално и без затруднения към този час. По-натоварено е движението в района на гробищните паркове. Пътните настилки в града са сухи и нормално проходими. До края на месец ноември ще бъде затворено за движение западното платно на бул. „Цар Борис III Обединител”, в участъка от ул. „Патриарх Евтимий“ до ул. „Света Петка“, заради строително-монтажни дейности. Движението се извършва двупосочно в източното платно. Затворено за движение е и източното платно на бул. „Източен“, в участъка между булевардите „Шести септември“ и „Марица-юг“, също заради строително-монтажни дейности. Очаква се ремонтът да приключи до 22 ноември. \r\nТони МИХАЙЛОВ", "date": "2018.11.03", "title": "Пловдив: Забранено е движението на камиони с височина над 4 метра през тунелите по пътя Асеновград-Нареченски бани"}
{"url": "http://www.focus-news.net/news/2018/11/03/2586158/pazardzhik-zaradi-remont-e-vavedeno-ogranichenie-po-patya-selo-dyulevo-strelcha-v-rayona-na-35-km.html", "text": "С нормална натовареност за почивен ден е движението по главните пътища в област Пазарджик. Това съобщи за  Радио „Фокус“ – Пазарджик  дежурният в Областно пътно управление – Пазарджик. Движението по пътя от село Дюлево до разклона за Стрелча, се извършва в една лента в района на 35 км, поради срутище и пропадане на част от дясното платно. Движението в участъка се извършва в лявото платно и е регулирано с пътни знаци. Въведено е и ограничение на моста в село Бошуля, който е част от републиканската пътна мрежа. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта има опасност от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nАлбена ЖИЛЕКОВА", "date": "2018.11.03", "title": "Пазарджик: Заради ремонт е въведено ограничение по пътя село Дюлево-Стрелча в района на 35 км"}
{"url": "http://www.focus-news.net/news/2018/11/03/2586151/na-arhangelova-zadushnitsa-shte-badat-podneseni-tsvetya-pred-voynishkiya-pametnik-v-targovishte.html", "text": "На Архангелова задушница ще бъдат поднесени цветя пред Войнишкия паметник в Търговище. Това съобщиха от  Регионален исторически музей-Търговище . На Архангелова задушница, наричана още Войнишка българската традиция почита загиналите синовете на България, останали по бойните полета във войните за българско национално освобождение и обединение. Денят, в който поменаваме мъртвите си близки, да се сетим за войниците и офицерите на България, знайни и безименни, оставили костите си по чукарите на Македония, по сипеите на Мека Црев и Гургулят, край Люлебургас, в равните полета на Добруджа – край Кубадин и Карапелит, в Завоя на Черна, край бреговете на Дойран и Драва. Община Търговище, Регионален исторически музей и Патриотичен клуб „Възраждане” организират паметна проява от 11.30 часа, с поднасяне на цветя пред Паметника на загиналите за Родината воини от Търговище и околията- Войнишкия паметник.", "date": "2018.11.03", "title": "На Архангелова задушница ще бъдат поднесени цветя пред Войнишкия паметник в Търговище"}
{"url": "http://www.focus-news.net/news/2018/11/03/2586153/osigryavat-dopalnitelni-avtobusi-za-arhangelova-zadushnitsa-v-shumen.html", "text": "Осигряват допълнителни автобуси за Архангелова задушница в Шумен. Това съобщиха от пресцентъра на  Общината . На 3 ноември църквата отбелязва Архангелова задушница. По този повод от фирмата „Шумен – Пътнически автотранспорт“ информират гражданите, че ще бъде осигурен допълнителен транспорт по линия № 14 до Гробищния парк в Шумен. Началният час на тръгване на първия рейс е в 6.15 часа от обръщача в кв. „Боян Българанов“. Автобусите ще се движат през 15 минути. От дружеството съобщават още, че при необходимост интервалът, през който се извършва движението, може да бъде намален за по-голямо удобство на гражданите. За Гробищния парк в Шумен могат да се ползват и автобусите по линията Макак – Царев брод. При заявено желание от страна на пътници автобус №7 за „Дивдядово“ ще удължава маршрута си до Гробищния парк в квартала.", "date": "2018.11.03", "title": "Осигряват допълнителни автобуси за Архангелова задушница в Шумен"}
{"url": "http://www.focus-news.net/news/2018/11/03/2586159/denyat-3-noemvri-v-svetovnata-istoriya.html", "text": "През 1493 г. Христофор Колумб открива Доминика. В Англия през 1640 г. започва управлението на Дългия Парламент (заседава почти непрекъснато по време на Английската гражданска война), продължило 20 години. \r\nДемократът Уилям Джеферсън (Бил) Клинтън е избран за президент на САЩ след победа над Джордж Буш-старши - това се случва на този ден през 1992 г.  \r\n2017 г. \r\nСирийската армия обявява пълното освобождаване на Дейр ез-Зор от терористичната групировка „Ислямска държава“. \r\n2017 г. \r\nХиляди хора излязат по улиците на каталунските градове Барселона, Тарагона, Жирона и Леида, за да протестират срещу задържането под стража на осем членове на сваленото регионално правителство на Каталуния. \r\n2017 г. \r\nКола-бомба на Джабхат ан-Нусра убива най-малко девет души и ранява 23 в сирийския град Хадер, провинция Кунейтра. \r\n2017 г. \r\nСАЩ обявяват, че са нанесли два въздушни удара срещу групировката \"Ислямска държава\" в Сомалия. Това е първата им операция срещу организацията в тази страна. \r\n2017 г. \r\nИздадена е  европейска заповед за арест на Карлес Пучдемон. Испания разследва Пучдемон за бунт, подривна дейност и за финансови злоупотреби, свързани с едностранното обявяване на независимост на Каталуния от регионалния парламент на 27 октомври. \r\n2015 г. \r\nНад 15 000 души протестират пред сградата на румънското правителство в Букурещ искайки оставката на правителството. \r\n2014 г. \r\nВ Ню Йорк на мястото на разрушените през 2001 година главни кули на Световния търговски център се открива новият Световен търговски център 1. Той е най-високата сграда в града и в Западното полукълбо. Височината му, заедно с разположената на покрива кула е 541 метра. \r\n2013 г.  \r\nНаблюдавано е хибридно слънчево затъмнение. Наречено е хибридно защото от едни места се вижда като пръстенообразно, а от други - като пълно слънчево затъмнение. \r\n2012 г. \r\nИзраел се жалва в ООН поради дислокацията на сирийски танкове на Голанските възвишения. \r\n2011 г. \r\nВ Кан, Франция започва шестата среща на държавните глави на Г-20 посветена на мерките за предотвратяване на нова глобална икономическа криза, криза вследствие на световната финансова криза започнала през 2007 г. в САЩ. \r\n2005 г. \r\nГръцкото правителство ратифицира Договора за присъединяване на Република България и Румъния към Европейския съюз с 288 гласа „за“, и 12 „против“. \r\n2004 г. \r\nЯсер Арафат изпада в постепенно задълбочаваща се кома. Умира на 11 ноември. \r\n1997 г. \r\nНа о-в Крит започва среща на министър-председателите и президентите на държавите от Югоизточна Европа. Обсъждат се регионалните проблеми. \r\nСъединените щати налагат икономически санкции срещу Судан в отговор на нарушаването на човешките права е държавата и политическата подкрепа за ислямски екстремистки групи в Близкия Изток и Източна Африка. \r\n1992 г. \r\nДемократът Уйлям Джеферсън (Бил) Клинтън е избран за президент на САЩ, след победа над Джордж Буш-старши. \r\n1986 г. \r\nФедерални щати Микронезия придобиват независимост от САЩ. \r\n1982 г. \r\nОколо 1000 съветски войници и цивилни афганистанци загиват в тунела Саланг в Афганистан, след като цистерна избухва край военен конвой. \r\n1978 г. \r\nОбявена е независимостта на Доминиканската република. Денят е Национален празник на страната. \r\n1973 г. \r\nПрограма Маринър: НАСА изстрелва Маринър 10 към Меркурий и на 29 март 1974, той става първият космически апарат, който достига планетата. \r\n1970 г. \r\nВ Чили встъпва в длъжност като министър-председател Салвадор Алиенде ­ първият социалист, застанал начело на правителството на държава от американския континент. \r\n1966 г. \r\nУраган в Бенгалския залив отнема живота на около 1000 души. \r\n1964 г. \r\nЛиндън Джонсън е избран за президент на САЩ. \r\n1961 г. \r\nБирманецът У Тан е избран за изпълняващ длъжността генерален секретар на ООН. \r\n1957 г. \r\nСъветският съюз изстрелва космическия кораб “Спутник-2”, на борда на който се намира кучето Лайка ­ първото живо същество, излетяло в Космоса. \r\n1945 г. \r\nКомитетът на началник-щабовете на САЩ разработва списък с цели в СССР, по които трябва да бъдат нанесени ядрени удари в случай на война. \r\n1943 г. \r\nХолокост: В концентрационния лагер Майданек (на територията на Полша) по време на Празника на земята (Erntefest) са разстреляни 18 400 евреи. \r\n1942 г. \r\nЧан Кайши предава 15-те китайски дивизии в Бирма под английско командване. \r\n1927 г. \r\nВ Ню Йорк под реката Хъдсън е открит Холандският тунел. Това е първият в света подводен транспортен тунел. \r\nУнгарският парламент лишава Хабсбургите от правата им към престола на Унгария. \r\n1919 г. \r\nАнтантата връчва отговор на българското възражение по мирния договор след края на Първата световна война и незначително поправя военните и репарационните клаузи. Дава се 10-дневен срок за окончателно приемане на договора. \r\n1918 г. \r\nВ Германия започва Ноемврийската революция, която премахва монархията в Германия и създава Ваймарската република. \r\nПолша обявява независимост от Русия. \r\n1916 г. \r\nКатар попада под британска протекция. \r\n1912 г. \r\nВ хода на Балканската война Първа и Трета Българска армия започват атака на укрепената линия при Чаталджа. \r\nВ Исси, Франция излита първият самолет, направен изцяло от метал. Управляван е от пилотите Понш и Принар. \r\n1903 г. \r\nОбявена е независимостта на Панама. Денят е Национален празник на страната. \r\n1896 г. \r\nЗапочва Третият конгрес на македонската емиграция, в който участват 26 делегати. Председател на Върховния комитет е генерал Данаил Николаев (до 6 март 1897 г.), подпредседател е Йосиф Ковачев (председател през март-юни 1897 г.). \r\n1885 г. \r\nВ хода на Сръбско-българската война( 1885 г.) започва боят при Врабча между Трънския прикриващ отряд и настъпващата в пълен състав сръбска Шумадийска дивизия. Отрядът има състав 1 дружина от 4 пехотен Плевенски полк, 1 запасна рота от 1 Софийски пехотен полк и взвод от тридюймовата (76 мм) артилерийска батарея. Отрядът заема височините около с. Врабча. Усилен е от 3 пехотна дружина на 5 пехотен Дунавски полк. Сърбите започват настъплението на 3 ноември 1885 г. Под силния им натиск българските подразделения започват организирано оттегляне към Секиричкия мост. Положението овладява 4 дружина от 5 пехотен полк с командир капитан М. Маринов. Те настъпват към височината Драговски камък и към края на деня спират Шумадийската дивизия. \r\n1839 г. \r\nВ султанския дворец Гюлхане в присъствието на всички европейски посланици тържествено е прокламиран Гюлханският хатишериф. С този реформен акт султан Абдул Меджид декларира намерението си да продължи модернизирането на османската държава. \r\n1812 г. \r\nРуските войски нанасят поражение на французите в битката при Вязма - град в Европейска Русия, разположен на р. Вязма. \r\n1760 г. \r\nС цената на 13 хиляди жертви пруските войски на Фридрих Велики побеждават австрийците в битката при Торгау. \r\n1640 г. \r\nВ Англия започва управлението на Дългия Парламент, продължило 20 години. \r\nДългият парламент е название на английския парламент, използвано от Чарлз Първи през 1640 г. след Офицерските войни. Името идва от факта, че Парламентът заседава почти непрекъснато по време на Английската цивилна война до 1649 г. След 1649 г. се нарича Ръмп Парламент и е с ограничен състав. Разпуснат е окончателно през 1960 г. \r\n1534 г. \r\nАнглийският парламент приема закон, според който крал Хенри VIII става глава на църквата вместо римския папа. \r\n1493 г. \r\nХристофор Колумб открива Доминика. На тази дата са родени : \r\n1931 г. \r\nРодена е Моника Вити - италианска актриса. Участва във филмите \"Приключението\" (1960 г.), \"Нощта\" (1961 г.), \"Затъмнението\" (1962 г.), \"Червената пустиня” (1964 г.), \"Тереза крадлата\" (1973 г.), \"Аз знам, че ти знаеш,че аз знам\" (1982 г.), \"Франческа е моя\" (1986 г.). Режисьор е на \"Тайният скандал\" (театрална постановка, 1990 г.). \r\n1927 г. \r\nРоден е Збигнев Цибулски - полски актьор.  \r\nУчаства в “Пепел и диамант”, “Любовта на двадесетгодишните”, “Тяхното бъдеще”, “Престъпникът и господарката”, “Разводи няма да има”,“Три старта”, “Краят на нощта”, “Да обичаш”, “Ръкопис, намерен в Сарагоса”, “Престъпникът оставя следи”.. Съавтор е на сценария на “Довиждане, до утре”. \r\n1921 г. \r\nРоден е Чарлз Бронсън - американски актьор. Участва във филмите: \"Великолепната седморка\" (1960 г.), \"Имало едно време на Запад\" (1969 г.), \"Червено слънце\" (1971 г.), \"Смъртно желание\" (1974 г.-1988 г.), \"Уличният бияч\" (1975 г.), \"Убийството\" (1987 г.), \"Белият бизон\" (1991 г.), \"Без връщане\" (1991 г.), \"Морски вълк\" (1993 г.), \"Смъртоносно\" (1994 г.). Чарлз Бронсън умира през 2003 година. \r\n1912 г.  \r\nРоден е Алфредо Стреснер - парагвайски държавник и професионален военен. От 1948 г. е бригаден генерал, от 1952 - главнокомандващ военните сили на Парагвай. През 1954 г. застава начело на военен преврат, който сваля президента Чавес. Установява режим на военнополитическа диктатура. През 1973 г. е преизбран за пети път за президент. \r\n1882 г. \r\nРоден е Якуб Колас (псевдоним на Константин Михайлович Мицкевич) - белоруски писател и обществени деец, академик на Белоруската Академия на науките. \r\n1855 г. \r\nРоден е Степан Юринич - български зоолог, обществен и културен деец, действащ член на БКД от 1900 г.  \r\nЮринич е хърватин по произход. Доцент е във Висшето училище в София (днешен Софийски Университет “Св. Климент Охридски”). Юринич е пръв български професор по зоология от 1904 г., ректор на Софийския Университет в периода 1911-1912 г. Научните му трудове обхващат безгръбначните и гръбначните животни. Автор е и на политически, исторически и др. съчинения и статии, превежда български лититературни произведения на хърватски език. На тази дата умират : \r\n1954 г. \r\nУмира Анри Емил Беноа Матис - френски живописец, график, майстор на декоративните изкуства. Роден е през 1869 г. Матис е един от лидерите на фовизма в началото на ХХ в.  \r\nАвтор на картините “Седящ мъж”, “Голо мъжко тяло”, “Мъртвият Христос”, “Натюрморт в контражур”, “Млада жена с чадър”, “Колаж в синьо”, “Четец на жълта маса”, “Радостта да се живее”. \r\n1929 г. \r\nУмира Ян Бодуен де Кортене (Иван Александрович) - руско-полски езиковед, основоположник на Казанската и Петербургската лингвистична школа. \r\nУстановява \"несъвпадението на физическата природа на звуковете с техните значения\". Определя морфемата като основна единица на морфологично равнище. Анализира понятието \"родство на езиците\", като прави обзор на славянските езици.  За изготвянето на историческата справка на Агенция “Фокус” са използвани следните източници: Енциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”;", "date": "2018.11.03", "title": "Денят 3 ноември в световната история"}
{"url": "http://www.focus-news.net/news/2018/11/03/2586162/normalno-se-izvarshva-dvizhenieto-v-oblast-burgas.html", "text": "Нормално се извършва движението в Област Бургас. Това съобщи за  Радио „Фокус“ – Бургас  дежурният служител от Областно пътно управление. Пътните настилки са сухи и нормално проходими, а видимостта е отлична. \r\nВ град Бургас движението се осъществява спокойно. Нормално се придвижват моторните превозни средства на входно-изходните пътни артерии, както и по централните градски улици и булеварди на града. \r\nМария КУРТЕВА", "date": "2018.11.03", "title": "Нормално се извършва движението в област Бургас"}
{"url": "http://www.focus-news.net/news/2018/11/03/2586161/yeni-safak-iran-zapochva-proizvodstvo-na-iztrebiteli-mestno-proizvodstvo.html", "text": "Иран започна масово производство на изтребителя собствено производство Ковсар съобщи държавната телевизия в събота, цитирана от турския вестник  Yeni Safak . \r\n\"Скоро необходимия брой от тези самолети ще бъдат произведени и въведени на въоръжение във  Военновъздушните сили\", каза министърът на отбраната Амир Хатами на церемония по стартирането на производството на самолета, което бе показано по телевизията.  Юлиян Марков", "date": "2018.11.03", "title": "Yeni Safak: Иран започва производство на изтребители местно производство"}
{"url": "http://www.focus-news.net/news/2018/11/03/2586160/spokoen-e-trafikat-v-oblast-veliko-tarnovo.html", "text": "Спокоен е трафикът във Велико Търново към този час. По- интензивно е движението по улица „Магистрална“ , част от главен път София -Варна. Натоварено е и в района на пътен възел „Качица“, Южен пътен възел и по ул. „Васил Левски“, предаде репортер на  Радио „Фокус“ – Велико Търново . Настилките в града са сухи, времето – облачно, без валежи. Всички светофарни уредби към момента работят нормално. Няма допълнително въведени ограничения и нови затворени пътни участъци. Екипи на КАТ „Пътна полиция“ следят за правилното протичане на движението. Патрули са разположени на входовете и изходите на старата столица. \r\nДобри са условията за пътуване в областта. На места видимостта е ограничена поради мъгла. Затворен за товарни автомобили над 10 тона е път -551 Дебелец-Средни колиби-Елена. Обходният маршрут е през Дебелец-В.Търново-Лясковски кантон-Миндя-Елена и обратно. Ограничено е движението на моторни превозни средства над 3,5 т. по път ІІІ-4082 Чешма-Кесарево. Срокът за приключване на ремонтите е 31 декември, а обходният маршрут е през Чешма-Сливовица-Горско Ново село-Джулюница-Кесарево. \r\nМария НЕДЕВА", "date": "2018.11.03", "title": "Спокоен е трафикът в област Велико Търново"}
{"url": "http://www.focus-news.net/news/2018/11/03/2586163/ruse-vremenno-e-ogranicheno-dvizhenieto-po-patya-ruse-veliko-tarnovo-v-rayona-na-polsko-kosovo-poradi-izteglyane-na-avariral-tir.html", "text": "Временно e ограничено движението по път I-5 Русе- Велико Търново в  района на Полско Косово поради изтегляне на аварирал ТИР. Това съобщиха от  Агенция „Пътна инфраструктура“ . Трафикът се контролира от Пътна полиция. Всички автомобили изчакват на място.", "date": "2018.11.03", "title": "Русе: Временно e ограничено движението по пътя Русе- Велико Търново в  района на Полско Косово поради изтегляне на аварирал ТИР"}
{"url": "http://www.focus-news.net/news/2018/11/03/2586156/sofiya-vavezhda-se-vremenna-organizatsiya-na-dvizhenieto-vav-vrazka-s-arhangelova-zadushnitsa.html", "text": "Въвежда се временна организация на движението във връзка с Архангелова задушница. Това съобщиха от пресцентъра на  Столична община . „Центърът за градска мобилност” ЕАД осигурява допълнително транспортно обслужване.  \r\nРазкрива се временна трамвайна линия с маршрут: жк. „Борово“ - кв. „Орландовци“, обслужвана с 4 броя мотриси.   \r\nТрамвайни линия №3, 4 ще работят с увеличен брои мотриси.   \r\nЩе бъдат осигурени и 4 броя мотриси оперативен резерв за включване при необходимост.  \r\nТролейбусна линия  № 9 ще се обслужва от по-голям брой тролейбуси като ще бъдат осигурени 4 бр. тролейбуси - оперативен резерв.  Разкрива се временна автобусна линия № 83А  (за гробищен комплекс „Бакърена фабрика\") с маршрут – от Зоопарка по маршрута на автобусна линия №83 до бул. „Ломско шосе”, наляво по бул. „Ломско шосе”, наляво по ул. „Бели Дунав” и по ул. „Хан Кубрат” по маршрута двупосочно.  Разкрива се временна автобусна линия № 108А  (за гробищен комплекс „Бакърена фабрика\") с маршрут – от жк. “Люлин - 5” по стария маршрут на автобусна линия № 108 (в посока ул. „Бели Дунав” – от бул. „Сливница” по ул. „Адам Мицкевич”) до ул. „Бели Дунав”, надясно по ул. „Хан Кубрат”, наляво по ул. „Христо Силянов”, наляво по бул. „Ломско шосе”, наляво по ул. „Бели Дунав” и по ул. „Хан Кубрат” по маршрута, двупосочно. Разкрива се временни автобусни линии за обслужване на гробищни комплекси „Централни гробища” и „Малашевски гробища”  със следните маршрути: \r\n- линия № 18А с маршрут: автостанция „Орландовци\" - гробищен парк \"Малашевски гробища\" по маршрута на автобусна линия № 18  \r\n- линия № 79А с маршрут: надлез „Надежда”, ул. „История Славянобългарска“, ул. „Индустриална“, ул. „Константин Стоилов”, бул. „Ген. Данаил Николаев”, бул. „Владимир Вазов”, ул. „Тодорини кукли\", ул. „Река Велека” и по бул. „Владимир Вазов” по маршрута двупосочно  \r\n- линия № 86А с маршрут: АТ „Малашевци”, ул. „Резбарска\", пл. „Сточна гара\", бул. „Сливница\", обратен завой на ул. „Опълченска\" и по маршрута, двупосочно  \r\n- линия № 90А с маршрут: автостанция „Изток\", бул. „Ботевградско шосе\", ул. „Александър Екзарх\", ул. „Река Велека\", ул. „Васил Кънчев\" до гробищен парк „Малашевски гробища\".  \r\nНа 03 ноември 2018 г. автобусна линия № 309 да работи по разписание с повече коли. \r\nАвтобусни линии № 260 и № 86 ще се обслужват от по- голям брой коли.  \r\n Дежурните служители от „Пътна полиция” при СДВР ще насочват автомобилите на гражданите за паркиране около гробищните комплекси, както следва: \r\n- в района на Централни гробища - по платната на ул. „История Славянобългарска” (старо име ул. „202”) и ул. „Заводска”; \r\n- в района на гробища „Бакърена фабрика” - по платната под подлеза на ул. „Адам Мицкевич”; \r\n- в района на гробища „Малашевци” - по платната на ул. „Резбарска” между ул. „Васил Кънчев” и бул. „Ген. Владимир Вазов\", както и пред централния вход на ул. „Жак Дюкло\".", "date": "2018.11.03", "title": "София: Въвежда се временна организация на движението във връзка с Архангелова задушница"}
{"url": "http://www.focus-news.net/news/2018/11/03/2586170/burgas18-godishen-shofyor-e-blasnal-dve-vazrastni-zheni-na-trotoar-v-karnobat-ednata-ot-tyah-e-zaginala-drugata-e-otkarana-v-bolnitsa-v-koma.html", "text": "18-годишен шофьор е блъснал две възрастни жени на тротоар в Карнобат, едната от тях е загинала, другата е откарана в болница в кома. Това съобщиха от  ОДМВР- Бургас . Около 08.02 часа в Районно управление – Карнобат е получено съобщение за тежък пътен инцидент, възникнал на карнобатската улица „Петър Берон“ № 33 А, при който 18-годишния младеж от Карнобат А.Д. (с едномесечен шофьорски стаж), управляващ лек автомобил „Мерцедес“, с бургаска регистрация, вероятно поради движение с несъобразена скорост и загуба на контрол, се качва с автомобила на тротоара и блъска намиращи се там две възрастни жени. При инцидента едната загива на място, а втората – К.Г., 84-годишна от Карнобат е откарана в кома в УМБАЛ – Бургас. В момента здравословното ѝ състояние се уточнява.  \r\nСвоевременно водачът на автомобила е задържан от служителите на Районно управление – Карнобат и тестван за употреба на алкохол, като дрегера е отчел отрицателен резултат. Предстои тестването му за употреба на наркотици. Работата по установяване самоличността на загиналата жена продължава. По случая е образувано досъдебно производство.", "date": "2018.11.03", "title": "Бургас:18-годишен шофьор е блъснал две възрастни жени на тротоар в Карнобат, едната от тях е загинала, другата е откарана в болница в кома"}
{"url": "http://www.focus-news.net/news/2018/11/03/2586165/adelina-stefanova-hram-vavedenie-bogorodichno-v-blagoevgrad-na-arhangelova-zadushnitsa-otdavame-pochit-kam-pochinalite-i-pokazvame-priznatelnostta-si-kam-ofitserite-i-voynitsite-zaginali-za-balgariya.html", "text": "На Архангелова Задушница отдаваме почит към паметта на починалите и показваме признателността си към офицерите и войниците, загинали за България. Това каза за  Радио „Фокус“ – Пирин  Аделина Стефанова, църковен уредник в храм „Въведение Богородично“ в Благоевград. Тя обясни, че Архангелова Задушница се отбелязва винаги в съботата преди празника на Свети Архангел Михаил. По думите ѝ това е една от трите Големи Задушници, които православието отбелязва всяка година. „Много са празниците през този месец ноември - Архaнгеловден, свети Мина, но един от многото празници е Архангелова Задушница. Не бъркам като го наричам празник, защото той е празник за мъртвите и ние трябва да почитаме нашите починали-приятели, братя, сестри, близки с тази Задушница, защото тя е една от най-тежките през годината“, каза Стефанова. Тя обясни, че думата „задушница“ се заменя все по-често с думата „помен“, тъй като това е църковен обичай за общ помен, който се прави на гробищата. Аделина Стефанова добави, че големите Задушници в годината са няколко – преди Велики пости, през Петдесетница, на Успение Богородично и преди Архангеловден. Тя обясни, че задушница се прави на гробищата и по време на други празници, сред които Коледа, Великден, Гергьовден и т.н., но ние българите на тези дни не правим помен за починалите, а просто посещаваме гробовете им като носим някакъв символ, свързан пряко със съответния празник. \r\nЛивия НИНОВА", "date": "2018.11.03", "title": "Аделина Стефанова, храм „Въведение Богородично“ в Благоевград: На Архангелова Задушница отдаваме почит към починалите и показваме признателността си към офицерите и войниците, загинали за България"}
{"url": "http://www.focus-news.net/news/2018/11/03/2586168/hokey-izigraha-se-machove-ot-parvenstvo-na-natsionalnata-hokeyna-liga-na-sasht-i-kanada-nhl.html", "text": "Хокей: Изиграха се мачове от първенство на Националната хокейна лига на САЩ и Канада (НХЛ) от редовния сезон: \r\nУинипег - Флорида - 2:4 \r\nАризона - Каролина - 4:3 след продължение \r\nВанкувър - Колорадо - 7:6 след продължение \r\nВ Източна конференция в Атлантическата дивизия води Тампа Бей с 17 точки, в дивизия Метрополитън води  Питсбърг с 15 точки. \r\nВ Западна конференция в Централната дивизия води Нешвил с 20 точки в Тихоокеанската  дивизия води Ванкувър с 18 точки", "date": "2018.11.03", "title": "Хокей: Изиграха се мачове от първенство на Националната хокейна лига на САЩ и Канада (НХЛ)"}
{"url": "http://www.focus-news.net/news/2018/11/03/2586169/tsvetan-tsvetanov-gerb-kvorumat-e-zadalzhenie-na-upravlyavashtoto-mnozinstvo-no-kogato-govorish-che-iskash-da-badesh-alternativa-tryabva-da-badesh-v-parlamenta.html", "text": "Кворумът е задължение на управляващото мнозинство, но когато говориш, че искаш да бъдеш алтернатива, трябва да бъдеш в парламента. Това каза председателят на ПГ на ГЕРБ и зам.-председателят на партията Цветан Цветанов в предаването  „Събуди се”  по  Нова телевизия  във връзка с проблемите с кворума в парламента. „Имахме хора в болнични, както и депутати, които са в командировка”, обясни Цветанов. \r\n„Не обвинявам опозицията. Кворумът е задължение на управляващото мнозинство. Бих могъл да ги укоря за това, че петък е пленарният ден на опозицията. Тогава се осигурява парламентарният контрол върху изпълнителната власт. Когато говориш, че искаш да бъдеш някаква алтернатива и да предлагаш други модели, трябва да бъдеш в парламента”, коментира Цветанов. \r\nНа въпрос възможно ли бойкотът на БСП и ДПС да доведе до парламентарна криза, Цветанов заяви, че няма обществено настроение за предсрочни парламентарни избори. \r\nТой заяви, че поетите ангажименти към майките на деца с увреждания ще бъдат спазени. \r\n„В средата на декември ще бъдат приети законодателните промени, за да може в новия бюджет, който ще бъде приет, да има заделени 150 млн. лв. за социалната политика, свързана с децата с увреждания”, поясни Цветан Цветанов.", "date": "2018.11.03", "title": "Цветан Цветанов, ГЕРБ: Кворумът е задължение на управляващото мнозинство, но когато говориш, че искаш да бъдеш алтернатива, трябва да бъдеш в парламента"}
{"url": "http://www.focus-news.net/news/2018/11/03/2586166/veliko-tarnovo-panihida-i-zaupokoyna-molitva-se-otsluzhvat-v-tsarkovnite-hramove-po-povod-arhangelova-zadushnitsa.html", "text": "Панихида и заупокойна молитва се отслужват в църковните храмове във Велико Търново по повод Архангелова задушница, предаде репортер на  Радио „Фокус“ – Велико Търново . Рано тази сутрин църковните камбани на православните храмове в града забиха траурно, с което възвестиха началото на службата. \r\nАрхангелова задушница е най-голямата от задушниците през годината. Тя се отбелязва в събота преди Архангеловден. Това е ден за възпоменаване на душите на починалите. В този ден почитаме и паметта на войниците и офицерите, които са жертвали живота си за свободата на България. Тя се нарича още Рангелова задушница, Голяма задушница и Мъжка задушница. На този ден се посещават гробищата, преливат се с вода и вино гробовете на близките  и се палят свещи. Раздават се за „Бог да прости“ малки кравайчета, наричани „просурки“ или „подавки“. Раздава се още варено жито, което символизира възкресението, а хлябът – Исус Христос. С тези обредни действия се вярва, че преклонението пред мъртвите предци ще осигури закрила на живота и здравето на живите. \r\nМария НЕДЕВА", "date": "2018.11.03", "title": "Велико Търново: Панихида и заупокойна молитва се отслужват в църковните храмове по повод Архангелова задушница"}
{"url": "http://www.focus-news.net/news/2018/11/03/2586167/plovdiv-zasileno-e-politseyskoto-prisastvie-v-rayona-na-grobishtnite-parkove-zaradi-arhangelova-zadushnitsa.html", "text": "Засилено е полицейското присъствие в района на гробищните паркове в Пловдив, заради Архангелова задушница, предаде репортер на  Радио „Фокус“ – Пловдив . Служители на „Общинска охрана“ се грижат за реда и сигурността в петте гробищни парка на територията на града, а полицейски екипи регулират движението. Струпване на автомобили има пред най-големия траурен парк в Пловдив – „Север“ на ул. „Рогошко шосе“. Още от ранните часове на деня интензивен трафик има и в района на останалите четири гробищни парка – „Прослав“, „Централен“, „Коматево“ и „Драганови гробища“. Няколко автобуса от градския транспорт в Пловдив се движат с делнично разписание, за да се осигури нормалното транспортно обслужване на жителите на града за Задушница. Промените важат за автобусни линии автобуси №7, 11, 25, 36 и 66. Автобусите с №27 ще изпълняват празничен маршрут до траурен парк „Север“. Призовават се водачите да шофират с повишено внимание и съобразена скорост в района на траурните паркове, за да не се създават предпоставки за възникване на пътни инциденти. \r\nТони МИХАЙЛОВ", "date": "2018.11.03", "title": "Пловдив: Засилено е полицейското присъствие в района на гробищните паркове, заради Архангелова задушница"}
{"url": "http://www.focus-news.net/news/2018/11/03/2586172/stara-zagora-otlichiha-mladi-poeti-v-konkursa-veselin-hanchev.html", "text": "Най-добрите млади поети, участници в Националния младежки литературен конкурс „Веселин Ханчев”, бяха наградени на тържествена церемония в Регионалния исторически музей в петък. Това съобщиха от пресцентъра на  Община Стара Загора . В 35-ото издание на поетичния форум участват 80 млади творци. Организатори са Община Стара Загора, Библиотека „Родина” и Къща музей „Гео Милев”. Гости на церемонията бяха Иванка Сотирова, зам.-кмет на Община Стара Загора, Диана Атанасова, началник отдел „Култура” в Община Стара Загора и Росица Ранчева, един от създателите на конкурса. \r\nВ началото на вечерта бе представена стихосбирката „Лентата е почти изснимана“ на Надежда Тричкова, носител на голямата награда от 34-тото издание на конкурса. „Наградата се оказа мощен стимул да пише и да повярва в себе си”, каза редакторът Марин Бодаков. Надежда Тричкова, която за пръв път видя книгата си, благодари на организаторите на конкурса, че дават шанс на поезията. \r\nЖури в състав: Марин Бодаков, Мария Донева и Иво Рафаилов е разгледало над 800 стихотворения на участниците в тазгодишния конкурс. „Имаше и в свободен стих и римувани. Открихме участници и в минали издания. Търсехме талант” сподели Мария Донева. По думите ѝ приятна изненада са били творбите на 14 и 15-годишните участници.  \r\nГолямата награда „Златно яйце” и отпечатване на първа стихосбирка бе присъдена на 24-годишния Мартин Илиев от София за стихотворението „Като човек от равнината”.  \r\nВтора награда получи Габриела Манова на 23 години от София за стихотворението „Тя пристигна с куфар и половина”, а за трета се пребори 16-годишната Теодора Георгиева от Силистра със стихотворението „Кръговрат”. \r\n„Радвам се, че конкурсът е трибуна за интелигентни млади хора. Благодаря, Ви. Създавате наслада, нека да Ви има”, каза при награждаването Иванка Сотирова.  \r\n„Благодаря на журито и на организаторите. Тази награда ме радва и ме плаши, но повече ме радва”, сподели новият победител в конкурса „Веселин Ханчев”. \r\nВ Къща-музей „Гео Милев“ днес ще се проведе традиционната Поетическа работилница за млади поети и журито.", "date": "2018.11.03", "title": "Стара Загора: Отличиха млади поети в конкурса „Веселин Ханчев”"}
{"url": "http://www.focus-news.net/news/2018/11/03/2586171/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинска спасителна служба (ПСС) при БЧK.   Tемператури са от 8 до 15 градуса. На места лифтовите съоръжения работят. Няма регистрирани инциденти с туристи за последното денонощие.  \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.11.03", "title": "ПСС: Добри са условията за туризъм в планините"}
{"url": "http://www.focus-news.net/news/2018/11/03/2586173/sarajevo-times-milorad-dodik-shte-raboti-za-evropeyski-pat-na-razvitie-i-voenen-neutralitet-na-bosna-i-hertsegovina.html", "text": "Президентът на Република Сръбска и новоизбран член на председателството на Босна и Херцеговина от сръбския народ Милорад Додик заяви, че ще се застъпи за европейския път на страната и за военния неутралитет и демилитаризация на Босна и Херцеговина срещу военни съюзи и че сърбите в парламента на страната няма да работят в ущърб на бошняците и хърватите. \r\nНа среща с ръководителя на мисията на Организацията за сигурност и сътрудничество (ОССЕ) в Сараево посланик Брус Бертън той подчерта, че  ще работи в съответствие с Конституцията и че неговият \"първоначален акт при в стъпването му в длъжност ще бъде възстановяването на вътрешния суверенитет на Босна и Херцеговина, т.е. за премахването на институцията на Върховния представител в страната и за отстраняването на чужденците от Конституционния съд \". \r\nКакто бе съобщено от кабинета на Додик, той благодари на Бертън за поздравления за избирането му в тричленното председателство на Босна и Херцеговина, като подчерта, че ще се стреми към зачитане на Конституцията и Дейтънското споразумение и за запазване на мира и постигнатия икономически напредък.  Юлиян Марков", "date": "2018.11.03", "title": "Sarajevo Times: Милорад Додик ще работи за европейски път на развитие и военен неутралитет на Босна и Херцеговина"}
{"url": "http://www.focus-news.net/news/2018/11/03/2586176/fox-news-sasht-razkritikuvaha-prietata-v-oon-rezolyutsiya-za-vdigane-na-amerikanskoto-embargo-sreshtu-kuba.html", "text": "Постоянният представител на САЩ в ООН Ники Хейли остро разкритикува организацията за резолюцията, в която се призовава за вдигане на американското икономическо, търговско и финансово ембарго срещу Куба, Предава  Fox News . \r\nСпоред нея ООН не желае да осъди нарушенията на човешките права в Куба и тази резолюция \"няма да помогне на нито едно кубинско семейство и няма да нахрани нито едно кубинско дете\". \r\nХейли също така каза, че Куба отрича свободата и елементарните права на кубинския народ, а Съединените щати няма да променят позицията си. \r\n\"Съединените щати ще продължат да защитават кубинския народ, докато не бъдат възстановени човешките права и свободи.\" \"Ние няма да се оттеглим\", каза постоянният представител. \r\nОсвен това, в резултат на приемането на резолюцията Хейли добави, че никой не е спечелил и главната губеща страна е самата ООН, която \"отхвърли възможността да се застъпи за правата на човека\".  Юлиян Марков", "date": "2018.11.03", "title": "Fox News: САЩ разкритикуваха приетата в ООН резолюция за вдигане на американското ембарго срещу Куба"}
{"url": "http://www.focus-news.net/news/2018/11/03/2586175/veliko-tarnovo-masovi-bezplatni-trenirovki-shte-se-provedat-na-pametnik-asenevtsi.html", "text": "Масови безплатни тренировки ще се проведат на паметник „Асеневци“във Велико Търново. Началото се поставя в 10.00 часа, съобщават за  Радио „Фокус“ – Велико Търново  организаторите от групата за активен начин на живот „TurnovoRuns“. Ентусиастите призовават всеки, който иска да стане по-активен, по-издръжлив, по-социален и по-здрав, да се включи в инициативата им. Тя се провежда два пъти в седмицата – освен в събота – от 10.00 часа и в сряда от 19.00 – в центъра.„Невероятни тренировки без никакво оборудване, само с телесна тежест. Правим много стречинги, раздвижвания, гимнастика, за да покажем на хората, че те трябва да се движат, да са навън, да обръщат внимание на тялото си, на здравето си“, посочи Калин Василев, създател на групата за активен начин на живот. \r\nВъпреки, че всички прояви, организирани от групата са напълно безплатни, всеки, който иска да подпомогне каузата им, може да направи символично дарение. \r\nМария НЕДЕВА", "date": "2018.11.03", "title": "Велико Търново: Масови безплатни тренировки ще се проведат на паметник „Асеневци“"}
{"url": "http://www.focus-news.net/news/2018/11/03/2586174/tsvetan-tsvetanov-otkri-sedmata-politicheska-akademiya-na-zheni-gerb-vav-velingrad.html", "text": "Председателят на ПГ на ГЕРБ и зам.-председател на партията Цветан Цветанов откри Седмата политическа академия на Жени ГЕРБ „Национално управление и сигурност. Политика на европейска свързаност в контекста на присъединяването на Западните Балкани“, която се провежда във Велинград, съобщиха от пресцентъра на  ПП ГЕРБ в Пазарджик . Събитието се организира съвместно от Жени ГЕРБ, Фондация „Конрад Аденауер“ и Сдружение „Граждани за европейско развитие на България“. В рамките на форума председателят на ПГ на ГЕРБ ще изнесе лекция на тема „България – територия на сигурност и свързаност. Управленската програма на ПП ГЕРБ – национална политика с четиригодишен хоризонт и посока Западни Балкани“. В официалното откриването на събитието ще участват и председателят на ЖГЕРБ Ирена Соколова и областният координатор на ГЕРБ-Пазарджик Найден Шопов. Гост-лектори на форума са министърът на вътрешните работи Младен Маринов, министърът на туризма Николина Ангелкова, министърът на енергетиката Теменужка Петкова, зам.-министърът на труда и социалната политика Зорница Русинова, евродепутатът от ГЕРБ/ЕНП и зам.-председател на групата на ЕНП в ЕП д-р Андрей Ковачев, представителят на Фондация „Конрад Аденауер” за България Торстен Гайслер, Максим Бенвенисти от УС на Организацята на евреите в България „Шалом”, политологът Антон Тодоров, както и социалният антрополог Харалан Александров.", "date": "2018.11.03", "title": "Цветан Цветанов откри Седмата политическа академия на Жени ГЕРБ във Велинград"}
{"url": "http://www.focus-news.net/news/2018/11/03/2586183/aa-ochakva-se-prekratyavane-na-oganya-mezhdu-izrael-i-ivitsata-gaza.html", "text": "Израел и палестинците в Ивицата Газа са близо до споразумение с египетско посредничество, се казва в съобщение на  Anadolu Agency , цитирайки високопоставен израелски източник. \r\nСпоред Израелската държавна радиотелевизионна корпорация , неназован високопоставен източник е съобщил , че е сключена сделка между Израел и администрацията на Газа, която ще  позволи на Катар да предостави на анклава средства за  държавните служители, както и за гориво. \r\nИзточникът добави, че израелската страна ще извърши одит на средствата, за да гарантира, че те няма да се използват за \"терористични дейности\".  Юлиян Марков", "date": "2018.11.03", "title": "АА: Очаква се прекратяване на огъня между Израел и Ивицата Газа"}
{"url": "http://www.focus-news.net/news/2018/11/03/2586181/ruse-vazstanoveno-e-dvizhenieto-po-pat-i-5-ruse-veliko-tarnovo-v-rayona-na-polsko-kosovo.html", "text": "Възстановено е движението по път I-5 Русе - Велико Търново в района на Полско Косово. Това съобщиха от  Агенция \"Пътна инфраструктура\" .", "date": "2018.11.03", "title": "Русе: Възстановено е движението по път I-5 Русе - Велико Търново в района на Полско Косово"}
{"url": "http://www.focus-news.net/news/2018/11/03/2586182/mvr-trima-dushi-sa-zaginali-a-29-sa-raneni-pri-katastrofi-v-stranata-prez-izminaloto-denonoshtie.html", "text": "Трима души са загинали, а 29 са ранени при 21 тежки катастрофи в страната през изминалото денонощие. Това съобщиха от пресцентъра на  МВР . В столицата са регистрирани 2 тежки и 31 леки пътни инцидента, при които са пострадали 6 души. \r\nОт началото на годината са станали 5711 инциденти на пътя, при които 510 души са загинали, а 7258 - са пострадали.", "date": "2018.11.03", "title": "МВР: Трима души са загинали, а 29 са ранени при катастрофи в страната през изминалото денонощие"}
{"url": "http://www.focus-news.net/news/2018/11/03/2586179/kathimerini-makedonskiyat-parlament-shte-glasuva-konstitutsionnite-promeni-na-1-dekemvri.html", "text": "Македонският парламент ще гласува конституционните промени на 1 декември, пише електронното издание на гръцкият вестник  Kathimerini .  \r\nПредседателят на парламента на Македония Талат Джафери насрочи пленарно заседание на 1 декември, за да се гласуват промените. \r\nНеобходимо е просто мнозинство, за да бъдат одобрени измененията, които правителството на премиера Зоран Заев вече е осигурило. \r\nПо-рано в петък кабинетът одобри промените в свое заседание. \r\nВ Гърция в петък в Атина се проведе първото заседание на Съвместната интердисциплинарна експертна комисия на Гърция и Македония (Бивша югославска република Македония в материала – бел.ред) по исторически, археологически и образователни въпроси. \r\nСпоред изявление на гръцкото Министерството на външните работи, комисията реши да работи за премахването на иредентистките текстове, включени в миналото в учебниците, изпълнявайки член 8 от Споразумението от Преспа.  Юлиян Марков", "date": "2018.11.03", "title": "Kathimerini: Македонският парламент ще гласува конституционните промени на 1 декември"}
{"url": "http://www.focus-news.net/news/2018/11/03/2586180/veliko-tarnovo-bezplatni-avtobusni-linii-shte-patuvat-za-arhangelova-zadushnitsa.html", "text": "Две безплатни автобусни линии ще пътуват във Велико Търново за Архангелова задушница. Това съобщиха от пресцентъра на  Община Велико Търново . Със съдействието на кмета Даниел Панов автобусите ще бъдат осигурени от транспортните фирми „Надежда” и „Алекс ОК”. Разписанието е съобразено с панихидата, която ще бъде отслужена в градския гробищен парк. Началото на службата е в 11.00 часа. \r\nПървата линия ще е с начална точка площад „Цар Асен I”. Автобусите ще потеглят в 10.00 часа и 10.30 часа и ще пътуват по улиците „Иван Вазов”, „Стефан Стамболов”, „Независимост”, „Васил Левски” и ще стигат до Гробищен парк по бул. „България” и ул. „Беляковско шосе”. Те ще спират на всички обособени спирки. \r\nАвтобусите по втората линия ще тръгнат от главната спирка в квартал „Чолаковци” също в 10.00 часа и 10.30 часа. Те ще преминават през жилищните зони „Бузлуджа” и „Зона В” и ще стигат до гробищния парк. Маршрутът обхваща последователно ул. „Сан Стефано”, бул. „Никола Габровски”, ул. „Георги Измирлиев”, ул. „Георги Живков”, ул. „Иларион Драгостинов”, ул. „Лазурна”, ул. „Стоян Коледаров”, пътен възел „Качица”, ул. „Краков” и ул. „Беляковско шосе”. Автобусите ще спират на всички спирки.", "date": "2018.11.03", "title": "Велико Търново: Безплатни автобусни линии ще пътуват  за Архангелова задушница"}
{"url": "http://www.focus-news.net/news/2018/11/03/2586186/sport-arzhentinskata-prokuratura-e-povdignala-obvineniya-za-prane-na-pari-sreshtu-lionel-mesi.html", "text": "Футбол: Аржентинската прокуратура е  повдигнала обвинения за пране на пари срещу Лео Меси. Прокурорът Пабло Турано е разпоредил проверка на благотворителната фондация „Лео Меси“, която може да се използва за пране на пари. Средства, получени от фондацията са били превеждани в офшорни зони. Обвиненията се основават на свидетелските показания на бивш служител на фондацията. Лионел Меси вече беше осъден от съд в Барселона за неплащане на данъци.", "date": "2018.11.03", "title": "Спорт: Аржентинската прокуратура е  повдигнала обвинения за пране на пари срещу Лионел Меси"}
{"url": "http://www.focus-news.net/news/2018/11/03/2586177/varna-izvanredni-kursove-po-pet-linii-na-gradskiya-transport-sa-vavedeni-po-povod-arhangelova-zadushnitsa.html", "text": "Извънредни курсове по пет линии на обществения превоз във Варна са въведени днес по повод Архангелова задушница. Това съобщиха за  Радио „Фокус“ – Варна  от дружеството „Градски транспорт“. С променени разписания в рамките на деня ще се движат автобусите по линиите с номера 40, 18, 118, 118 А и 55. По Линия 40 от ЖП Гара до Гробищен парк автобуси ще има на всеки 20 минути до 13.50 часа днес. В обратната посока, часовете на тръгване са също на 20 минути до 14.30 часа. По новото разписание автобусите по линия 18 от ЖП Гара към село Тополи ще тръгват в 10.40, 11.20 (до с. Казашко), 12.05, 12.55, 13.25, 14:10 (до с. Казашко), 15.00, 15.50, 16:.0 (до с. Казашко), 17.30, 18.20 (до с. Казашко), 19.10, 20.00 (до с. Казашко), 21.00 и 22.15 часа (до с. Казашко). В обратната посока автобусите ще се движат през около 50 минути до 22.50 часа. По линия  с номер 118 от „Почивка“ до Гробищен парк Тополи автобусите ще тръгват през 20 минути до 13.35 часа. По линия 55 до Гробищен парк „Аспарухово“ ще има допълнителен от „Кантара“ в 11.10 часа. \r\nДиана СТОЕВА", "date": "2018.11.03", "title": "Варна: Извънредни курсове по пет линии на градския транспорт са въведени по повод Архангелова задушница"}
{"url": "http://www.focus-news.net/news/2018/11/03/2586187/volen-siderov-pp-ataka-konstruktorite-na-prehoda-predpochetoha-balgariya-da-bade-kolonizirana-a-ne-da-bade-silna-i-samostoyatelna-darzhava.html", "text": "Kонструкторите на Прехода предпочетоха България да бъде колонизирана, а не да бъде силна и самостоятелна държава. Това каза в седмичното обзорно предаване „Метроном“ на  Радио „Фокус“  лидерът на ПП „Атака“ Волен Сидеров. Според него това са хора от върхушката на бившата БКП, които са довели българското общество до обедняване. Така се е получила  огромна прослойка от хора без възможности и една групичка от хора като семейство Баневи и подобни парвенюшки олигарси. Той обясни, че големи западни компании са посочили кое в България трябва да бъде ликвидирано и да не се произвежда, за да нямат конкуренция. „Oсновният удар беше България да се лиши от икономиката си, да се лиши от големите производства – това са химия, електроника и машиностроене. Бяхме в първата четворка по производство на кари. Кой каквото ще да говори. 20 години не можеха да изнесат скрапа, който рязаха. Всичко това работеше. То можеше да се преустрои, можеше да стане някакъв вид собственост, която да продължи да работи. Да, могат да дойдат и чужди инвеститори, но не такива, каквито бяха наложени тук със сила – идват и затварят. Например тези, които купиха „Соли“ – Девня, ги затвориха. Това беше една белгийска компания, ако не се лъжа, защото нашият завод им беше конкуренция“ обясни той. Така Волен Сидеров си обяснява омразата на българина към богатите хора. Той обобщи, че това е постигнато от Прехода, започнал през 1990 г., когато хората са били ограбени с цел да няма средна класа. Парвенюшките олигарси като семейство Баневи само дооглозгват това, което е останало, допълни той.", "date": "2018.11.03", "title": "Волен Сидеров, ПП \"Атака\": Kонструкторите на Прехода предпочетоха България да бъде колонизирана, а не да бъде силна и самостоятелна държава"}
{"url": "http://www.focus-news.net/news/2018/11/03/2586164/kmetat-ivanka-petrova-namalyava-broyat-na-karutsite-na-teritoriyata-na-obshtina-smyadovo.html", "text": "Намалява броят на каруците на територията на община Смядово. Това каза пред  Радио „Фокус“- Шумен  Иванка Петрова, кмет на община Смядово. Превозни средства с животинска тяга се ползват най-вече от жителите, дошлите от Сливенско в района в последните години. „Те използват каруците основно при дърводобив“, каза Иванка Петрова. Тя посочи, че няма пътни инциденти с участието на каруци. „Не мога да кажа, че пречат на движението, не се движат често по пътната мрежа,  използват се предимно в гората“, каза Иванка Петрова. Сред проблемите, които създава използването на каруци е замърсяването на пътните платна, поради липса на т.нар. престилки, както и свободното пускане на коне. „Мисля, че със създаването на Общинска охрана, за което очаквам всеки момент да получим лиценза, ще решим и този проблем“, посочи Иванка Петрова. Тя отбеляза, че вече има наложени 5-6 глоби, в размер от 150 лв. всяка за свободно пуснати животни. \r\nИвелина ИВАНОВА", "date": "2018.11.03", "title": "Кметът Иванка Петрова: Намалява броят на каруците на територията на община Смядово"}
{"url": "http://www.focus-news.net/news/2018/11/03/2586184/golemiyat-final-na-obrazovatelno-patriotichnata-kampaniya-na-ministerstvoto-na-regionalnoto-razvitie-i-blagoustroystvoto-moyat-grad-e-moyata-krepost-shte-bade-na-4-noemvri-v-ndk.html", "text": "В София ще се състои големият финал на образователно-патриотичната кампания на Министерството на регионалното развитие и благоустройството „Моят град е моята крепост“. От 11.00 часа в неделя – 4 ноември, в зала 1 на НДК, известните актьори Димитър Рачков и Васил Василев - Зуека ще „изпитват“ в нови три кръга с въпроси и задачи победителите от полуфиналите на надпреварата. Министърът на регионалното развитие и благоустройството Петя Аврамова ще е председател на журито, което ще оценява учениците. Това съобщиха от пресцентъра на  МРРБ . \r\nДо финала достигнаха отборите на областите Шумен, Перник, Кърджали и Монтана, които победиха в регионалните състезания по области. Домакини на полуфиналите бяха градовете Шумен, Кюстендил, Сливен и Габрово.   \r\nПартньор на инициативата, която се финансира по мярката за техническа помощ на Оперативна програма „Региони в растеж“ 2014-2020 г., е Министерството на образованието и науката.", "date": "2018.11.03", "title": "Големият финал на образователно-патриотичната кампания на Министерството на регионалното развитие и благоустройството „Моят град е моята крепост“ ще бъде на 4 ноември в НДК"}
{"url": "http://www.focus-news.net/news/2018/11/03/2586189/ruse-36-godishen-mazh-e-zadarzhan-za-ubiystvo-pri-bitov-skandal-v-selo-svalenik.html", "text": "36-годишен мъж е задържан за убийство при битов скандал в село Сваленик. Това съобщиха от пресцентъра на  ОДМВР-Русе . Тази нощ в 22.23 часа чрез тел. 112 в РУ – Две могили е постъпил сигнал за намерен мъртъв мъж в село Сваленик. На място веднага е изпратен полицейски екип от районното управление, който е установил трупа на 37-годишен местен жител. Местопроизшествието е било запазено от полицията, предприети са всички необходими оперативно-издирвателни и процесуално следствени действия за изясняване на случая. Извършен е оглед на адреса от дежурна оперативна група на ОДМВР – Русе. В хода на първоначалната работа са събрани данни, че става въпрос за убийство, след битов скандал. Още тази нощ в селото е задържан 36-годишен мъж. \r\nСлучаят е документиран и докладван в Окръжна прокуратура – Русе, като в ОДМВР – Русе е образувано досъдебно производство. \r\nНа 36-годишният е наложена мярка задържане по реда на ЗМВР за срок до 24 часа. \r\nРаботата на разследващите продължава под ръководството на прокурор.", "date": "2018.11.03", "title": "Русе: 36-годишен мъж е задържан за убийство при битов скандал в село Сваленик"}
{"url": "http://www.focus-news.net/news/2018/11/03/2586188/protoyerey-stefan-yordanov-arhangel-mihail-e-sred-sedemte-parvenstvashti-angeli-pred-prestola-na-gospod.html", "text": "Седем са първенстващите ангели, които винаги стоят пред престола на Господ и всеки от тях има свое особено служение. Това каза за  Радио „Фокус“ – Пазарджик  протойерей Стефан, втори викарий на Константийския епископ Яков от Архиерейското наместничество в Пазарджик. Той обясни, че  един от тези Господни ангели е и Архангел Михаил, който се изобразява с копие, а в краката си мачка Дявола. „Всички ангели се считат за пазители на човеците и Църквата се обръща към тях с молитва да ни избавят от беди. Православната църква вярва, че всеки човек има свой ангел пазител, който получава при своето кръщение. Той му внушава благочестиви мисли, напътства го, пази го и и страда, когато човека греши. Затова в молитвата към ангела ние казваме: „Свети ангеле, който си ми даден от Бога, добри мой пазителю, моля ти се, избави ме от всякакви напасти и спаси ме от скърби“, каза още протойерей Стефан. Той допълни, че не случайно в молитвата си свещеникът „изпросва“ да ни бъде даден мирен ангел, верен наставник и пазител на нашите души. \r\nАлбена ЖИЛЕКОВА", "date": "2018.11.03", "title": "Протойерей Стефан Йорданов: Архангел Михаил е сред седемте първенстващи ангели пред престола на Господ"}
{"url": "http://www.focus-news.net/news/2018/11/03/2586178/dots-d-r-petar-nenkov-voenen-istorik-na-arhangelova-zadushnitsa-pochitame-pametta-i-bezprimernata-hrabrost-na-balgarskite-voini-otdali-zhivota-si-za-balgariya.html", "text": "На Архангелова или така наречената Войнишка задушница почитаме паметта и безпримерната храброст на българските воини, отдали живота си за България. Това каза за  Радио „Фокус”- Пловдив  военният историк доц. д-р Петър Ненков. По думите му на този ден изразяваме християнската си вяра в безсмъртието на душата и възкресението на мъртвите, почитаме и паметта на стотиците хиляди български воини, отдали живота си за освобождението и обединението на България. „На този ден запалваме свещи, поднасяме цветя и свеждаме глави пред паметта на хиляди български офицери и генерали, които удивиха света с командирския си талант и безпримерна храброст в боевете при Сливница и Видин, Одрин и Лозенград, Люлебургас и Бунархисар, Булаир и Шаркьой, Криволак и Калиманци, Кубадин и Тутракан, Завоя на Черна и Дойранското езеро, Стражин и Страцин, Драва и Мур. Мнозина от българските воини са останали завинаги в самотните си гробове под стръмните урви на македонските планини и край Дунава. Други навеки ще слушат от своите войнишки могили тихия плисък от вълните на Дойранското езеро. По каменните чуки на Беласица и Родопската Шипка, в Тракия и край Завоя на река Черна, в Добруджа и в Унгарската пуста, ще цъфнат алени макове, поникнали от кръвта им“, каза доц. д-р Петър Ненков. \r\n„Всяка настъпваща пролет дъждовните капки и росата ще измиват като грижовна майка самотните гробове и братските войнишки могили на загиналите за България. Всяка настъпваща пролет, природата ще кичи паметниците им с бели маргарити, зелена трева и алени макове, сякаш българският трибагреник отново и отново свежда глава пред величието и саможертвата им. Те идват към нас, като колона от призраци. Един, десет, сто, хиляди – те умират пред олтара на Отечеството, възкръсват и пак тръгват. Пристъпват тежко по склона на времето, като видения от други светове, като проверка на съвестта ни“, каза още военният историк. По думите на доц. д-р Петър Ненков дълги години забравата незаслужено е била спуснала своето було над тези герои, за които единственият Бог е бил Отечеството. „Но те винаги ще бъдат с нас, ще отмерват съвестта ни, ще ни съдят за грешките, но когато трябва и ще ни закрилят. „Във войните за освобождение и обединение, макар да са били окъсани и гладни, измокрени до кости и уморени, българските войници са летели като лъвове в шеметните щикови атаки, водени от своите командири и са умирали за България с песен на уста. Затова е редно, когато минем покрай войнишки паметник, да се поспрем за миг и да се поклоним пред паметта на българския воин“, посочи военният историк. \r\nТони МИХАЙЛОВ", "date": "2018.11.03", "title": "Доц. д-р Петър Ненков, военен историк: На Архангелова задушница почитаме паметта и безпримерната храброст на българските воини, отдали живота си за България"}
{"url": "http://www.focus-news.net/news/2018/11/03/2586192/cyprus-mail-nikoziya-nastoyava-turtsiya-da-uchastva-v-energiynite-proekti-v-rayona-no-sled-razreshavane-na-kiparskiya-problem.html", "text": "Никозия иска Турция да участва в енергийното развитие в региона, но първо трябва да помогне за решаването на кипърския проблем, каза в петък министърът на външните работи Никос Христодулидес, цитиран от кипърското англоезично издание  Cyprus Mail . \r\nТой говори на кръгла маса на 14-я форум на „Економист“ в Кипър, която се състоя в Никозия. Дискусията, посветена на енергийната сигурност и регионалните конфликти, се проведе с участието на заместник-министъра  в канцеларията на министър-председателя Майкъл Орен и Катлийн Дохърти, посланик на САЩ в Кипър. \r\nХристодулидес заяви, че ЕС подкрепя усилията на Кипър, като и многократно подчертава подкрепата си за упражняването на нашите суверенни права в своята изключителна икономическа зона, но също и като участва в проекта за тръбопровод EastMed, който Европейската комисия прие като проект от общ интерес. \r\nПозовавайки се на тристранните партньорства за сътрудничество, които Кипър създаде с Гърция и съседните страни, той каза, че те са инструмент за насърчаване на сътрудничеството в региона и извън него и са отворени за всички страни, които споделят визията и спазват международното право. \r\nХристодулидес заяви, че сътрудничеството, развито в региона, може да улесни усилията за обединяване на страната чрез жизнеспособно уреждане, което ще позволи на Кипър да запази ролята си на стабилен и надежден партньор в региона. \r\n\"Предпоставка за това е, че Турция осъзнава, че много повече губи, отколкото печели от сегашното статукво, което не позволява на Анкара да участва в мрежата за сътрудничество в нашия регион\", каза той. \r\nХристодулидес припомни, че Турция през последните шест месеца почти ежедневно прави изявления, заплашващи Кипър и всички тези компании, търсещи енергийни ресурси в изключителната икономическа зона на Кипър. \r\nТой каза, че Никозия няма да следва този турски подход. \"Ние сме много уверени в това, което правим, то се основава на международното право.\" \r\nНикозия, каза той, иска Турция да се включи в енергийното развитие в региона, но за да стане това, Турция трябва да реши кипърския проблем, в противен случай за Никозия няма вариант за партньорство. Зависи от Турция, каза той, добавяйки, че Анкара трябва да работи за решаването на кипърския въпрос.  Юлиян Марков", "date": "2018.11.03", "title": "Cyprus Mail: Никозия настоява Турция да участва в енергийните проекти в района, но след разрешаване на кипърския проблем"}
{"url": "http://www.focus-news.net/news/2018/11/03/2586191/targovishte-dvama-dushi-sa-postradali-pri-katastrofa-predizvikana-ot-piyan-shofyor-predpriemasht-nepravilen-obraten-zavoy.html", "text": "Двама души са пострадали при катастрофа, предизвикана от пиян шофьор, предприемащ неправилен обратен завой. Това съобщиха от  ОДМВР-Търговище . Около 14.14 часа на 2 ноември на улица „Кюстенджа“ в град Търговище лек автомобил „Митцубиши“ предприемa неправилен обратен завой и отнема предимството на правомерно движещ се в посока ул. „Васил Левски“ мотоциклет „Сузуки 125“ с търговищка регистрация, управляван от 16-годишен правоспособен водач от Търговище с инициали П.К. В резултат мотоциклетът се е блъснал в задната част на автомобила. Водачът е изгубил контрол над управлението му и мотоциклетът се е блъснал в правомерно движещ се в посока град Велики Преслав лек автомобил „Фолксваген Голф“ с търговищка регистрация. Водачът на лекия автомобил „Митсубиши“ е напуснал местопроизшествието.  \r\nВ резултат на пътно-транспортното произшествие в „ОАРИЛ“ на МБАЛ-Търговище е настанена 18-годишна девойка от Търговище, която се е возила на задната седалка на мотоциклета. Тя е с фрактура на ляв крак, лява ръка, ляво бедро и с контузия на гръден кош, без опасност за живота ѝ. Водачът на мотоциклета е настанен в отделение на болницата с контузни рани, също без опасност за живота му. \r\nВследствие на проведени незабавни издирвателни действия от служители на РУ-Търговище е установено, че лекият автомобил „Митсубиши Лансър“ е собственост и управляван от правоспособния водач В.П., на 49 г., от Търговище. Той е задържан в РУ-Търговище за срок до 24 часа. Взетата му проба за алкохол е отчела концентрация от 0,71 промила. Взета му е и кръвна проба за химическо изследване. Извършен е оглед на местопроизшествието. Образувано е следствено дело по чл. 343, ал. 3, буква „а“ от Наказателния кодекс по описа на Окръжен следствен отдел при Окръжна прокуратура-Търговище. Следствените действия по случая продължават.", "date": "2018.11.03", "title": "Търговище: Двама души са пострадали при катастрофа, предизвикана от пиян шофьор, предприемащ неправилен обратен завой"}
{"url": "http://www.focus-news.net/news/2018/11/03/2586185/elen-gerdzhikov-stolichen-obshtinski-savet-investitsionnata-programa-na-stolichna-obshtina-prez-poslednite-godini-varvi-nagore-i-tova-se-vizhda.html", "text": "Инвестиционната програма на Столична община през последните години върви нагоре и това се вижда. Това каза председателят на Столичния общински съвет Елен Герджиков в студиото на „Денят започва с Георги Любенов“ по  БНТ . Той обясни, че по ремонтите в столицата е хвърлена много енергия и много работа. Това, което остава, е те да бъдат свършени качествено и да се приемат от гражданите. \r\n„Неслучайно срокът на ремонта на „Графа“ е 300 дни. В представата на много хора това е просто подмяната на едни плочки, а всъщност не е така. Всъщност се подменя една инфраструктура, която не е пипана 110 години“, заяви Герджиков. \r\nТой обясни, че ремонтите на централната градска част са едни от най-дълго обсъжданите. Още преди 5 години е започнало обсъждането на проектите. Грешката, която отчита е, че комуникацията е трябвало да се повтори още веднъж при началото на ремонтите. Според него грешка е било и частичното отваряне на „Графа“, защото никой не е обяснил на хората, че тази площ не е готова. Той каза, че ремонтът има гаранция 8 години. \r\n„Ролята на общината е да подготви проектите, да комуникира с гражданите и да осъществява контрол. Не е работа на общината да реди плочките“, коментира председателят на Столичния общински съвет. \r\nТой призова за търпение и за това да се изчака да се види резултата след края на ремонта. Герджиков е убеден, че крайният резултат ще бъде добър. Него не го притеснява намесата на прокуратурата и смята, че когато има някакво съмнение, трябва да се провери има ли някаква вина. \r\n„Подмяна на по-некачествен с по-качествен материал или обратното няма, както и да се влага по-евтин материал с по-лоши качества - това категорично не е вярно. Тези внушение бяха направени многократно, та се наложи дори представител на фирмата производител да идва от Англия, за да обяснява, че подобна виброизолационна система се влага в обекти в цяла Европа. \r\nПри условие, че качеството на ремонта не е добро, фирмите изпълнителки ще бъдат връщани. При забавяне на обекта има разписани условия в договора. При ремонта на „Графа“ общата стойност на санкциите може да достигне около 6 милиона лева“, каза още Герджиков.", "date": "2018.11.03", "title": "Елен Герджиков, Столичен общински съвет: Инвестиционната програма на Столична община през последните години върви нагоре и това се вижда"}
{"url": "http://www.focus-news.net/news/2018/11/03/2586190/daily-sabah-sas-ili-bez-sasht-turtsiya-shte-unishtozhi-kyurdskite-teroristi-v-siriya.html", "text": "Със или без САЩ Турция ще унищожи кюрдските терористи в Сирия, пише турският вестник  Daily Sabah . \r\nСАЩ се опитват отчаяно да балансират отношенията си с Анкара и сътрудничеството си със сирийския филиал на ПКК, Отрядите за закрила на народа (YPG). Турция с последните военни операции посочва, че няма да толерира терористите на изток от Ефрат и предприе стъпки за прогонване на терористите от Манбидж. Въпреки че Турция многократно се противопостави на партньорството на САЩ с YPG в редица случаи, САЩ настояват да се намери баланс, за да продължат партньорството си с YPG и да \"убедят\" Анкара да подходи с разбиране, пише изданието. \r\nВисокопоставени длъжностни лица от Анкара обаче посочиха, че усилията на Вашингтон са напразни, тъй като се смята, че ПГК, свързана с YPG, е заплаха за националната сигурност. Те също така са критикуват американската \" стабилна подкрепа за терористичната групировка. Анкара вярва, че САЩ използват борбата срещу Даеш като извинение, за да оправдаят сериозната подкрепа с  оръжия за кюрдите, което показва, че Вашингтон има дългосрочни цели в региона, твърдят от вестника.  Юлиян Марков", "date": "2018.11.03", "title": "Daily Sabah : Със или без САЩ Турция ще унищожи кюрдските терористи в Сирия"}
{"url": "http://www.focus-news.net/news/2018/11/03/2586195/tenis-sesil-karatancheva-otpadna-ot-tenisturnira-v-taylar-sasht.html", "text": "Тенис: Българката Сесил Каратанчева отпадна на четвъртфиналите на турнира по тенис на твърди кортове в Тайлър, Тексас (САЩ) с награден фонд 80 хиляди долара. 29-годишната Каратанчева отстъпи пред Беатрис Адад Мая от Бразилия с 1:6, 6:3, 5:7 след два часа и половина  игра. По този начин Каратанчева си осигури 2027 долара и 21 точки за световната ранглиста, в която заема 239-ата позиция", "date": "2018.11.03", "title": "Тенис: Сесил Каратанчева отпадна от тенистурнира в Тайлър, САЩ"}
{"url": "http://www.focus-news.net/news/2018/11/03/2586196/tsvetan-tsvetanov-pred-zhgerb-evropeyskata-perspektiva-na-zapadnite-balkani-e-uspeh-za-tsyala-balgariya-a-bsp-i-prezidentat-go-neglizhiraha.html", "text": "По време на Българското председателство на Съвета на ЕС европейското бъдеще на страните от Западните Балкани се върна трайно в дневния ред на Европа след 15-годишно отсъствие. Това не бе успех на Бойко Борисов или ГЕРБ, това бе успех за цяла България. Каква бе оценката на БСП и президента Румен Радев – те неглижираха целия принос на България за осигуряването на европейска перспектива за страните от региона. Това заяви председателят на ПГ на ГЕРБ и зам.-председател на партията Цветан Цветанов по време на откриването на седмата политическа академия на Жени ГЕРБ „Национално управление и сигурност, съобщиха от пресцентъра на  ПП ГЕРБ . Политика на европейска свързаност в контекста на присъединяването на Западните Балкани“. Форумът се провежда във Велинград и се организира съвместно от Жени ГЕРБ, Фондация „Конрад Аденауер“ и Сдружение „Граждани за европейско развитие на България“. \r\n„Когато в началото на европредседателството заложихме темата за Западните Балкани като наш основен приоритет, много хора бяха скептични за реализирането на тази амбициозна цел. След като обаче Европа възприе виждането, че тя се нуждае от приобщаването на този регион, темата за Западните Балкани се настани трайно в дневния й ред“, обясни Цветанов, като отбеляза, че щом тази тема продължава да бъде актуална в рамките на австрийското председателство и ще бъде сред приоритетите и на румънското – то това значи, че България си е свършила добре работата. \r\nПо думите на председателя на ПГ на ГЕРБ България е доказала лидерските си качества и се е превърнала в много сериозен фактор както на Балканите, така и в ЕС. „Вчерашната среща в Евксиноград е доказателство за думите ми. Бяха направени изключително сериозни послания за по-голяма свързаност между участниците в срещата. Тази свързаност на свой ред означава – повече бизнес, повече туризъм, повече приходи и по-голяма заетост“, подчерта той. \r\nПред дамите от ГЕРБ, Цветанов сподели мнението си, че хубавите новини в България остават в сянката на дори най-малките проблеми и подчерта, че е важно да променим мисленето си и да имаме очи за хубавите неща, които се случват, а те не са малко. „БСП предлагат само скандали, агресия, фалшиви новини, но не и алтернатива. Това не подхожда на една опозиция“, коментира зам.-председателят на ГЕРБ. Той сподели учудването си как една партия може да претендира, че е алтернатива при положение, че отсъства от дебатите в Народното събрание, където има възможността да задава своите въпроси и към изпълнителната власт. \r\n„БСП имат тежки вътрешнопартийни проблеми. Вече дори се правят подписки срещу лидера Корнелия Нинова и нейното еднолично управление и афинитет към конфронтацията. Стигна се дотам, че хората с различно мнение в БСП да се нарочват като симпатизанти на ГЕРБ“, каза Цветанов. По думите му практиката депутати от БСП да представят „Визия за България“ в области, от които те не са избрани, е странна. „На депутатите от БСП проблемите на местните хора са им чужди“, уточни той. \r\nЦветан Цветанов изтъкна, че днес държавата е стабилна и това личи ясно от бюджета за 2019 г. „В управленската ни програма бе заложено в края на мандата през 2021 г. БВП да достигне 120 млрд. лв. Само за следващата година той ще бъде 116 млрд. лв., а очакванията са през 2021 г. да е 130 млрд. лв. Това говори от една страна за добре работеща икономика, а от друга за отлична събираемост на приходите“, отбеляза председателят на ПГ на ГЕРБ и допълни, че в бюджета за 2019 г. са заложени повече средства във всички сектори. \r\nЗам.-председателят на ГЕРБ бе категоричен, че европейските избори догодина ще покажат какво ще е бъдещето на Европа. „Ние сме част от политическото семейство на ЕНП, защото това е партията, която е отговорна и прави реални политики в интерес на гражданите“, уточни Цветанов. Той попита защо Корнелия Нинова вече не говори за кохезионна политика и не призовава да подражаваме на страните от „Вишеградската четворка“ и обвърза този факт с изнесените данни, че въпреки по-ниския бюджет на ЕС за кохезионна политика, България ще получи с 8% повече. \r\n„Важно е на европейските избори да запазим водещата си позиция и това ще ни помогне за нова победа на местния вот. След победата ни през 2015 г. българските общини се превърнаха в строителни площадки благодарение на европейската солидарност и добрата екипна работа на местната власт със законодателната и изпълнителната“, подчерта зам.-председателят на ГЕРБ. \r\nЦветан Цветанов сподели, че за него винаги срещите с ЖГЕРБ са много вълнуващи, защото за съвременното общество жените са най-важни. „Вие дарявате живот, пазителки сте на дома и имате способността да взимате най-правилните решения“, изтъкна той.", "date": "2018.11.03", "title": "Цветан Цветанов пред ЖГЕРБ: Европейската перспектива на Западните Балкани е успех за цяла България, а БСП и президентът го неглижираха"}
{"url": "http://www.focus-news.net/news/2018/11/03/2586199/volen-siderov-pp-ataka-ako-gerb-i-obedinenite-patrioti-ne-se-svalyat-sami-ot-vlast-nyama-koy-da-go-napravi.html", "text": "Ако ГЕРБ и Обединените патриоти не се свалят сами от власт, няма кой да го направи. Това каза за обзорното публицистично предаване „Метроном“ на  Радио „Фокус“  лидерът на ПП \"Атака\" Волен Сидеров. Българският избирател е приел сегашната коалиция на „Атака“ с ГЕРБ, след като години наред е искал да го управлява Борисов и ГЕРБ, а не Сидеров и „Атака“, припомни Сидеров. Едно обаче е да паднеш от власт заради неразбирателство между Патриотите, а друго – защото си уличен в тежка корупция или нечовешко отношение към хората, уточни той. „Аз мисля, че сега е моментът – точно във връзка с тези скандали, да се преосмисли поведението и на моите партньори. Аз съм им го казвал и в очите, рискувайки пак да бъда острия камък, който не мели брашно, но трябва да им го казвам, защото властта успива. Всъщност тя е най-големият тест. Стигнеш ли на някаква властова позиция, тогава се проверява що за човек си. Ако се самозабравиш, ако решиш, че трябва да подмяташ и подритваш хората, рано или късно приключваш. Дали смяташ, че си голямата работа, защото си там някъде, и че си безсмъртен, защото си просто във властта – не. А в изпълнителната власт трябва в коридорите над всяка стая да се сложи старият латински надпис “Memento mori”, което означава „Помни, че си смъртен“. Може пък и да помогне”, коментира Волен Сидеров. Той определи като типично за нашето общество да се превръща в маса от пластилин, който лесно може да бъде мачкан. Но ако то се втвърди и стане тухла, няма как да бъде мачкано, уточни лидерът на „Атака“. Според него перспективите пред България са да се възпита поколение с по-самостоятелно мислене, защото без събуждане на духа, системата ще възпроизвежда „бели мишки в лаборатория“, а не мислещи хора.", "date": "2018.11.03", "title": "Волен Сидеров, ПП „Атака“: Ако ГЕРБ и Обединените патриоти не се свалят сами от власт, няма кой да го направи"}
{"url": "http://www.focus-news.net/news/2018/11/03/2586198/pregled-na-osnovnite-temi-v-balkanskiya-pechat-agentsiya-fokus.html", "text": "Споровете между Кипър и Турция за енергийните ресурси в Източното Средиземноморие, разногласията между Вашингтон и Анкара за подкрепата за кюрдите в  Сирия, конституционните промени в Македония и прилагането на Договора от Преспа, перспективите пред Босна и Херцеговина и дискусиите за вноса на стари автомобили в Косово са сред основните теми на балканския печат. . Никозия иска Турция да участва в енергийното развитие в региона, но първо трябва да помогне за решаването на кипърския проблем, каза в петък министърът на външните работи Никос Христодулидес, цитиран от кипърското англоезично издание  Cyprus Mail . \r\nТой говори на кръгла маса на 14-я форум на „Економист“ в Кипър, която се състоя в Никозия. Дискусията, посветена на енергийната сигурност и регионалните конфликти, се проведе с участието на заместник-министъра  в канцеларията на министър-председателя Майкъл Орен и Катлийн Дохърти, посланик на САЩ в Кипър. \r\nХристодулидес заяви, че ЕС подкрепя усилията на Кипър, като и многократно подчертава подкрепата си за упражняването на нашите суверенни права в своята изключителна икономическа зона, но също и като участва в проекта за тръбопровод EastMed, който Европейската комисия прие като проект от общ интерес. \r\nПозовавайки се на тристранните партньорства за сътрудничество, които Кипър създаде с Гърция и съседните страни, той каза, че те са инструмент за насърчаване на сътрудничеството в региона и извън него и са отворени за всички страни, които споделят визията и спазват международното право. \r\nХристодулидес заяви, че сътрудничеството, развито в региона, може да улесни усилията за обединяване на страната чрез жизнеспособно уреждане, което ще позволи на Кипър да запази ролята си на стабилен и надежден партньор в региона. \r\n\"Предпоставка за това е, че Турция осъзнава, че много повече губи, отколкото печели от сегашното статукво, което не позволява на Анкара да участва в мрежата за сътрудничество в нашия регион\", каза той. \r\nХристодулидес припомни, че Турция през последните шест месеца почти ежедневно прави изявления, заплашващи Кипър и всички тези компании, търсещи енергийни ресурси в изключителната икономическа зона на Кипър. \r\nТой каза, че Никозия няма да следва този турски подход. \"Ние сме много уверени в това, което правим, то се основава на международното право.\" \r\nНикозия, каза той, иска Турция да се включи в енергийното развитие в региона, но за да стане това, Турция трябва да реши кипърския проблем, в противен случай за Никозия няма вариант за партньорство. Зависи от Турция, каза той, добавяйки, че Анкара трябва да работи за решаването на кипърския въпрос. \r\n*** Със или без САЩ Турция ще унищожи кюрдските терористи в Сирия, пише турският вестник  Daily Sabah . \r\nСАЩ се опитват отчаяно да балансират отношенията си с Анкара и сътрудничеството си със сирийския филиал на ПКК, Отрядите за закрила на народа (YPG). Турция с последните военни операции посочва, че няма да толерира терористите на изток от Ефрат и предприе стъпки за прогонване на терористите от Манбидж. Въпреки че Турция многократно се противопостави на партньорството на САЩ с YPG в редица случаи, САЩ настояват да се намери баланс, за да продължат партньорството си с YPG и да \"убедят\" Анкара да подходи с разбиране, пише изданието. \r\nВисокопоставени длъжностни лица от Анкара обаче посочиха, че усилията на Вашингтон са напразни, тъй като се смята, че ПГК, свързана с YPG, е заплаха за националната сигурност. Те също така са критикуват американската \" стабилна подкрепа за терористичната групировка. Анкара вярва, че САЩ използват борбата срещу Даеш като извинение, за да оправдаят сериозната подкрепа с  оръжия за кюрдите, което показва, че Вашингтон има дългосрочни цели в региона, твърдят от вестника. \r\n*** Македонският парламент ще гласува конституционните промени на 1 декември, пише електронното издание на гръцкият вестник  Kathimerini .  \r\nПредседателят на парламента на Македония Талат Джафери насрочи пленарно заседание на 1 декември, за да се гласуват промените. \r\nНеобходимо е просто мнозинство, за да бъдат одобрени измененията, които правителството на премиера Зоран Заев вече е осигурило. \r\nПо-рано в петък кабинетът одобри промените в свое заседание. \r\nВ Гърция в петък в Атина се проведе първото заседание на Съвместната интердисциплинарна експертна комисия на Гърция и Македония (Бивша югославска република Македония в материала – бел.ред) по исторически, археологически и образователни въпроси. \r\nСпоред изявление на гръцкото Министерството на външните работи, комисията реши да работи за премахването на иредентистките текстове, включени в миналото в учебниците, изпълнявайки член 8 от Споразумението от Преспа. \r\n*** Президентът на Република Сръбска и новоизбран член на председателството на Босна и Херцеговина от сръбския народ Милорад Додик заяви, че ще се застъпи за европейския път на страната и за военния неутралитет и демилитаризация на Босна и Херцеговина срещу военни съюзи и че сърбите в парламента на страната няма да работят в ущърб на бошняците и хърватите. \r\nНа среща с ръководителя на мисията на Организацията за сигурност и сътрудничество (ОССЕ) в Сараево посланик Брус Бертън той подчерта, че  ще работи в съответствие с Конституцията и че неговият \"първоначален акт при в стъпването му в длъжност ще бъде възстановяването на вътрешния суверенитет на Босна и Херцеговина, т.е. за премахването на институцията на Върховния представител в страната и за отстраняването на чужденците от Конституционния съд \". \r\nКакто бе съобщено от кабинета на Додик, той благодари на Бертън за поздравления за избирането му в тричленното председателство на Босна и Херцеговина, като подчерта, че ще се стреми към зачитане на Конституцията и Дейтънското споразумение и за запазване на мира и постигнатия икономически напредък. \r\n*** Ръководителят на офиса на ЕС в Косово, посланик Наталия Апостолова, повтори в петък нейния призив към парламента на страната да не увеличава максималната възраст на внесените автомобили в Косово, пише базираното в Косово издание  Gazeta Express . \r\nПарламентарната комисия за икономическо развитие на 16 октомври реши да подкрепи предложение на депутат от управляващата партия  да се увеличи възрастта на внесените автомобили на 15 години. Този ход предизвика реакция на гражданското общество, еколозите и представителите на ЕС в Косово. Представителят на ЕС в Косово Апостолова беше един от първите, които реагираха, заявявайки, че решението, ако бъде одобрено от Парламента, ще увеличи замърсяването на въздуха в Косово и очевидно е в противоречие с целите на ЕС. \r\nВ петък Апостолова повтори призива си към парламента да не гласува предложението за увеличаване на максималната възраст на внесените автомобили на 15 години. \"Това предложение противоречи на директивите на ЕС относно емисиите на въглероден диоксид от превозни средства. Това ще окаже сериозно въздействие върху общественото здраве \", каза Апостолова и призова депутатите от Косово да запазят непроменени възрастови ограничения за автомобили до 10 години.", "date": "2018.11.03", "title": "Преглед на основните теми в балканския печат (Агенция \"Фокус\")"}
{"url": "http://www.focus-news.net/news/2018/11/03/2586194/belogradchishkiyat-episkop-polikarp-otsluzhi-panihida-po-povod-arhangelova-zadushnitsa-vav-voenniya-mavzoley-kostnitsa-na-tsentralnite-sofiyski-grobishta.html", "text": "Белоградчишкият епископ Поликарп отслужи панихида по повод Архангелова задушница във Военния мавзолей-костница на Централните софийски гробища, предаде репортер на  Агенция „Фокус“ . На ритуала присъстваха президентът и главнокомандващ Военните сили, Румен Радев, началникът на отбраната генерал Андрей Боцев, командирът на Сухопътните войски генерал-майор Михаил Попов, заместник-командващият на Съвместното командване на силите генерал-майор Иван Лалов, заместник-командирът на Военновъздушните сили бригаден генерал Петьо Мирчев, представители на ръководството на Министерството на отбраната, висши офицери, членове на военнопатриотични съюзи. \r\nДаяна ДЮЛГЕРОВА", "date": "2018.11.03", "title": "Белоградчишкият епископ Поликарп отслужи панихида по повод Архангелова задушница във Военния мавзолей-костница на Централните софийски гробища"}
{"url": "http://www.focus-news.net/news/2018/11/03/2586201/ministar-mladen-marinov-mvr-se-otnasya-izklyuchitelno-otgovorno-kam-bitovata-prestapnost-i-patnata-bezopasnost-osobeno-v-malkite-naseleni-mesta.html", "text": "Министерството на вътрешните работи се отнася изключително отговорно към битовата престъпност, особено в малките населени места. Това каза министърът на вътрешните работи Младен Маринов, по време на Седмата политическа академия на Жени ГЕРБ, която се провежда във Велинград, предаде репортер на  Радио „Фокус“ – Пазарджик . По думите му  над 30% от случаите на мобилните екипи на МВР в малките населени места касаят други институции. „На второ място се нареждат случаите на употреба на алкохол и наркотици. Над 5000 са посетените населени места без полицейско присъствие, в това число 354 села. Лошото е, че когато има успешно решени случаи или не се говори нищо, или се политизират, за да се омаловажи работата на всички работили“, коментира министър Маринов. Той припомни също, че за подобряване на безопасността на пътя е ангажиран сериозен ресурс на МВР, като се отчита трикратно увеличение на глобите. „Надявам се с предприетите мерки да продължи тази тенденция. Посегателствата над МПС са с 12% по-малко, а разкриваемостта се увеличава с 2 пункта, като анализираният период е деветмесечието на 2018 и същия период от 2017 година. МВР отчита и намаление на загиналите от ПТП със 7,4 на сто“, подчерта Маринов. В изнесената си лекция във Велинград той постави акцент и върху управлението на миграционните процеси. \r\nАлбена ЖИЛЕКОВА", "date": "2018.11.03", "title": "Министър Младен Маринов: МВР се отнася изключително отговорно към битовата престъпност и пътната безопасност особено в малките населени места"}
{"url": "http://www.focus-news.net/news/2018/11/03/2586202/tass-na-italianskite-ostrovi-sitsiliya-i-sardiniya-e-obyaven-cherven-kod-za-opasnost-ot-silni-valezhi.html", "text": "На италианските острови Сицилия и Сардиния е обявен червен код за опасност от силни валежи, съобщава италианския телевизионен канал  Rai News 24 , цитиран от  TACC . \r\nНа остров Сардиния сутринта е починала немска туристка, ударена от мълния. \r\nДруг млад човек , ранен при бедствието в Тренто, е  починал в болница. По този начин общият брой на жертвите на лошото време в Италия наближава  20. \r\nВ районите на Италия се работи за премахване на последствията от силните дъждове, които са причинили наводнения, ерозия на пътища, свлачища и паднали дървета. Множество малки селища в северната част на Италия и крайбрежието на Лигурия остават откъснати от света. Железопътните съобщения също са прекъснати по някои регионални линии. \r\nЩетите се оценяват на стотици милиони евро. Правителството, по искане на управителите на най-засегнатите райони - Лигурия, Венето, Фриули-Венеция-Юлия,  обмисля възможността да се спре събирането на данъци и плащания по заеми от населението на засегнатите райони. Северният автономен район Трентино-Алто Адидже пострада много, където в Доломитите ветровете повалиха цели горски масиви.  Юлиян Марков", "date": "2018.11.03", "title": "ТАСС: На италианските острови Сицилия и Сардиния е обявен червен код за опасност от силни валежи"}
{"url": "http://www.focus-news.net/news/2018/11/03/2586203/s-23-sm-se-e-povishilo-nivoto-na-reka-dunav-pri-svishtov-za-izminaloto-denonoshtie.html", "text": "С 23 см се е повишило нивото на река Дунав при Свищов за изминалото денонощие. Това съобщиха от  Хидрометеорологичната  станция в града. Водният стоеж на реката е 15 см, а температурата на водата 15.2 градуса. Днес над българския участък на реката ще има ниска слоеста облачност или мъгла. Временни разкъсвания се очакват в следобедните часове. Максималните температури ще са между 17° и 22°.", "date": "2018.11.03", "title": "С 23 см се е повишило нивото на река Дунав при Свищов за изминалото денонощие"}
{"url": "http://www.focus-news.net/news/2018/11/03/2586204/ruse-lek-avtomobil-vleze-pod-parkiran-bus-shofyorat-i-spatnichkata-mu-sa-izbyagali.html", "text": "Лек автомобил влезе под паркиран микробус в Русе. При удара е блъсната още една кола, предаде бТВ.  \r\nШофьорът, причинил катастрофата, е избягал заедно със спътничката си. Инцидентът е станал около 6.30 часа тази сутрин.    \r\nШофьорът на микробуса, който е трябвало да вози пенсионери за фестивал, се е готвел да излиза от вкъщи, когато чул силен удар.  \r\nВидял момче и момиче да бягат от катастрофиралата кола и подал сигнал на тел. 112.  \r\nОперацията по разделяне на микробуса и автомобила отне повече от два часа, тъй като от силния удар те са се заклещили един в друг.  \r\nНаложи се да се вика и специализизирана техника. Полицията издирва пътниците от колата.", "date": "2018.11.03", "title": "Русе: Лек автомобил влезе под паркиран бус, шофьорът и спътничката му са избягали"}
{"url": "http://www.focus-news.net/news/2018/11/03/2586197/ombudsmanat-maya-manolova-tryabva-po-seriozno-uvelichenie-na-pensiite-na-fona-na-povishavashtite-sa-tseni-na-energonositelite-a-ot-tam-i-na-vsichki-stoki.html", "text": "Трябва по-сериозно увеличение на пенсиите на фона на повишаващите са цени на енергоносителите, а от там и на всички стоки. Това каза омбудсманът Мая Манолова в предаването  „Седмицата“  по  „Дарик радио“ . Според нея минималните пенсии трябва да достигнат поне нивото на бедност, което в момента е малко над 400 лева. Друг проблем в тази посока е оставането на тавана на пенсиите и многото жалби в тази посока от хора, които са забавили пенсионирането си изчаквайки това отпадане и са загубили големи суми. \r\nНа въпроса има ли сигнали при омбудсмана по отношение на процедурата за даване на българско гражданство Мая Манолова посочи, че има сигнали свързани с работата на Министерството на правосъдието по отношение на даването на българско гражданство.  \r\nСигналите са за сроковете, в които министерството трябва да отговори, допълни тя, като каза, че преписките в някой случаи се бавят с години. Което поражда съмнения. \r\nПо темата за намаляването на административната тежест за гражданите Манолова подчерта, че по-бързото въвеждане на електронното правителство ще облекчи комуникацията на гражданите с администрацията. \r\nСпоред Манолова трябва да се спре практиката в последния момент да се приемат подобни законодателни промени, което води до непредвидимост, а това е сериозен проблем. Тя даде пример с готвени промени в Закона за държавния бюджет, които ще оставят в началото на следващата година хора без работа от държавната администрация, тъй като се въвеждат нови изисквания на които те няма да отговарят. \r\nДаването на пари в областта на здравеопазването без реформа е много сериозен проблем и нарушава правата на хората, подчерта Мая Манолова. Тя се обяви и срещу закриването на Обществения съвет към Фонда за лечение на деца, защото се премахва гражданския контрол. \r\nМанолова каза още, че не може да поеме гаранция пред майките, които протестират, че ще бъдат приети и двата закона, както е договорено. \r\nНикога не съм искала кола на НСО, подчерта Манолова в отговор на въпрос как ще коментира решението от първи януари догодина омбудсманът да не ползва кола от службата за охрана.", "date": "2018.11.03", "title": "Омбудсманът Мая Манолова: Трябва по-сериозно увеличение на пенсиите на фона на повишаващите са цени на енергоносителите, а от там и на всички стоки"}
{"url": "http://www.focus-news.net/news/2018/11/03/2586205/umbal-sv-anna-prodalzhava-lechenieto-na-dvamata-postradali-pri-katastrofata-na-patya-sofiya-samokov.html", "text": "Продължава лечението на двамата пострадали при катастрофата на пътя София - Самоков (мъж на 78 г. и жена на 72 г.) в Клиниката по лицево-челюстна хирургия на УМБАЛ „Св. Анна“. Това съобщиха от пресцентъра на  лечебното заведение . Мъжът освен с хематом в лицевата част има и счупване на ябълчна кост(скула). За радост не се налага оперативна намеса и няма увреждане на мозъка. Жената е със счупен нос и при нея също няма увреждане на мозъка и не се налага оперативна намеса, обясни доц. Желю Димов началник на Клиниката. Агенция „Фокус“ припомня:  Петима души са пострадаха при катастрофа между автобус, пътувал по линията София - Самоков, и циментовоз на пътя София - Самоков край Кокаляне на 2 ноември. Това съобщиха от пресцентъра на МВР. Временно е затруднено движението в района на Кокаляне. Сигналът за инцидента е подаден в полицията около 10.16 часа. По първоначални данни, на пътя Кокаляне – Самоков са се ударили автобус, пътувал по линията София - Самоков, и товарен автомобил – циментовоз. При инцидетна пострадаха трима пътници от автобуса и двамата водачи, които бяха транспортирани в болнични заведения за оказване на помощ.", "date": "2018.11.03", "title": "УМБАЛ „Св. Анна“: Продължава лечението на двамата пострадали при катастрофата на пътя София - Самоков"}
{"url": "http://www.focus-news.net/news/2018/11/03/2586193/kontraadmiral-mitko-petev-vms-varna-otbelyazvaneto-na-arhangelova-zadushnitsa-ot-flota-se-ustanovyava-sled-parvata-svetovna-voyna.html", "text": "Отбелязването на Архангелова задушница от Флота се установява след Първата Световна война. Празникът включва съвместен ритуал на Българската армия съвместно с Българската православна църква. Това каза за  Радио „Фокус“ – Варна  командващият на флота контраадмирал Митко Петев. По думите му празникът има дълбоки корени във военните традиции на България. Отбелязването му от Военноморските сили, заедно с Черешова задушница, се установява като традиция след Първата Световна война, като това е свързано с особено тежките битки, които България води, особено през 1916 година на два фронта – на Македонския и на Добруджанския фронт. „Средно около 2000 българи загиват всеки ден, защитавайки суверенитета на България, следвайки бляна на техните предци за обединение на българските земи. Затова българският народ решава че има необходимост да се отдаде на всички войници, дали живота си за независимостта на България“, посочи контраадмирал Петев. Той припомни, че празникът е забранен след 1944 година, но от 1992 година отново е възстановен. Той се отбелязва обикновено в съботата преди Архангеловден. Днес Военноморските сили ще отдадат почит на загиналите в петте войни за независимостта и обединението на България. Основният ритуал във Варна ще е от 11.00 часа при Старите гробища на паметника на българските воини. Преди това военните моряци в града ще отдадат почит пред паметника на майор Георги Анастасов, който загина трагично при инцидент по време на изпълнение на служебния си дълг на борда на хеликоптер от морската ни авиация. \r\nДиана СТОЕВА", "date": "2018.11.03", "title": "Контраадмирал Митко Петев, ВМС – Варна: Отбелязването на Архангелова задушница от Флота се установява след Първата Световна война"}
{"url": "http://www.focus-news.net/news/2018/11/03/2586211/abv-shte-predlozhi-strategiya-za-razvitie-na-severozapadna-balgariya.html", "text": "Представители на ръководството на АБВ се срещнаха с жители на монтанското село Медковец, съобщиха от пресцентъра на  ПП АБВ . На разговора присъства и кметът на общинския център Венцислав Куткудейски. По време на срещата председателят на Алтернатива за българско възраждане Румен Петков изложи визията си за състоянието на левицата в България, което по думите му е критично, а ясен показател за това е фактът, че за първи път от изграждането на работническите и социалистически формации у нас, левицата няма нито един областен кмет. По думите му, ако не се намери сериозна и силна стъпка за разрешаването на проблемите в лявото политическо пространство, неговото влияние ще отслабне още повече, а това е в сериозен ущърб на обществото, което се нуждае от силни социално ангажирани политики.   \r\nСлед срещата от АБВ дариха на местното читалище екземпляри от албума „Духът и бита на българина 1850-1950“ и специалното издание на филма „Бойните маршове на България“, изготвени от председателят на гражданския съвет на партията проф. Любомир Халачев. \r\nПо–късно през деня ръководството на АБВ  и лидерите на партията в Монтана проведоха среща и с жители на областния град. От политическата сила изразиха изключителната си тревога от състоянието на здравната система в цялата област Монтана. Отбелязан бе негативният факт, че в седем от общините на региона няма нито една аптека. Във връзка с това от Алтернатива за българско възраждане посочиха, че ще търсят разговор с представители на Централния кооперативен съюз, с цел намиране на решение чрез организирането на мобилни аптеки, каквато практика ЦКС има по отношение на организирането на мобилни магазини за стоки от първа необходимост.  \r\nОт АБВ обсъдиха с жителите на Монтана и изключително тревожната обстановка по отношение на ликвидирането на училищата в голяма част от селата и общините на областта, което допълнително води до сериозно обезлюдяване на този район на България, ръст на безработицата и недостиг на достатъчно професионално подготвени кадри. Една от основните причини за липсата на инвестиции в монтанско. Във връзка с темата от партията заявиха, че ще предложат стратегия за развитие на Северозападна България, в която да залегнат дългосрочни решения на посочените проблеми.   \r\nПо-рано през деня представители на АБВ поднесоха цветя пред паметника на Димитър Веренишки в Монтана и паметника на  поп Андрей в с. Медковец.", "date": "2018.11.03", "title": "АБВ ще предложи стратегия за развитие на Северозападна България"}
{"url": "http://www.focus-news.net/news/2018/11/03/2586206/ministar-mladen-marinov-migratsionniyat-natisk-e-sveden-do-minimum.html", "text": "Миграционният натиск е сведен до минимум. Това каза министърът на вътрешните работи Младен Маринов по време на Седмата политическа академия на Жени ГЕРБ, която се провежда във Велинград, предаде репортер на  Радио „Фокус“ – Пазарджик . Политиката на Премиера Бойко Борисов с Турция доведе до добър диалог и бърза реакция от тяхна страна при решаването на различни проблеми, каза още Маринов и добави, че добър контакт се осъществява и с Гърция. „Средата, в която работим, е изключително динамична и обоснована от събитията по света. Когато има успешно решени случаи, или не се говори нищо, или се политизират, за да се омаловажи работата на всички работили. Ние сме на границата с Азия, около нас има държави, които не са членки на ЕС и не можем да използваме всички механизми за сигурност на ЕС“, уточни министър Маринов. Той заяви, че МВР работи успешно с неправителствени организации, местни общности и международни институции за справяне с миграционния натиск. „България в сравнение с Гърция, Италия и Малта контролира процеса на приток на емигранти. Защитното съоръжението си свърши работата, миграционният натиск е сведен до минимум“, коментира също Маринов. Той допълни, че продължава надграждането на оградата с Турция с технически средства. \r\nАлбена ЖИЛЕКОВА", "date": "2018.11.03", "title": "Министър Младен Маринов: Миграционният натиск е сведен до минимум"}
{"url": "http://www.focus-news.net/news/2018/11/03/2586209/sport-izigraha-se-machove-ot-natsionalnata-basketbolna-liga-na-sasht.html", "text": "Баскетбол: Изиграха се мачове от Националната баскетболна лига на САЩ.  Действащият шампион в НБА Голдън Стейт Уориърс записа седми пореден успех в първенството, побеждавайки Минесота Тимбъруулвс със 116:99 на свой терен в Оукланд. \r\nВоините\" са лидери в Западната конференция с девет победи в десет срещи. \r\nДруги резултати: \r\nОрландо - Лос Анджелис Клипърс 95:120 \r\nБруклин - Хюстън 111:119 \r\nВашингтон - Оклахома 111:134 \r\nЧикаго - Индиана 105:107 \r\nДалас - Ню Йорк 106:118 \r\nЮта - Мемфис 100:110 \r\nФиникс - Торонто 98:107.", "date": "2018.11.03", "title": "Спорт: Изиграха се мачове от Националната баскетболна лига на САЩ"}
{"url": "http://www.focus-news.net/news/2018/11/03/2586208/predsedatelyat-na-zheni-gerb-irena-sokolova-gerb-e-partiya-na-istinata-i-istinskoto.html", "text": "Ние сме най-голямата женска политическа организация. В нашата работа няма екстремизъм, противопоставяне и фалшиви новини. ПП ГЕРБ е партия на истината и истинското. Това заяви председателят на Жени ГЕРБ Ирена Соколова по време на откриването на седмата политическа академия на Жени ГЕРБ „Национално управление и сигурност. Политика на европейска свързаност в контекста на присъединяването на Западните Балкани“, съобщиха от пресцентъра на  ПП ГЕРБ . Форумът се провежда във Велинград и се организира съвместно от Жени ГЕРБ, Фондация „Конрад Аденауер“ и Сдружение „Граждани за европейско развитие на България“. \r\n„От Жени ГЕРБ работим по всички теми и водим диалог с всички политически сили и социални групи. Внасяме добавена стойност във всички сфери“, изтъкна председателят Ирена Соколова. По думите ѝ дамите от ГЕРБ са винаги готови да помогнат на всеки, който има нужда от разговор, партньорство или за провеждането на инициатива. „Ние сме специален партньор. Това е седмата ни академия и имаме амбицията да провеждаме такива форуми и занапред“, сподели пред дамите Соколова. \r\nОбластният координатор на ГЕРБ-Пазарджик Найден Шопов благодари на жените от ГЕРБ за тяхната активност във всички сфери на обществения живот. „На седмата академия на ЖГЕРБ ще продължим да обменяме опит и да доказваме, че ГЕРБ е най-добре организираната партия в страната и сме способни да носим отговорност за управлението на България“, посочи той.  \r\nСпоред Шопов вече е аксиома това, че успешните политики и модели преминават през ярко присъствие на жени в управлението. „ГЕРБ е партия, която дава широка възможност на жените да участват активно в обществения и политическия живот на страната, да бъдат на високоотговорни позиции и да вземат ключови решения за развитието на България. Смятам, че няма друга политическа сила, която да разполага с толкова висок интелектуален и експертен капацитет от представителки на нежния пол“, посочи областният координатор на ГЕРБ-Пазарджик.", "date": "2018.11.03", "title": "Председателят на Жени ГЕРБ Ирена Соколова: ГЕРБ е партия на истината и истинското"}
{"url": "http://www.focus-news.net/news/2018/11/03/2586210/belogradchishkiyat-episkop-polikarp-neka-da-se-pomolim-za-vsichki-zaginali-za-vsichki-voini-padnali-na-boynite-poleta.html", "text": "Нека да се помолим за всички загинали, за всички воини, паднали в бойните полета. Това каза Белоградчишкият епископ Поликарп, който отслужи панихида по повод Архангелова задушница във Военния мавзолей-костница на Централните софийски гробища, предаде репортер на  Агенция „Фокус“ . По време на тържественото събитие бяха поднесени венци пред паметниците от името на президента Румен Радев, председателят на Народното събрание Цвета Караянчева, кмета на София Йорданка Фандъкова, Министерството на отбраната, Министерството на вътрешните работи, представители на посолства в България и др.  \r\nДаяна ДЮЛГЕРОВА", "date": "2018.11.03", "title": "Белоградчишкият епископ Поликарп: Нека да се помолим за всички загинали, за всички воини, паднали на бойните полета"}
{"url": "http://www.focus-news.net/news/2018/11/03/2586214/parvan-simeonov-politolog-s-deystviyata-si-naposledak-dps-se-opitva-da-postavi-gerb-v-po-golyama-zavisimost-ot-sebe-si.html", "text": "С действията си напоследък  ДПС се опитва да постави ГЕРБ в по-голяма зависимост от себе си . Това каза в интервю за седмичното обзорно предаване „Метроном“ на  Радио „Фокус“  политологът Първан Симеонов. Според него атаката спрямо ВМРО в дните след ареста на председателят на ДАБЧ Петър Харалампиев не е без знанието на коалиционните партньори. „Много често ГЕРБ постъпва точно така – държи малките отговорни и виновни. Това се случи с реформаторите. Освен това тук има съвпадение на интереси със ДПС. Много пъти от ДПС са замахвали, но обикновено нищо не е ставало. По този начин само са укрепвали противниците си. Важно беше да наблюдаваме, дали този път са сериозни. Ако съдим и по действията им с кворума, са сериозни. ДПС намериха удобен момент да ударят и вицепремиера Валери Симеонов, който държи този ресор и частично Красимир Каракачанов, който пък наскоро го подкрепи. По този начин те държат във все по-голяма зависимост самото правителство“ обясни той. Според Първан Симеонов и ДПС, и ГЕРБ имат полза от политическата ситуация след арестите. За пороците в издаването на българско гражданство се знае от години, каза още той и допълни, че отиване в другата крайност за лишаване от българско гражданство е рисковано България да бъде дискредитирана сред общностите ни в чужбина. Социологът предупреди, че настоящото управление се занимава  със собственото си оцеляване и е време  премиерът Бойко Борисов да заяви нова сюжетна линия след Европредседателството, защото положението в страната е взривоопасно.", "date": "2018.11.03", "title": "Първан Симеонов, политолог: С действията си напоследък  ДПС се опитва да постави ГЕРБ в по-голяма зависимост от себе си"}
{"url": "http://www.focus-news.net/news/2018/11/03/2586212/v-dobrich-se-provezhda-protestno-avtoshestvie-sreshtu-visokite-tseni-na-gorivata.html", "text": "Протестно автошествие се провежда в Добрич срещу високите цени на горивата, предаде кореспондентът на  Радио „Фокус” – Варна . Автошествието преминава през най-натоварените централни булеварди – „Русия“ и „25 септември“, което налага регулиране на движението на пътни превозни средства от полицаи. Около 50 коли участват в автошествието. Такъв протест имаше и вчера вечерта. Колоната тръгна от Рилските блокове, премина през основни пътни артерии на града и достигна изхода за Варна. Според сайт за актуални цени на горивата областта е на второ място в класацията за най-евтини горива в България, като най-ниски те са в Хасково. Литър от масовия бензин в добруджанския град струва между 2,14 лв. и 2,38 лв. Чрез автошествието участниците изразяват своето недоволство от постоянното покачване на цените на горивата у нас.  \r\nЖулиета НИКОЛОВА", "date": "2018.11.03", "title": "В Добрич се провежда протестно автошествие срещу високите цени на горивата"}
{"url": "http://www.focus-news.net/news/2018/11/03/2586213/emanuil-yordanov-bivsh-vatreshen-ministar-za-da-ima-osaditelni-prisadi-tryabva-da-se-raboti-na-visoko-nivo-a-ne-da-se-razchita-zadarzhanite-da-priznayat-vina-koyato-e-vazmozhno-da-nyamat.html", "text": "За да има осъдителни присъди, трябва да се работи на високо ниво, а не да се разчита задържаните да признаят вина, която е възможно да нямат.  Това каза за седмичното обзорно предаване „Метроном“ на  Радио „Фокус“  бившият вътрешен министър Емануил Йорданов. Изненадващо е, как след 10 годишно управление на една партия нещо може да бъде публична тайна и в рамките на 2 седмици да се разкрие с огромен медиен шум, каза той и обясни тревожната тенденция в правораздавателната система през последните няколко години. „Прокуратурата често образува досъдебни производства без те да са обезпечени с достатъчни доказателства. Това не им пречи да захранят медиите с информация, която не съществува дори в кориците на делото. Получава се така, че всички научават, че е хванат изключително опасен престъпник, независимо от липсата или наличието на доказателства. Когато мярката за неотклонение трябва да се гледа от съда, вече има съществуващо мнение, че това е човекът, който едва ли не е осъден и задължително трябва да остане в ареста“ каза той. Емануил Йорданов обясни, че по този начин хора се държат в арестите в продължение на месеци и години, а когато се стигне до оправдателни присъди, данъкоплатецът плаща обезщетение. Според него осъждането на невинни хора е по-вредно от липсата на обвиняеми. Трябва да се има предвид, че Агенцията на българите в чужбина не е единствения държавен орган ангажиран с получаване на българско гражданство, каза той и добави, че се налага да бъдат направени промени процедурата за издаване на паспорти.", "date": "2018.11.03", "title": "Емануил Йорданов, бивш вътрешен министър: За да има осъдителни присъди, трябва да се работи на високо ниво, а не да се разчита задържаните да признаят вина, която е възможно да нямат"}
{"url": "http://www.focus-news.net/news/2018/11/03/2586217/pregled-na-mezhdunarodnite-novini-do-13-chasa-agentsiya-fokus.html", "text": "Подписаното споразумение завършва процеса по предоставяне на томос по всички канони на православието, заяви украинският президент Петро Порошенко след срещата си с Вселенския патриарх Вартоломей, на която бе подписано споразумение за създаване на единна Украинска православна църква, предава  РИА Новости . \r\nВластите в Киев очакват да получат томоса за автокефалията преди края на годината, но Вселенската патриаршия може да го предостави  само на главата на \"обединената\" църква, която православните църкви в Украйна трябва да избират в \"обединяващия съвет\".  Датата за това събитие все още не е определена, но каноничната украинска православна църква-Московски патриархат заяви, че няма да участва в него. \r\nСинодът на Руската православна църква разглежда действията на Константинопол като разделение и обявява прекъсването на евхаристийското общение с него в цялата канонична територия, включително Украйна и Беларус. Според Митрополит Иларион Константинопол е загубил правото да бъде наричан координиращ център на православието. \r\n***  На италианските острови Сицилия и Сардиния е обявен червен код за опасност от силни валежи, съобщава италианския телевизионен канал  Rai News 24 , цитиран от  TACC . \r\nНа остров Сардиния сутринта е починала немска туристка, ударена от мълния. \r\nДруг млад човек , ранен при бедствието в Тренто, е  починал в болница. По този начин общият брой на жертвите на лошото време в Италия наближава  20. \r\nВ районите на Италия се работи за премахване на последствията от силните дъждове, които са причинили наводнения, ерозия на пътища, свлачища и паднали дървета. Множество малки селища в северната част на Италия и крайбрежието на Лигурия остават откъснати от света. Железопътните съобщения също са прекъснати по някои регионални линии. \r\nЩетите се оценяват на стотици милиони евро. Правителството, по искане на управителите на най-засегнатите райони - Лигурия, Венето, Фриули-Венеция-Юлия,  обмисля възможността да се спре събирането на данъци и плащания по заеми от населението на засегнатите райони. Северният автономен район Трентино-Алто Адидже пострада много, където в Доломитите ветровете повалиха цели горски масиви. \r\n*** Никозия иска Турция да участва в енергийното развитие в региона, но първо трябва да помогне за решаването на кипърския проблем, каза в петък министърът на външните работи Никос Христодулидес, цитиран от кипърското англоезично издание  Cyprus Mail . \r\nТой говори на кръгла маса на 14-я форум на „Економист“ в Кипър, която се състоя в Никозия. Дискусията, посветена на енергийната сигурност и регионалните конфликти, се проведе с участието на заместник-министъра  в канцеларията на министър-председателя Майкъл Орен и Катлийн Дохърти, посланик на САЩ в Кипър. \r\nХристодулидес заяви, че ЕС подкрепя усилията на Кипър, като и многократно подчертава подкрепата си за упражняването на нашите суверенни права в своята изключителна икономическа зона, но също и като участва в проекта за тръбопровод EastMed, който Европейската комисия прие като проект от общ интерес. \r\nПозовавайки се на тристранните партньорства за сътрудничество, които Кипър създаде с Гърция и съседните страни, той каза, че те са инструмент за насърчаване на сътрудничеството в региона и извън него и са отворени за всички страни, които споделят визията и спазват международното право. \r\nХристодулидес заяви, че сътрудничеството, развито в региона, може да улесни усилията за обединяване на страната чрез жизнеспособно уреждане, което ще позволи на Кипър да запази ролята си на стабилен и надежден партньор в региона. \r\n\"Предпоставка за това е, че Турция осъзнава, че много повече губи, отколкото печели от сегашното статукво, което не позволява на Анкара да участва в мрежата за сътрудничество в нашия регион\", каза той. \r\nХристодулидес припомни, че Турция през последните шест месеца почти ежедневно прави изявления, заплашващи Кипър и всички тези компании, търсещи енергийни ресурси в изключителната икономическа зона на Кипър. \r\nТой каза, че Никозия няма да следва този турски подход. \"Ние сме много уверени в това, което правим, то се основава на международното право.\" \r\nНикозия, каза той, иска Турция да се включи в енергийното развитие в региона, но за да стане това, Турция трябва да реши кипърския проблем, в противен случай за Никозия няма вариант за партньорство. Зависи от Турция, каза той, добавяйки, че Анкара трябва да работи за решаването на кипърския въпрос. \r\n*** Израел и палестинците в Ивицата Газа са близо до споразумение с египетско посредничество, се казва в съобщение на  Anadolu Agency , цитирайки високопоставен израелски източник. \r\nСпоред Израелската държавна радиотелевизионна корпорация , неназован високопоставен източник е съобщил , че е сключена сделка между Израел и администрацията на Газа, която ще  позволи на Катар да предостави на анклава средства за  държавните служители, както и за гориво. \r\nИзточникът добави, че израелската страна ще извърши одит на средствата, за да гарантира, че те няма да се използват за \"терористични дейности\". \r\n*** Постоянният представител на САЩ в ООН Ники Хейли остро разкритикува организацията за резолюцията, в която се призовава за вдигане на американското икономическо, търговско и финансово ембарго срещу Куба, Предава  Fox News . \r\nСпоред нея ООН не желае да осъди нарушенията на човешките права в Куба и тази резолюция \"няма да помогне на нито едно кубинско семейство и няма да нахрани нито едно кубинско дете\". \r\nХейли също така каза, че Куба отрича свободата и елементарните права на кубинския народ, а Съединените щати няма да променят позицията си. \r\n\"Съединените щати ще продължат да защитават кубинския народ, докато не бъдат възстановени човешките права и свободи.\" \"Ние няма да се оттеглим\", каза постоянният представител. \r\nОсвен това, в резултат на приемането на резолюцията Хейли добави, че никой не е спечелил и главната губеща страна е самата ООН, която \"отхвърли възможността да се застъпи за правата на човека\". \r\n*** Президентът на Република Сръбска и новоизбран член на председателството на Босна и Херцеговина от сръбския народ Милорад Додик заяви, че ще се застъпи за европейския път на страната и за военния неутралитет и демилитаризация на Босна и Херцеговина срещу военни съюзи и че сърбите в парламента на страната няма да работят в ущърб на бошняците и хърватите. \r\nНа среща с ръководителя на мисията на Организацията за сигурност и сътрудничество (ОССЕ) в Сараево посланик Брус Бертън той подчерта, че  ще работи в съответствие с Конституцията и че неговият \"първоначален акт при в стъпването му в длъжност ще бъде възстановяването на вътрешния суверенитет на Босна и Херцеговина, т.е. за премахването на институцията на Върховния представител в страната и за отстраняването на чужденците от Конституционния съд \". \r\nКакто бе съобщено от кабинета на Додик, той благодари на Бертън за поздравления за избирането му в тричленното председателство на Босна и Херцеговина, като подчерта, че ще се стреми към зачитане на Конституцията и Дейтънското споразумение и за запазване на мира и постигнатия икономически напредък. \r\n*** Осемте опозиционни депутати, изключени от ВМРО-ДПМНЕ няма да гласуват за отнемане на мандата на Никола Груевски, пише македонското електронно издание  “Фокус“ . \r\nИзглежда, че няма да има мнозинство от две трети в парламента, за да се отнеме мандата на Никола Груевски. Депутатът Елизабета Канска-Милевска заяви днес, че няма да гласува за такова предложение. \r\n„Няма да гласувам за отнемането на мандата на Никола Груевски“  - отговори тя на журналистически въпрос. \r\nСъщото беше потвърдено от депутатите от новата парламентарна група от опозиционни депутати, които подкрепиха промените в конституцията. \r\nГласът им е от решаващо значение, тъй като за лишаване от парламентарен мандат е необходимо мнозинство от две трети. \r\nЗа вторник е насрочено заседанието на Комисията по мандатни въпроси, която трябва да вземе решение за мандата на Никола Груевски и да го представи на гласуване на депутатите.", "date": "2018.11.03", "title": "Преглед на международните новини до 13 часа (Агенция \"Фокус\")"}
{"url": "http://www.focus-news.net/news/2018/11/03/2586200/tass-ukrainskiyat-prezident-i-vselenskiyat-patriarh-podpisaha-sporazumenie-za-sazdavane-na-ukrainska-avtokefalna-tsarkva.html", "text": "Украинският президент Петро Порошенко и Вселенският патриарх Вартоломей подписаха споразумение за създаване на Украинска автокефална църква, предава  TACC . \r\nЦеремонията по подписването се е състояла в резиденцията на патриарха в истанбулския квартал Фенер. \r\n\"Днес е исторически ден. Украинците се молеха на Господ да им изпрати единна православна автокефална църква\", каза Порошенко след подписването.  Юлиян Марков", "date": "2018.11.03", "title": "ТАСС: Украинският президент и Вселенският патриарх подписаха споразумение за създаване на Украинска автокефална църква"}
{"url": "http://www.focus-news.net/news/2018/11/03/2586218/vsichki-uchilishta-i-detski-gradini-vav-velikotarnovska-oblast-sa-obezpecheni-s-gorivo-za-otoplenie-za-zimniya-sezon.html", "text": "Всички училища и детски градини във Великотърновска област са обезпечени с гориво за отопление за зимния сезон. Това съобщи за  Радио „Фокус“ – Велико Търново  инж. Розалия Личева, началник на Регионално управление на образованието. Изискана е информация от всички учебни заведения в областта във връзка с готовността им за работа през предстоящия есенно-зимен сезон. На твърдо гориво се отопляват 30 училища, те са предимно в по-малките населени места. На течно гориво се отопляват 15, от „Топлофикация – ВТ“– 7,  тези, които използват природен газ са 31. „В детските градини, които са общо 74, също е обезпечено горивото за зимния сезон, като 34 се отопляват на твърдо гориво, 12 на течно, природен газ използват 27, една детска градина се отоплява на ток“, посочи инж. Личева. \r\nТя допълни, че е създадена организация и в кратък срок са извършени технически прегледи на училищните автобуси. „Имаме уверението от директорите на училища, че автобусите са оборудвани със зимни гуми, това са 78 автомобила в 47 училища. Превозването  на пътуващите ученици се осъществява от 23 училищни автобуса, 17 на общини, 7 на автотранспортни фирми, 36 училища не използват превоз. Превозването на деца се осъществява до 28 детски градини с 9 училищни автобуса, 15 на общини, 4 на автотранспортни фирми“, допълни инж. Личева. \r\nТя посочи, че при възникването на по-усложнена зимна обстановка, се поддържа непрекъснат контакт с директорите на учебните заведения и с общините, като при необходимост учебния процес ще бъде спиран с цел осигуряване здравето и живота на децата. \r\nМария НЕДЕВА", "date": "2018.11.03", "title": "Всички училища и детски градини във Великотърновска област са обезпечени с гориво за отопление за зимния сезон"}
{"url": "http://www.focus-news.net/news/2018/11/03/2586220/haskovo-14-godishno-dete-i-32-godishen-mazh-sa-zaginali-pri-katastrofa-s-lek-avtomobil-v-grada.html", "text": "14-годишно дете и 32-годишен мъж са загинали при катастрофа с лек автомобил в града. Това съобщиха за  Агенция „Фокус“  от пресцентъра на  МВР . Инцидентът е станал късно снощи. В катастрофата е участвало само едно пътно превозно средство. Возещите се дете и пътник са загинали на място. Шофьорът е закаран в болница.  \r\nДаяна ДЮЛГЕРОВА", "date": "2018.11.03", "title": "Хасково: 14-годишно дете и 32-годишен мъж са загинали при катастрофа с лек автомобил в града"}
{"url": "http://www.focus-news.net/news/2018/11/03/2586219/korneliya-ninova-bsp-v-petak-spasihme-sobstvenitsite-na-stari-koli-ot-nov-danak.html", "text": "Председателският съвет към Националния съвет на БСП заседава по Бюджет 2019-алтернативата. Вече става традиция БСП да предлага алтернативен бюджет на управляващите. Той ще бъде подложен на широко обществено обсъждане в понеделник. В него ще вземат участие синдикати, професионални организации, учени, депутати и членове на Националния съвет на БСП, както и коалиционни партньори, съобщиха от пресцентъра на  БСП . „Като не се регистрирахме в петък в Народното събрание, спасихме над 2,5 млн. българи от новия данък върху старите коли. Не се съмняваме, че ГЕРБ и Обединени патриоти ще си го приемат, но няма как с нашите гласове да им осигурим кворум за поредното бъркане в джоба на най-бедните хора. Що за стабилно управление е това, което разчита на гласовете на опозицията, за да вдигне данъците на хората. Няма как да стане. Оставете ги тях. Това мнозинство и правителство е на финала. Нека видим ние какво можем да направим след тях, защото навсякъде е разруха - и в здравеопазването, и в социалната сфера, и в сигурността на гражданите”, заяви Нинова пред председателите на съвети.  Те обсъдиха финансовите, икономическите и социалните параметри на алтернативния бюджет на БСП. Особено внимание се обръща на демографската катастрофа и политиките за младите хора и децата - семейно подоходно облагане, безплатни учебници до 12 клас. „Как можеш да кажеш, че това е най-социалният бюджет, когато си замразил 12 социални плащания за майки, за отглеждане на дете от работещи майки и т.н. Другата най-уязвима група - пенсионерите, отново оставяш само с швейцарско правило, при положение, че цените на газ, парно, вода, ток, всичко се качва. Отново внасяме предложение за преизчисляване на всички стари пенсии с ясни разчети откъде ще дойдат парите”, коментира Нинова. Председателският съвет направи последен преглед на алтернативните мерки, преди внасянето им от народните представители.", "date": "2018.11.03", "title": "Корнелия Нинова, БСП: В петък спасихме собствениците на стари коли от нов данък"}
{"url": "http://www.focus-news.net/news/2018/11/03/2586221/sofiya-nad-3-km-opashka-se-e-obrazuvala-na-vhoda-na-stolitsata-otkam-vladaya.html", "text": "Над 3 км опашка се е образувала на входа на София откъм Владая. Това съобщи слушател на  Радио „Фокус“ . Изчакването на място е повече от час, въпреки че много от шофьорите обръщат и влизат в столицата през АМ „Люлин“.", "date": "2018.11.03", "title": "София: Над 3 км опашка се е образувала на входа на столицата откъм Владая"}
{"url": "http://www.focus-news.net/news/2018/11/03/2586222/darzhavniyat-glava-rumen-radev-pochete-pametta-na-zaginalite-balgarski-voini.html", "text": "На Архангелова Задушница държавният глава и върховен главнокомандващ Въоръжените сили Румен Радев почете паметта и отдаде признателност на българските военнослужещи, загинали във войните за национално обединение, в операции по поддържане на мира и при изпълнение на воинския дълг в мирно време. Това съобщиха от  прессекретариата на президента на Република България  Пред Военния мавзолей-костница на Централните софийски гробища Румен Радев положи венец пред мемориала на загиналите герои. Заупокойна панихида отслужи Негово Преосвещенство Белоградчишкият епископ Поликарп. Пред Военния мавзолей-костница присъстваха и началникът на отбраната генерал-лейтенант Андрей Боцев, висши военнослужещи от всички родове войски, членове на военнопатриотичните съюзи и роднини на загинали военни. Ритуалът с военни почести се провежда от 1924 година. Традицията е прекъсната през 1946 г. и е възстановена през 1992 г. от Министерството на отбраната и Съюза на военноинвалидите и военнопострадалите.", "date": "2018.11.03", "title": "Държавният глава Румен Радев почете паметта на загиналите български воини"}
{"url": "http://www.focus-news.net/news/2018/11/03/2586223/tass-upts-mp-zayavi-che-uchastieto-na-svetskata-darzhava-v-tsarkovnite-vaprosi-e-prodiktuvano-ot-nedoverie-mezhdu-stranite.html", "text": "Необходимостта от включването на ръководителя на светската държава в делата на църквата и подписването на отделно споразумение между президента на Украйна Петро Порошенко и Вселенския патриарх Вартоломей е продиктувано от липсата на доверие между страните. Това становище бе изразено в събота от председателя на Синодалния информационен отдел на Украинската православна църква-московски патриархат (УПЦ-МП) Ирпенския архиепископ Климент, цитиран от  TACC . \r\n\"Самият факт на подписването на споразумението говори, че Порошенко не се доверява на патриарх Вартоломей и изисква доказателства, за да не го заблуждава отново и да изпълни обещанието, което най-вероятно е направил по време на предишни срещи\", коментира той, случващото се в контекста на опита за създаване на отделна църква в страната. \r\nКлимент припомни, че Конституцията на Украйна определя отделянето на държавата от църковните дела. \"И всяка намеса в църковните дела е противоконституционна и трябва да бъде оценена от правна страна\", подчерта архиепископът. \r\nВ събота в резиденцията на Константинополския патриарх в Истанбул украинският президент Петро Порошенко и патриарх Вартоломей подписаха споразумение за сътрудничество, което предполага създаването на отделна църква в Украйна.  Юлиян Марков", "date": "2018.11.03", "title": "ТАСС: УПЦ-МП заяви, че участието на светската държава в църковните въпроси е продиктувано от недоверие между страните"}
{"url": "http://www.focus-news.net/news/2018/11/03/2586225/ivaylo-mirchev-balgarski-planinarski-sayuz-v-mnogo-malka-stepen-turisticheskata-infrastruktura-v-stranata-otgovarya-na-ochakvaniyata-na-turistite.html", "text": "В много малка степен туристическата инфраструктура в страната отговаря на очакванията на туристите. Това каза за  Радио „Фокус“ – Пловдив . Ивайло Мирчев, който е част от новоучреденото национално движение Български планинарски съюз (БПС). По думите му туристическите очаквания биват оправдани само в сравнително най-популярните части на българските планини – Витоша, Рила с Рилските езера, най-лесните и достъпни части на Пирин, също Централен Балкан с красивите гледки и Родопите с изумителните пещери и ждрела. „Като цяло, това е една много малка част от старите туристически маршрути, които са се използвали навремето. В община Асеновград, ОП „Туризъм“ заедно със сдружение „Устремени“, работят като партньори по възстановяване на туристическата инфраструктура вече втора година. За две години са маркирани близо 140 км маршрути, като остават още 45 км до края на годината. Това са информационни и указателни табели, това е човешки ресурс за почистване на пътеките, това е изключително много административен капацитет за взимане на разрешително от различните институции. Въобще всичко това е свързано с изключително голям труд, който реално, ако човек си зададе въпроса защо се е получило така, ще си даде един много елементарен отговор – защото не е било поддържано през годините“, коментира Ивайло Мирчев. По думите му това е само част от огромния пъзел, който трябва да се нареди в България. \r\nТони МИХАЙЛОВ", "date": "2018.11.03", "title": "Ивайло Мирчев, Български планинарски съюз: В много малка степен туристическата инфраструктура в страната отговаря на очакванията на туристите"}
{"url": "http://www.focus-news.net/news/2018/11/03/2586226/natovaren-e-trafikat-na-gkpp-malko-tarnovo.html", "text": "Натоварен е трафикът на ГКПП „Малко Търново“. Това съобщи за  Радио „Фокус“ – Бургас  дежурният служител на пункта. По думите му през ранните часове на деня е имало колони от автомобили към Турция. Към момента колони няма, но трафикът продължава да бъде интензивен. \r\nМария КУРТЕВА", "date": "2018.11.03", "title": "Натоварен е трафикът на ГКПП „Малко Търново“"}
{"url": "http://www.focus-news.net/news/2018/11/03/2586207/unian-ukrayna-kievskiya-patriarhat-e-poiskal-varhovnata-rada-da-prieme-zakon-za-edinna-pravoslavna-tsarkva-v-ukrayna.html", "text": "Киевския патриархат е поискал Върховната Рада да приеме закон за единна православна църква в Украйна и да промени името на Украинската православна църква (Московски патриархат) в Руска православна църква в Украйна, предава украинската агенция  УНИАН . \r\n\"Какво искаме ние? В Украйна има една украинска православна църква и Руската православна църква да не се крие под името украинска, тъй като е по същество руска и затова ще поискаме от Върховната Рада да приеме закон, че Украйна има една Украинската православна църква и втората православна църква трябва да се наричат руска църква. Освен това те провеждат  службите на църковнославянски, но проповядват  на руски език, защитават руските  интереси на изток \", отбеляза примасът на Украинската православна църква  - Киевски патриархат. Тогава обединената украинска църква ще бъде наречена \"Украинска православна църква\".  Името ще бъде \" Украинската православна църква \". Второто име ще бъде \"Киевски патриархат\", каза Филарет. \r\nПатриарх  Филарет също така заяви, че в близко бъдеще ще се проведе обединителен Архиерейски събор, за да се създаде единна Украинска поместна църква.  Юлиян Марков", "date": "2018.11.03", "title": "УНИАН (Украйна): Киевския патриархат  е поискал Върховната Рада да приеме закон за единна православна църква в Украйна"}
{"url": "http://www.focus-news.net/news/2018/11/03/2586228/sport-evropeyskite-medii-saobshtavat-za-skandalni-dogovorki-okolo-pari-sen-zhermen.html", "text": "Футбол: Европейските медии съобщават за скандални договорки около Пари Сен Жермен. Медиите разкрива тайни договорки между Пари Сен Жермен и висши ръководители на УЕФА във връзка с легализирането на действията на френския гранд в светлината на финансовия феърплей, с който още от 2012 година той има проблеми. \r\nСтава дума за спонсорски договори, които са осчетоводени със задна дата, доклади на експерти, които не са взети под внимание, както и блокиране на контролни органи. Това до 2016 година е ставало със знанието и съдействието на бившия президент на УЕФА Мишел Платини и неговата дясна ръка Джани Инфантино, който впоследствие бе избран за шеф на ФИФА. Двамата ръководители са контактували със силния човек във френския клуб  Насер Ал-Хелаифи и друг от клубните началници – Жан-Клод Блан.", "date": "2018.11.03", "title": "Спорт: Европейските медии съобщават за скандални договорки около Пари Сен Жермен"}
{"url": "http://www.focus-news.net/news/2018/11/03/2586215/petro-poroshenko-podpisanoto-sporazumenie-zavarshva-protsesa-po-predostavyane-na-tomos-po-vsichki-kanoni-na-pravoslavieto.html", "text": "Подписаното споразумение завършва процеса по предоставяне на томос по всички канони на православието, заяви украинският президент Петро Порошенко след срещата си с Вселенския патриарх Вартоломей, на която бе подписано споразумение за създаване на единна Украинска православна църква, предава  РИА Новости . \r\nВластите в Киев очакват да получат томоса за автокефалията преди края на годината, но Вселенската патриаршия може да го предостави  само на главата на \"обединената\" църква, която православните църкви в Украйна трябва да избират в \"обединяващия съвет\".  Датата за това събитие все още не е определена, но каноничната украинска православна църква-Московски патриархат заяви, че няма да участва в него. \r\nСинодът на Руската православна църква разглежда действията на Константинопол като разделение и обявява прекъсването на евхаристийското общение с него в цялата канонична територия, включително Украйна и Беларус. Според Митрополит Иларион Константинопол е загубил правото да бъде наричан координиращ център на православието.  Юлиян Марков", "date": "2018.11.03", "title": "Петро Порошенко: Подписаното споразумение завършва процеса по предоставяне на томос по всички канони на православието"}
{"url": "http://www.focus-news.net/news/2018/11/03/2586227/georgi-harizanov-politicheski-analizator-bavnoto-vnedryavane-na-elektronno-upravlenie-e-predpostavka-za-sindroma-na-hartieniya-tefter-i-lelkata-s-vhodyashtiya-nomer.html", "text": "Бавното внедряване на електронно управление е предпоставка за синдрома на „хартиения тефтер и лелката с входящия номер“. Така обясни в интервю за обзорното седмично предаване „Метроном“ на  Радио „Фокус“  политическият анализатор Георги Харизанов случвалото се в Държавната агенция за българите в чужбина (ДАБЧ). Според него корупционната схема там води началото си преди много години, а в основата ѝ не е фалшифицирането на документи, а придвижването им по-напред срещу определена „почерпка“. Анализаторът уточни, че подобна практика е причината да сме свидетели на уникална съпротива срещу електронизацията на управлението и на наплив на кадри в държавния, вместо в частния сектор. „Ако си мислим, че това явление се ограничава само в ДАБЧ, значи живеем в много тежка заблуда. Навсякъде, където чиновникът има силата да бави, да преразпределя, да обърква реда, да разглежда първо едни преписки, а после – други и то когато той реши, а не съгласно хронологията им – такива „почерпки“ се дават. Става въпрос за общини, навсякъде, където се издават разрешителни за бизнеса, всякакви видове агенции и държавни регулаторни органи. Бъдете сигурни, че такава гнусна, евтина и дребна корупция има навсякъде, където няма електронизация на процесите“, обясни анализаторът. Според Георги Харизанов ако правителството прояви повече воля за електронизация на управлението, то тази кокошкарска корупция ще бъде пресечена и няма да се налага да се притесняваме за имиджа на държавата в чужбина. Той е убеден, че само след обществен натиск държавните хранилки ще се дигитализират и корупцията ще спре.", "date": "2018.11.03", "title": "Георги Харизанов, политически анализатор: Бавното внедряване на електронно управление е предпоставка за синдрома на „хартиения тефтер и лелката с входящия номер“"}
{"url": "http://www.focus-news.net/news/2018/11/03/2586230/221-bebeta-sa-se-rodili-v-plovdivska-oblast-prez-mesets-oktomvri.html", "text": "221 бебета са се родили в Пловдивска област през месец октомври. Това сочи справка на  Радио „Фокус“ – Пловдив  в Информационната система на ражданията на Министерство на здравеопазването. За същият период на миналата 2017 година в областта са регистрирани 592 новородени, което е с 371 повече. \r\nОт началото на годината в Пловдивска област са проплакали общо 4683 бебета. \r\nПрез месец януари 2018 г. на територията на областта са се родили общо 502 бебета, през февруари има 462 новородени, през март – 491, а през април – 480. През май са проплакали 511 бебета, през юни – 304, през август – 597, а през септември – 404. \r\nТони МИХАЙЛОВ", "date": "2018.11.03", "title": "221 бебета са се родили в Пловдивска област през месец октомври"}
{"url": "http://www.focus-news.net/news/2018/11/03/2586229/dimitar-ivanov-avtomobilen-tehnik-farovete-i-gumite-na-avtomobilite-tryabva-da-badat-v-izryadno-sastoyanie-prez-zimnite-mesetsi.html", "text": "Фаровете и гумите на автомобилите трябва да бъдат в изрядно състояние през зимните месеци. Това каза за  Радио „Фокус“ – Пирин  Димитър Иванов, автомобилен техник. По думите му всички водачи на моторни превозни средства трябва да имат това предвид ако искат безопасността на движение да бъде гарантирана, както за тях, така ѝ за останалите участници в движението. Иванов добави, че превозните средства трябва да са технически изправни. „Освен това автомобилите вече трябва да бъдат снабдени с гуми за зимни условия или с такива, които имат дълбочина на протектора не по-малка или равна на 4 мм“, каза още Иванов. Той добави, че всички моторни превозни средства трябва да бъдат оборудвани с обезопасителен триъгълник, аптечка, пожарогасител и светлоотразителна жилетка, а фаровете и светлоотразителите на автомобилите е необходимо да бъдат чисти и изправни. \r\nЛивия НИНОВА", "date": "2018.11.03", "title": "Димитър Иванов, автомобилен техник: Фаровете и гумите на автомобилите трябва да бъдат в изрядно състояние през зимните месеци"}
{"url": "http://www.focus-news.net/news/2018/11/03/2586232/pazardzhik-mnozhestvo-dupki-i-neravnosti-zatrudnyavat-dvizhenieto-po-patya-ot-selo-kozarsko-do-selo-zhrebichko.html", "text": "Множество дупки и неравности затрудняват движението по пътя от село Козарско до село Жребичко, предаде репортер на  Радио „Фокус“ – Пазарджик . На много места асфалтовата настилка е напукана, в определени участъци има поредица от дупки, които трудно могат да бъдат избегнати при разминаване с друго превозно средство. Маркировка по отсечката също липсва, като при мъгла е невъзможно да се шофира безопасно. Мантинелата е ръждясала и ненадеждна, като се има предвид височината и откритите части от Балкана край пътя. Пътят от село Козарско до село Жребичко се използва през седмицата предимно от местните жители, които не са повече от 50 души, но през почивните дни доста туристи посещават планинското село. Отсечката между двете села е дълга около 7 километра. \r\nАлбена ЖИЛЕКОВА", "date": "2018.11.03", "title": "Пазарджик: Множество дупки и неравности затрудняват движението по пътя от село Козарско до село Жребичко"}
{"url": "http://www.focus-news.net/news/2018/11/03/2586234/gd-granichna-politsiya-normalen-e-trafikat-na-vsichki-granichni-kontrolno-propuskatelni-punktove.html", "text": "Нормално се извършва трафикът на всички гранични контролно-пропускателни пунктове. Това съобщиха от пресцентъра на  ГД „Гранична полиция“ . Данните са към 13.30 часа.", "date": "2018.11.03", "title": "ГД „Гранична полиция“: Нормален е трафикът на всички гранични контролно-пропускателни пунктове"}
{"url": "http://www.focus-news.net/news/2018/11/03/2586233/unian-ukrayna-vselenskiyat-patriarh-samolichno-shte-vrachi-tomosa-za-avtokefaliyata-na-izbraniya-za-predstoyatel-na-upts.html", "text": "Вселенският патриарх Вартоломей  самолично ще връчи томоса за автокефалията на избрания за предстоятел на Украинската православна църква, предава  УНИАН . \r\nТова се посочва в споразумението за сътрудничество между Украйна и Вселенската константинополска патриаршия, което беше подписано днес в Истанбул от президента на Украйна Петро Порошенко и Вселенския патриарх Вартоломей.  \r\n\"Това е споразумение за сътрудничество в създаването на независима православна църква в Украйна. Вселенският патриарх предоставя Томос, признавайки независимостта на украинската църква, и го връчва на избрания на Архиерейския съвет предстоятел \", се казва в съобщението на пресслужбата на украинския президент.  \r\nСпоразумението също така гласи, че в столицата ще бъде регистрирана мисията на Вселенската патриаршия, която всъщност ще бъде посолство в Киев и ще улесни отношенията на независимата украинска църква с Вселенската патриаршия. \r\n\"Това е Ставропигия (Представителство), чието откриване е предвидено от същото решение на Синода на Вселенската патриаршия\", обясни пресслужбата.  \r\nОтбелязва се, че Ставропигията по никакъв начин не ограничава правата на поместната православна църква в Украйна, нейната независимост - тя ще има равни права с други поместни православни църкви. Също така е посочено, че Вселенската патриаршия ще съдейства за подготовката и провеждането на съвета, в който ще бъде избран примас и ще бъде връчен томос за автокефалия. \r\nОсвен това се отбелязва, че ръководителят на украинската държава нарече днешния ден \"исторически\" за създаването на независима Украинска автокефална православна църква. \"Днес е исторически ден. Това е исторически ден, чието начало е положено с деня на възстановяването на украинската независимост, откогато украинците са се молели на Господ да им изпрати независима, автокефална, единна местна украинска православна църква \", каза президентът.  Юлиян Марков", "date": "2018.11.03", "title": "УНИАН (Украйна): Вселенският патриарх самолично ще връчи томоса за автокефалията на избрания за предстоятел на УПЦ"}
{"url": "http://www.focus-news.net/news/2018/11/03/2586236/d-r-sofiya-angelova-pulmolog-pri-otkaza-ot-tsigarite-pushachite-stradat-emotsionalno.html", "text": "При отказа от цигарите пушачите страдат емоционално. Това каза за  Радио „Фокус“ – Пирин   д-р София Ангелова, пулмолог. По думите ѝ лечението, което се провежда за отказ от тютюнопушенето е помощно средство и целта му е кризата от спирането на цигарите да се преодолее по-леко.  „Отказът от цигарите е като раздяла между двама души. В началото всяка раздяла е тежка и трудна, но след това хората чувстват лекота от този избор и всеки продължава по своя път. Така стоят нещата и с пушенето“, каза д-р София Ангелова. Тя добави, че съвместното „съжителство“ между пушача и тютюневия дим води до увреждане на един или друг орган. „В момента, в който човек решава да откаже цигарите е необходимо да вземе твърдото решение, че наистина ще го направи“, уточни специалистът. Според нея при някои пациенти, които спират да пушат се получават оплаквания, като сърцебиене и виене на свят. „Те започват да търсят помощ от кардиолози и невролози, но не я получават, защото няма наличие на конкретен здравословен проблем. Причината е, че рецепторите „плачат“ и „страдат“ за никотин и се налага да подаваме такъв чрез таблетки“, допълни д-р София Ангелова. Тя заяви, че, отказът от цигари минава през няколко етапа – три дни, три седмици и три месеца. „Това е периода, който е необходимо на пушача, за да преодолее своята зависимост. При „прескачане“ на третия ден вероятността да се откажат цигарите е по-голяма. При непушене до третия месец нивото на никотиновите рецептори започва да намалява“, добави специалистът. \r\nДенис НИКИФОРОВ", "date": "2018.11.03", "title": "Д-р София Ангелова, пулмолог: При отказа от цигарите пушачите страдат емоционално"}
{"url": "http://www.focus-news.net/news/2018/11/03/2586237/sport-dunav-ruse-pobedi-vitosha-bistritsa-s-30-v-mach-ot-14-ya-krag-na-parva-liga.html", "text": "Футбол: Дунав Русе победи Витоша Бистрица с 3:0 в мач от 14-я кръг на Първа лига. Головете отбелязаха Ахмед Ахмедов в 6-ата и 24-ата минута и Светослав Ковачев в 15-ата минута. Така още през първото полувреме русенският отбор си осигури победата в мача. Дунав Русе изпревари Витоша Бистрица и зае 10-ото място с 14 точки, а Витоша остана 11-и. Днес ще се изиграят още два мача от Първа лига: Локомотив Пловдив – ЦСКА и Септември – Верея.", "date": "2018.11.03", "title": "Спорт: Дунав Русе победи Витоша Бистрица с 3:0 в мач от 14-я кръг на Първа лига"}
{"url": "http://www.focus-news.net/news/2018/11/03/2586240/plovdiv-mazh-e-postradal-pri-katastrofa-mezhdu-tir-i-lek-avtomobil-v-rayona-na-km-109-na-am-trakiya.html", "text": "Мъж е пострадал при катастрофа между ТИР и лек автомобил в района на км 109 на АМ „Тракия“, в посока Пловдив. Това съобщиха за  Радио „Фокус“ – Пловдив  от Регионалната дирекция „Пожарна безопасност и защита на населението. Сигналът за инцидента е получен в 22.05 часа снощи. Пътното произшествие е възникнало вследствие на гъста мъгла. Раненият мъж е транспортиран от екип на Спешна помощ, няма опасност за живота му. Магистралата е била временно затворена в посока Пловдив. \r\nТони МИХАЙЛОВ", "date": "2018.11.03", "title": "Пловдив: Мъж е пострадал при катастрофа между ТИР и лек автомобил в района на км 109 на АМ „Тракия“"}
{"url": "http://www.focus-news.net/news/2018/11/03/2586239/", "text": "Един американски войник бе убит и друг ранен при  атака, извършена от афганистански военнослужещ  в Кабул в събота, съобщиха от НАТО, цитирани от  AFP . \r\nЗасега никой не е поел отговорност за атаката, но  в последно време талибаните са отговорни за подобни атаки в западната провинция Херат на 22 октомври  и в южната провинция Кандахар на 18 октомври \r\nПри последната атака генерал Скот Милър, командирът на силите на НАТО в Афганистан, се отърва невредим, но загина високопоставен полицейски командир. \r\n\"Първоначалните доклади показват, че нападателят е бил член на афганистанските национални отбранителни сили и сили за сигурност\", каза в изявление мисията на НАТО „Решителна подкрепа“. \r\nНападателят е бил убит от \"други афганистански войници\", добави той.  Юлиян Марков", "date": "2018.11.03", "title": "AFP: Американски войник е убит при нападение в Афганистан"}
{"url": "http://www.focus-news.net/news/2018/11/03/2586235/rpts-podpisvaneto-na-sporazumenieto-v-istanbul-ne-oznachava-sazdavane-na-avtokefalna-ukrainska-pravoslavna-tsarkva.html", "text": "Споразумението за сътрудничество, подписано от президента Петро Порошенко и патриарх Вартоломей, не означава създаването на \"обединена местна църква\", отбелязва Московската патриаршия, цитирана от  Интерфакс . \r\n\"Споразумението между държавата Украйна и Константинополската патриаршия не означава създаването на украинската църква. Засега няма какво да коментираме\", пише в социалната мрежа „Телеграм“  в събота Владимир Легойда, ръководител на Синодалната служба за връзки между църквата и обществото и медиите. \r\nСпоред него \"всички тези \" конкордати \" на украинското правителство с Вселенската патрирашия, наричана от Легойда  „Фенер“ по името на квартала, в който се намира патриаршията в Истанбул, не променят нищо за милионите вярващи в Украйна\". \r\nПрезидентът на Украйна Петро Порошенко и Вселенският патриарх Вартоломей след срещата в Истанбул подписаха споразумение за сътрудничество между Украйна и Константинополската патриаршия.  Юлиян Марков", "date": "2018.11.03", "title": "РПЦ: Подписването на споразумението в Истанбул не означава създаване на автокефална Украинска православна църква"}
{"url": "http://www.focus-news.net/news/2018/11/03/2586216/burgas-pametna-plocha-s-imenata-na-zaginalite-ot-24-ti-chernomorski-pehoten-polk-be-otkrita-pred-voenniya-klub.html", "text": "Паметна плоча с имената на загиналите от 24-ти Черноморски пехотен полк бе открита пред Военен клуб – Бургас, предаде репортер на  Радио „Фокус“ – Бургас . Паметната плоча беше открита с военен ритуал – панихида и полагане на венци и цветя по случай Архангелова (мъжка) задушница. На събитието присъства зам. кметът на Бургас по финанси, бюджет и икономика Красимир Стойчев, който заяви, че в периода 1912-1918 година са се провели много кървави войни. „Българската армия е показала чудеса от храброст и смелост и ако не е била тя, днешна България не би била независима“, каза още Стойчев. \r\nПочит към загиналите за свободата на родината отдадоха и представители на държавната и местната власт, военнослужещи от гарнизон Бургас и жители и гости на града. В ритуала взеха участие и военнослужещи от военните формирования от гарнизон Бургас и представителния духов оркестър на Община Бургас. \r\nМария КУРТЕВА", "date": "2018.11.03", "title": "Бургас: Паметна плоча с имената на загиналите от 24-ти Черноморски пехотен полк бе открита пред Военния клуб"}
{"url": "http://www.focus-news.net/news/2018/11/03/2586238/krasen-stanchev-ikonomist-balgariya-nyama-da-nameri-strategicheski-partnyor-za-aets-belene.html", "text": "България няма да намери стратегически партньор за АЕЦ „Белене“. Това прогнозира за обзорното седмично предаване „Метроном“ на  Радио „Фокус“  Красен Станчев, основател на Института за пазарна икономика и преподавател в Софийския университет „Свети Климент Охридски“, като уточни, че догодина няма да има нито една структура в българската енергетика, която да бъде партньор в какъвто и да е енергиен проект, още повече – голям и излишен като този за АЕЦ „Белене“.  \r\n„Първо проектът е излишен, тъй като дори при затваряне на някои от въглищните централи, до 2040 година България има капацитет да произвежда 42 милиона мегаватчаса (MWh), докато потребява 13 милиона по-малко. Т.е. трябва да се намери, кой ще купува този ток, който евентуално новата централа би произвеждала. Второ – в разплащателната система на българската енергетика има толкова дупки, че ситуацията граничи с хаос. Евентуален инвеститор не би могъл да приеме тази апортна вноска – цялата стойност на централата по мои пресмятания е около 4500 лв на всеки данъкоплатец в България“, обясни експертът. АЕЦ „Белене“ трябва да бъде включена в новата енергийна стратегия, която има цел премахването на т.нар. кръстосани субсидии, допълни Красен Станчев. Според него струпването на толкова много нерешени проблеми като сеизмологичните рискове, отдръпването на потенциални инвеститори и десетки хиляди пряко засегнати семейства, само засилва хаоса в енергетиката.", "date": "2018.11.03", "title": "Красен Станчев, икономист: България няма да намери стратегически партньор за АЕЦ „Белене“"}
{"url": "http://www.focus-news.net/news/2018/11/03/2586231/na-arhangelova-zadushnitsa-vav-varna-pochetoha-zaginalite-vav-voynite-ot-1912-1918-g.html", "text": "На Архангелова задушница във Варна почетоха загиналите във войните от 1912-1918 г. Варненският и Великопреславски митрополит Йоан отслужи панихида пред Паметника на загиналите офицери, подофицери и войници във войните 1912-1918 г. на Старите гробища в града, предаде репортер на  Радио „Фокус“ – Варна . Представители на Военноморските сили, местната и държавна власт и офицери от запаса се включиха в събитието, което завърши с поднасяне на венци и цветя в памет на загиналите във войните български воини. „Тяхната смърт безспорно остава в живата памет на светата църква независимо от това, че в годините назад майки с черни забрадки, вдовици, пребледнели бащи от тъгa, чедата и сродниците изпратиха своите скъпи покойници. Изпълниха се думите: „Никой няма любов по-голяма от тая да положи душата си за своите приятели“, по думите на апостола на любовта Стоян Богослов. Наш дълг сакрален е на мястото покоя, в днешния ден с признателност да отправим своята молитва за знайните и незнайни вождове, паднали за нашето Отечество“, каза своето слово Варненският и Великопреславски митрополит Йоан. Малко по-късно представителите на Военноморските сили, на Варненската епархия и на местната власт се поклониха пред паметника на загиналия трагично преди година майор Георги Анастасов. Присъстващите почетоха и покойния Варненски митрополит Кирил. \r\nДиана СТОЕВА", "date": "2018.11.03", "title": "На Архангелова задушница във Варна почетоха загиналите във войните от 1912-1918 г."}
{"url": "http://www.focus-news.net/news/2018/11/03/2586241/prof-kostadin-dinchev-folklorist-mnogo-sa-obrednite-praktiki-koito-se-izpalnyavat-prez-esenniya-sezon-spored-narodnite-vyarvaniya.html", "text": "Много са обредните практики, които се изпълняват през есенния сезон според народните вярвания. Това каза за  Радио „Фокус“ – Пирин  проф. Костадин Динчев, фолклорист. По думите му зимата и пролетта също се характеризират с многоженство обичаи, но от тези три годишни временна особено ярка е обредността през есента, започвайки от Петковден. „Есенно–зимната фолклорна обредност е много богата и разнообразна. Тя носи различни смисли и послания. Ако обаче погледнем назад във времето, ще забележим отчетливо една връзка на обредите с митологията и предимно с основата митологема живот – смърт и бинарните опозиции добро – зло, правилно – неправилно, горе – долу, ляво – дясно, горещо – студено, мъжко – женско и така нататък. Затова, казано най-общо, обредите преиграват някакъв мит или митологична ситуация, като това се наблюдава най-вече при обредите на сезонния преход от едно в друго състояние“, каза още проф. Динчев. Той добави, че през лятото пък обредността е силно редуцирана. „През есенно–зимния сезон здрава е връзката на обредността с жизнената практика и със стремежите на човека да предизвиква доброто, да се стреми към добруване и ако може, да умилостиви злите сили или да тушира злото, да се умножат благополучията, родидбата в посевите, при животните, както и в семейството. Затова човекът приема различните забрани, наречени в науката табу, раздаване на ритуални хлябове, като се правят и определени жертвоприношения, наричани селищни курбани, които са остатък от езичеството“, коментира фолклористът. Проф. Динчев добави, че монотеистичните религии като християнството, мохамеданството, будизма и други са адаптирали своите служения към завещаните ни езически практики. \r\nЛивия НИНОВА", "date": "2018.11.03", "title": "Проф. Костадин Динчев, фолклорист: Много са обредните практики, които се изпълняват през есенния сезон според народните вярвания"}
{"url": "http://www.focus-news.net/news/2018/11/03/2586224/adelina-stefanova-hram-vavedenie-bogorodichno-v-blagoevgrad-spored-narodnata-traditsiya-na-arhangelova-zadushnitsa-dushite-na-pochinalite-slizat-ot-nebeto-i-tarsyat-noviya-plod-roden-prez-godinata.html", "text": "Според народната традиция на Архангелова задушница душите на починалите слизат от небето и търсят новия плод, роден през годината. Това каза за  Радио „Фокус“ – Пирин  Аделина Стефанова, църковен уредник в храм „Въведение Богородично“ в Благоевград. Тя обясни, че затова на гроба се носи освен варено жито и от всеки плод, зреещ през сезона, и от всяка празнична храна. „Когато се отиде на гроба, първо се спира на мястото на скоро починалия роднина, после се ходи на гробовете на другите роднини, поставят се цветя, пали се свещ, кади се тамян, подава се на околните жито и вино и винаги с думите „Бог да ги прости” и се прекръстваме след всяко раздаване. Цветята символизират добродетелите на починалите, запалената свещичка - духа им, а житото - надеждата за възкресение“, допълни Стефанова. Тя обясни, че виното, което преливаме на гроба, символизира пречистата кръв, а тамянът – молитвата за прошка за всички грехове, които починалите са извършили на земята преди да си отидат. По думите ѝ, когато се отиде на гробища е хубаво да се покани свещеник, който да направи заупокойна молитва на гроба на починалия, но ако това е невъзможно, най-възрастният мъж, който присъства, изрича молитвата: „Дай Господи прошка на починалия твой Раб, за неговите волни и неволни грехове, нека бъде вена паметта му. Амин”. \r\nЛивия НИНОВА", "date": "2018.11.03", "title": "Аделина Стефанова, храм „Въведение Богородично“ в Благоевград: Според народната традиция на Архангелова задушница душите на починалите слизат от небето и търсят новия плод, роден през годината"}
{"url": "http://www.focus-news.net/news/2018/11/03/2586244/ivaylo-mirchev-op-turizam-asenovgrad-izvarshva-se-pochistvane-i-premarkirane-na-turisticheski-marshruti-v-iztochnata-chast-na-obshtinata.html", "text": "Извършва се почистване и премаркиране на туристически маршрути в източната част на Община Асеновград. Това каза за  Радио „Фокус“ – Пловдив  Ивайло Мирчев, експерт от Оп „Туризъм“ в Асеновград. Той посочи, че през последните няколко седмици дейностите по възстановяване на туристически маршрути са били изключително интензивни заради благоприятното време. „Тази година имаме един период от около 50 сухи дни, подходящи за почистване на пътеки, подходящи за маркиране, за поставяне на информационни табели и т.н. В момента работим в източната част на община Асеновград - там, където са най-дивите и красиви места, а именно в най-северните части на „Синивръхски рид“. Там, където всъщност е преминавал „Арпа гидик“, така наречения „Тополовски проход“, който е тръгвал от село Тополово и през тази красива част на Средните Родопи е продължавал своя път за Беломорието. Това са прекрасни маршрути, които навремето са посрещали десетки екскурзионни летувания. За съжаление, в момента всичко е обрасло. Но ние заедно със сдружение „Устремени“, малко по малко, километър по километър, се опитваме да разширим периметъра на социализираните маршрути и успяваме“, коментира Ивайло Мирчев. Той посочи, че през последната седмица са били положени около 25-30 указателни табели, опреснен е бил и един пасаж от около 4 километра от международен маршрут Е-8, който преминава през общината. „Този маршрут започва от Рила, от Боровец, и през целите Родопи той излиза от държавната ни граница при Мезек. Маршрутът е изключително красив, но иска още много работа по него. Когато той бъде завършен, тогава вече ние наистина, с най-голяма отговорност, ще може да каним туристи да посетят това красиво място. В момента това е една от най-проблемните отсечки по международен маршрут Е-8, заради недалновидна политика и недостатъчно ангажименти по маркировката. На места маркировката по маршрута Рила - Родопи е кошмарна. По този начин един от най-красивите преходи в България е почти загърбен. Хората не го предприемат, защото знаят, че ще имат проблеми по пътя с маркировката, а един турист не може да бъде уплашен от нищо друго, освен от неизвестното по пътя“, каза още Ивайло Мирчев. \r\nТони МИХАЙЛОВ", "date": "2018.11.03", "title": "Ивайло Мирчев, ОП „Туризъм“ - Асеновград: Извършва се почистване и премаркиране на туристически маршрути в източната част на общината"}
{"url": "http://www.focus-news.net/news/2018/11/03/2586245/ministar-nikolina-angelkova-namalyavaneto-na-administrativnata-tezhest-e-klyuchov-prioritet-za-nas-premahnahme-19-vida-dokumenta-i-vavezhdame-litseva-identifikatsiya.html", "text": "Подобряването на условията за работа на бизнеса също и намаляването на административната тежест са ключов приоритет в дейността на министерството. С промени в Закона за туризма бяха премахнати 19 вида документи, а сега работим по въвеждането на лицево разпознаване. Това заяви министърът на туризма Николина Ангелкова на форум пред Жени ГЕРБ, който се проведе във Велинград, съобщиха от пресцентъра на  ПП ГЕРБ  Тя обясни, че Министерството на туризма ще е една от първите администрации, които ще въведат за бизнеса възможност освен електронен подпис, да се ползва и лицева идентификация при подаване на документи.  \r\nВажен проект за нас е разработване на Единната система за туристическа информация (ЕСТИ), която има за цел да събира данни от всички места за настаняване за всички нощувки, реализирани в тях в реално време и по защитени канали, заяви министърът. И уточни, че се очаква демоверсията на системата да бъде готова през януари, а пълното й функциониране в местата за настаняване да стане до месец май. ЕСТИ ще се администрира от министъра на туризма, достъп до нея ще имат кметовете, МВР, НАП – съобразно техните компетенции. Представителите на бранша и управителите на хотелите, които въвеждат данните, ще могат да „виждат“ само техните профили, така че максимално се гарантира защитата на личните данни. \r\n\"Информацията, която ще се анализира чрез ЕСТИ, е важна и за следването на целите за устойчивото развитие на туризма, за планирането и изграждането на инфраструктура и за насърчаване на ефективността при използването на туристическите ресурси\", обясни още министър Ангелкова. \r\n\"Друг пример за успешно внедряване на дигитализацията в туризма е създаването на платформата и мобилно приложение iLoveBulgaria\", каза министърът. И уточни, че платформата съдържа информация за туристически обекти и услуги и позволява намирането им в реално време, което допринася за популяризирането на бранд България.  \r\n\"Международни анализи показват, че значение на интернет и смарт устройствата непрекъснато нараства, като променя начина на живот на хората и поведението им като туристи\", посочи министър Ангелкова. Тя информира, че потребители на интернет по целия свят са близо 4,2 млрд. - показват данните до октомври тази година, позовавайки се на данни на световната агенция We are social. Около 3,4 млрд. души по света използват социалните медии, като за месеците от септември 2017 до октомври 2018 г. са нараснали с 10%. Ползвателите на мобилни телефони са над 5,1 млрд. души, като повечето от тях имат смартфон. \r\n\"Промените в нуждите на клиентите и глобалните тенденции принуждават туристическия сектор да адаптира бизнеса и управленските си модели, за да отговорят на нуждите на клиентите\", коментира министър Ангелкова.  \r\nМинистърът заяви още, че според СОТ интелигентната дестинация обединява в една стратегия технологии, иновации, устойчивост, достъпност и обобщава целия цикъл на едно туристическо пътуване от подготовката и организацията до отзивите за преживяването. Те са от ключово значение за трансформацията на туристическия сектор, например биха могли да улеснят управлението на туризма за бизнеса, но и да подобрят достъпността на услугите за туристите, допълни още тя.", "date": "2018.11.03", "title": "Министър Николина Ангелкова: Намаляването на административната тежест е ключов приоритет за нас, премахнахме 19 вида документа и въвеждаме лицева идентификация"}
{"url": "http://www.focus-news.net/news/2018/11/03/2586246/rpts-bolshinstvoto-predstaviteli-na-ukrainskoto-duhovenstvo-poddarzhat-kanonichnata-tsarkva-v-ukrayna.html", "text": "Повечето представители на духовенството на Украйна подкрепят каноничната Украинска православна църква и нейното единство с Московската патриаршия. Това бе съобщено в събота от ръководителя на отдела за външни църковни връзки на Московската патриаршия – Волоколамския митрополит Иларион, предава  TACC . \r\n\"Одеският  митрополит Агатангел проведе епархийското събрание, на което се проведе тайно гласуване по въпроса: Подкрепяте ли Киевския митрополит и на цяла Украйна Онуфрий и удовлетворява ли Ви статута на Одеската епархия  в рамките на Украинската православна църква-Московски патриархат“  , като от  413 членове на духовенството, които са гласували. , 406 гласуваха  „за“,  трима  гласуваха \"против\" и четирима се въздържаха \", каза той пред телевизионния канал\" Русия-24 \", цитиран от ТАСС. \r\n\"Настроението в повечето епархии на каноничната Украинската православна църква е подобно на това  в Одеса“ - заяви митрополитът.  „Хората подкрепят митрополит Онуфрий, подкрепят единството на Украинската православна църква-Московски патриархат.“ \r\nСвещениците от епархиите Харков, Суми, Днепропетровск, Полтава, Запорожие, Херсон, Ровно и Кировоград вече са заявили своята пълна подкрепа за каноничната Украинска православна църква, предава ТАСС.  Юлиян Марков", "date": "2018.11.03", "title": "РПЦ: Болшинството представители на украинското духовенство поддържат каноничната църква в Украйна"}
{"url": "http://www.focus-news.net/news/2018/11/03/2586242/kathimerini-gratskiyat-prezident-izrazi-pritesneniya-otnosno-konstitutsionnite-promeni-v-makedoniya.html", "text": "Гръцкият президент Прокопис Павлопулос изрази „притеснения“ относно конституционните промени в Македония \r\nПравителството на (Бившата югославска република- в материала-бел. ред) Македония в петък представи на парламента проектоизменения, които формално ще преименуват страната \"Северна Македония\" , както е договорено с Гърция, но гръцкият президент Прокопис Павлопулос е заявил, че има притеснения относно промените засягащи „македонската нация“ \r\nПавлопулос твърди, че възразява срещу член 36, който запазва споменаването на македонски \"народ и идентичност\" и необходимостта от защита на македонския \"народ\", живеещ извън страната. \r\nПавлопулос настоя, че Македония (БЮРМ в материала – бел.ред.) трябва да направи писмен ангажимент, че подписаното през юни споразумение за името не признава македонска нация, а по-скоро гражданство.  Юлиян Марков", "date": "2018.11.03", "title": "Kathimerini: Гръцкият президент изрази „притеснения“ относно конституционните промени в Македония"}
{"url": "http://www.focus-news.net/news/2018/11/03/2586247/sport-ani-vangelova-shte-igrae-na-finala-na-tenisturnira-v-iraklion-gartsiya.html", "text": "Тенис: Българската тенисистка Ани Вангелова се класира за първи път в кариерата си за финал на сингъл в турнирите на ITF. Вангелова победи Мери Джоузефин Кулман (САЩ) със 7:5, 7:5 и ще играе за титлата в надпреварата на червени кортове в Ираклион (Гърция) с награден фонд 15 хиляди долара. С успеха българката заработи 7 точки за световната ранглиста, а на финала утре тя ще срещне поставената под номер 6 Ксения Кнол (Швейцария).", "date": "2018.11.03", "title": "Спорт: Ани Вангелова ще играе на финала на тенистурнира в Ираклион (Гърция)"}
{"url": "http://www.focus-news.net/news/2018/11/03/2586243/edin-intsident-s-karutsa-e-registriran-v-oblast-shumen-ot-nachaloto-na-godinata-obzor.html", "text": "Един инцидент с каруца е регистриран в област Шумен от началото на годината, показва проверка на  Радио „Фокус“ - Шумен . От Областната дирекция на МВР посочиха, че произшествието между водач на лек автомобил и водач на превозно средство с животинска тяга, е станало около 18.40 часа на 14 август по пътя Сушина-Ловец-Конево. За да участва в движението по пътищата, всяко пътно превозно средство с животинска тяга трябва да има два жълти светлоотразителя отпред, два червени отзад, а през нощта - отзад вляво светещо тяло, излъчващо бяла или жълта добре различима светлина. Светоотразителите се разполагат симетрично от двете страни на превозното средство. До 10 ноември в рамките на акция „Зима“, в кампанията „С безопасно пътно превозно средство през зимата” ще се следи за спазване на въведените ограничения за движение на каруци и селскостопанска техника по определени пътища или участъци от тях от републиканската пътна мрежа, както и за движещи се превозни средства без необходимото оборудване и др. В последните години се отчита намаление на броят на каруците в областта. По информация от кметовете на общини това се дължи както на намаляване на броя на отглежданите селскостопански животни, така и на миграцията, не на последно място и застаряването на населението. Преобладаващото население в голямата част от селата е възрастно, а животните, които се използват за впряг - коне и магарета, изискват грижи. Иванка Петрова, кмет на община Смядово посочи, че превозни средства с животинска тяга се ползват най-вече от дошлите от Сливенско в района в последните години жители, най-вече при дърводобив. На територията на общината няма пътни инциденти с участието на каруци. Сред проблемите, които създава използването на каруци е замърсяването на пътните платна, поради липса на т.нар. престилки, както и свободното пускане на коне. Във връзка с последното има наложени 5-6 глоби, в размер на 150 лв. всяка. Неспазване на Наредба 1 е най-честият проблем по отношение на движението на каруци и на територията на община Каспичан. Милена Недева, кмет на общината обясни, че като цяло броят на каруците намалява с годините, повече регистрирани превозни средства с животинска тяга има  в три населени места. Най-често движението на каруци се забелязва в райони с горски фонд или обработваеми земеделски площи. \r\nИвелина ИВАНОВА", "date": "2018.11.03", "title": "Един инцидент с каруца е регистриран в област Шумен от началото на годината (ОБЗОР)"}
{"url": "http://www.focus-news.net/news/2018/11/03/2586250/aa-es-germaniya-velikobritaniya-i-frantsiya-izrazyavat-dalboko-sazhalenie-ot-vazstanovyavaneto-na-amerikanskite-sanktsii-sreshtu-iran.html", "text": "ЕС, Германия, Великобритания и Франция заявиха в съвместно изявление, че \"дълбоко съжаляват за по-нататъшното повторно налагане на санкции от Съединените щати\" на Иран, предава  Anadolu Agency . \r\nВ изявлението се казва: \"Ние дълбоко съжаляваме за по-нататъшното повторно налагане на санкции от Съединените щати, поради оттеглянето на последните от Съвместния всеобхватен план за действие (СВПД).\" \r\nИзявлението е направено след като САЩ обявиха, че се възстановяват всички санкции, оттеглени в рамките на споразумението от 2015 с Иран. \r\nНовата вълна от санкции, втората от август, ще бъде насочена към иранския енергиен сектор, корабостроенето, корабоплаването и финансовия сектор. \r\nИзявлението определя СВПД като  \"ключов елемент от глобалната архитектура на неразпространението на ядрени оръжия и многостранната дипломация, одобрена единодушно от Съвета за сигурност на ООН чрез Резолюция 2231\". \r\n\"Това е от решаващо значение за сигурността на Европа, региона и целия свят,“ се казва  в изявлението. \r\nСтраните целят \"да защитят европейските икономически оператори, ангажирани с легален бизнес с Иран, в съответствие със законодателството на ЕС и резолюция 2231 на Съвета за сигурност на ООН\". \r\n\"Като страни по СВПД ние се ангажирахме да работим, наред с другото, за запазването и поддържането на ефективни финансови канали с Иран и продължаването на износа на нефт и газ от Иран\", се казва  в изявлението.  Юлиян Марков", "date": "2018.11.03", "title": "АА: ЕС, Германия, Великобритания и Франция изразяват „дълбоко съжаление от възстановяването на американските санкции срещу Иран“"}
{"url": "http://www.focus-news.net/news/2018/11/03/2586249/d-r-sofiya-angelova-pulmolog-snimkite-ot-kutiite-na-tsigarite-ne-vliyayat-na-pushachite.html", "text": "Снимките от кутиите на цигарите не влияят на пушачите. Това каза за  Радио „Фокус“ – Пирин  д-р София Ангелова, пулмолог. По думите й децата се стресират от изображенията на кутиите и асоциират това, което виждат, с техните родители. „Пушачите не се плашат от тези снимки, а би трябвало, защото Световната здравна организация излезе с обобщена снимка, на която се вижда, че от космите на главата до пръстите на краката няма орган, който да е пощаден от тютюневия дим“, коментира д-р София Ангелова. Специалистът уточни, че цигарите вредят на целия организъм, като най-уязвим е белият дроб, защото е директно атакуван. „Те се скриват зад димната завеса на тютюнджийската кашлица. Важно е, когато присъства кашлица повече от четири седмици да се потърси помощ от белодробен специалист“, съветва пулмологът. Д-р Ангелова допълни, че при различни симптоми е необходимо да се направят изследвания, за да се установи дали има налице белодробно заболяване, което да обясни проявилата се кашлица. „Необходимо е да се започне веднага лечение при наличие на белодробни болести вследствие на цигарения дим. Ролята и ползата от профилактиката е, че някои хора спират цигарите, вследствие на преглед или заболяване. „Един грам“ профилактика тежи много повече от „един килограм“ лечение“, коментира специалистът по белодробни болести. \r\nДенис НИКИФОРОВ", "date": "2018.11.03", "title": "Д-р София Ангелова, пулмолог: Снимките от кутиите на цигарите не влияят на пушачите"}
{"url": "http://www.focus-news.net/news/2018/11/03/2586251/veliko-tarnovo-chetvarti-festival-na-detskoto-i-mladezhko-izpalnitelsko-izkustvo-se-organizira-v-pavlikenskoto-selo-patresh-na-10-noemvri.html", "text": "Четвърти фестивал на детското и младежко изпълнителско изкуство ще се проведе в павликенското село Патреш. Това съобщи за  Радио „Фокус“ – Велико Търново  кметът на населеното място Валентин Вълев. Той е озаглавен „Нашите деца хубави“ и в него ще се включат деца от цялата павликенска община. Участниците са на възраст от 3-4 годишни до 12-13 годишни. „Искаме да покажем красотата на българския фолклор, и таланта на нашите прекрасни деца“, отбеляза кметът. \r\nПразникът ще се проведе на 10 ноември в Народно читалище \"Просвета-1898\", което наскоро отбеляза 120 години от своето създаване. \r\nПроявата се провежда под патронажа на кмета на населеното място Валентин Вълев.  \r\nМария НЕДЕВА", "date": "2018.11.03", "title": "Велико Търново: Четвърти фестивал на детското и младежко изпълнителско изкуство се организира в павликенското село Патреш на 10 ноември"}
{"url": "http://www.focus-news.net/news/2018/11/03/2586252/ria-novosti-zapochna-sreshtata-mezhdu-prezidentite-na-turtsiya-i-ukrayna-v-istanbul.html", "text": "Започна срещата между президентите на Турция и Украйна Реджеп Тайип Ердоган и Петро Порошенко в Истанбул, предава  РИА Новости . \r\nУкраинският президент Петро Порошенко ще бъде в Турция на 3 и 4 ноември. \r\n\"Имам удоволствието да се срещна с турския президент Реджеп Тайип Ердоган. Много е важно да поддържаме редовни и ползотворни контакти с ръководството на Република Турция\", пише Порошенко в социалната мрежа „Туитър“. \r\nСпоред пресслужбата на президента на Украйна, срещата се провежда в Истанбул в двореца Буюк  Мабеин. След разговорите между президентите ще се проведе седмото заседание на украинско-турския стратегически съвет на високо равнище, председателствано от Порошенко и Ердоган. В резултат на преговорите се планира подписването на двустранни документи.  Юлиян Марков", "date": "2018.11.03", "title": "РИА Новости: Започна срещата между президентите на Турция и Украйна в Истанбул"}
{"url": "http://www.focus-news.net/news/2018/11/03/2586256/sdsm-dokato-grazhdanite-v-makedoniya-obednyavaha-rakovodstvoto-na-vmro-dpmne-uvelichavashe-dalgovete-na-stranata-harcheyki-pari-za-luks.html", "text": "„Докато гражданите масово обедняваха, ръководството на ВМРО-ДПМНЕ неконтролируемо увеличаваше държавните задължения, а парите на гражданите се харчеха за лукс, барок, паметници и криминални търгове, само за да се осъществят престъпните интереси на Никола Груевски и сътрудниците му“, се казва в изявление на СДСМ , цитирано от македонският телевизионен  “Канал 5“ .  \r\n„За разлика от подхода на ВМРО-ДПМНЕ, ръководена от Никола Груевски, правителството, водено от СДСМ, действа отговорно с парите на гражданите. \r\nЧрез отговорно финансово управление правителството, ръководено от СДСМ, успя да постави публичните финанси под контрол. За разлика от криминалното управление на ВМРО-ДПМНЕ, днес честотата на заемите се намалява, а лихвените проценти за заемане са исторически най-ниски. \r\nСъщевременно множество икономически параметри, като ръстът на заплатите, увеличаването на износа, потреблението и промишленото производство, рекордния брой на чуждестранните инвестиции, ясно показват, че икономиката се стабилизира и се движи в добра посока. \r\nОчевидно е, че антизападното ръководството на ВМРО-ДПМНЕ не знае как да се работи отговорно и в интерес на гражданите, не може да се примири с успешните икономически политики и затова се опитва да разпространява неоснователна паника чрез фалшиви новини.“, се казва в изявлението.  Юлиян Марков", "date": "2018.11.03", "title": "СДСМ: Докато гражданите в Македония обедняваха, ръководството на ВМРО-ДПМНЕ увеличаваше дълговете на страната, харчейки пари за лукс"}
{"url": "http://www.focus-news.net/news/2018/11/03/2586253/zhivko-kozhuharov-burgaski-hudozhnik-tezi-koito-risuvat-za-pechalba-tryabva-da-risuvat-usardno-i-denonoshtno.html", "text": "Тези, които рисуват за печалба, трябва да рисуват усърдно и денонощно. Това каза за  Радио „Фокус“ – Бургас  бургаският художник Живко Кожухаров по повод „Денят на българския художник“. По думите му съвременното изкуство предполага използването на много технически средства. Някои от художниците дори не прикривали, че рисуват с помощта на тези средства. „Използването на тези технически средства не е лошо, но човек трябва да запази в себе си чистотата“, добави Кожухаров. Според него много от хората искат да достигнат бързо до зрителя и затова ползват тези средства, за да може всичко да се получи бързо и художниците да приканят зрителите, за да оценят творбата им. „Ако зрителят не разбира, той наистина потвърждава колко добър е художникът на тази творба, но там я няма играта, откривателството, експериментa. Tам го няма търсенето, волята, дисциплината, усърдието, останала е само гордостта“, посочи още художникът. По думите му животът е динамичен и идват млади и силни поколения. „В младите е надеждата на този народ, дано те да носят тази светлина и да носят този хляб, от който има нужда народът, за да стане по-човечен и по-толерантен“, допълни още Живко Кожухаров.", "date": "2018.11.03", "title": "Живко Кожухаров, бургаски художник: Тези, които рисуват за печалба, трябва да рисуват усърдно и денонощно"}
{"url": "http://www.focus-news.net/news/2018/11/03/2586254/varna-novoizgradeniyat-uchastak-na-bul-slivnitsa-veche-e-otvoren-za-dvizhenie.html", "text": "Новоизграденият участък на бул. „Сливница“ във Варна вече е отворен за движение, предаде репортер на  Радио „Фокус“ – Варна . По т.нар. пробив могат да преминават моторни превозни средства към ул. „Атанас Москов“. Изграждането на пътната отсечка стана възможно, след като правителството отпусна 4,5 млн. лв. Трасето е с две платна, всяко с по две ленти, както и с разделителна ивица. От двете страни има тротоари, поставени са автобусни спирки, реконструиран е светофарът на кръстовището на бул. „Сливница“ и бул. „Янош Хуняди“. Изграден е и нов водоскок над същестуващото дере. С реализирането на проекта и последващо изграждане на рампа ще бъде осигурен бърз достъп на автомобилите до магистрала „Хемус“. \r\nДиана СТОЕВА", "date": "2018.11.03", "title": "Варна: Новоизграденият участък на бул. „Сливница“ вече е отворен за движение"}
{"url": "http://www.focus-news.net/news/2018/11/03/2586255/premierat-boyko-borisov-inspektira-rabotata-po-dva-proekta-vav-varna-probiva-na-bul-slivnitsa-i-park-vazrazhdane.html", "text": "След срещите, проведени във Варна в четвъртък и петък, проверих работата по два важни обекта за града - пробива на бул. „Сливница“ и парк “Възраждане”. Това написа премиерът Бойко Борисов в официалната си страница във  Фейсбук . „Пробивът е ключов проект за града и е връзката с АМ “Хемус”. С реализирането му и последващо изграждане на рампа ще бъде осигурен бърз достъп до автомагистралата. Министерският съвет отпусна 4,5 млн. лв. за проекта“, се казва още в съобщението. Борисов посочва, че новият участък е с дължина 532 метра с две платна.  \r\n„Парк “Възраждане” е с площ от 30 дка. Преди реализирането на обекта имотът беше неизползваем, тъй като зелените площи бяха неподдържани и занемарени. Изградени са асфалтови алеи за пешеходци и за велосипедисти, зони за отдих, детска зона и трасе за екстремно колоездене. Получих уверение, че и двата проекта се изпълняват в срок“, посочва още премиерът.", "date": "2018.11.03", "title": "Премиерът Бойко Борисов инспектира работата по два проекта във Варна - пробива на бул. „Сливница“ и парк “Възраждане”"}
{"url": "http://www.focus-news.net/news/2018/11/03/2586257/inzh-damyan-damyanov-yuzdp-dva-gorski-pozhara-goryat-v-rayona-na-selata-babek-i-kribul-kakto-i-pri-ski-pista-kulinoto-nad-razlog.html", "text": "Два горски пожара горят в района на селата Бабек и Крибул. Това съобщи за  Радио „Фокус“ – Пирин  инж. Дамян Дамянов, директор на Югозападно държавно предприятие. „Единият пожар е в района на село Бабек, намиращо се на територията на Държавно горско стопанство „Елешница“. На място има екипи на Регионална дирекция „Пожарна безопасност и защита на населението“ – Благоевград, а от Югозападно държавно предприятие сме изпратили три високопроходими автомобили и над 40 човека“, каза още инж. Дамянов. „Друг пожар има над село Крибул, Община Сатовча, намиращо се на територията на Ловно стопанство „Дикчан“. Там сме пратили 40 човека и един голям противопожарен автомобил на ЮЗДП. Освен това има два автомобила на пожарната“, допълни инж. Дамянов. Той добави, че преди около 30 минути е получен и сигнал за пожар на ски писта „Кулиното“ над Разлог. Там все още се чака информация за сериозността на пожара. \r\nЛивия НИНОВА", "date": "2018.11.03", "title": "Инж. Дамян Дамянов, ЮЗДП: Два горски пожара горят в района на селата Бабек и Крибул, както и при ски писта „Кулиното“ над Разлог"}
{"url": "http://www.focus-news.net/news/2018/11/03/2586248/dots-kostadin-nushev-bogoslov-arhangelova-zadushnitsa-e-edin-ot-nay-vazhnite-tsarkovni-praznitsi-pri-koyto-se-izpalnyava-zaukopoyna-molitva-za-dushite-na-zaginalite.html", "text": "Архангелова задушница е един от важните дни в църковния календар, в които църквата изпълнява своите молитви за починалите. На този ден вярващите християни също възпоменават със заукопойна молитва своите близки и починали. Това каза в интервю за  Агенция „Фокус“  богословът доц. Констадин Нушев по повод отбелязването на Архангелова задушница . Той обясни, че в традицията и богослужебния живот на православната църква това е третата събота, в която вярващите заедно отиват в храма и си припомнят за своите близки, като отправят молитва за упокоение на техните души. „Архангеловата задушница има също голямо значение за упоменаване на починалите войници и за това в традицията се нарича още мъжка задушница. На този ден биват почитани и воините, които са загинали за освобождението на Родината“, посочи доц. Нушев. По думите му в специалния празничен ден се почита Свети Архангел Михаил, който е считан за воин и водач на небесното войнство, както и земните воини и служители на държавния ред, които са пожертвали своя живот за ближните и за борбата срещу беззаконието и неправдата. „Тези хора често пъти жертват своя живот за истината, справедливостта и доброто за своите ближни. В този ден именно се отдава почит и на войниците, които са паднали в бойните полета“, обясни още богослов Костандин Нушев.   \r\nДаяна ДЮЛГЕРОВА", "date": "2018.11.03", "title": "Доц. Костадин Нушев, богослов: Архангелова задушница е един от най-важните църковни празници, при който се изпълнява заукопойна молитва за душите на загиналите"}
{"url": "http://www.focus-news.net/news/2018/11/03/2586259/varna-opasnite-i-edrogabaritni-otpadatsi-v-grada-se-izvozvat-organizirano-vsyaka-sedmitsa.html", "text": "Всяка седмица по график със специални бордови автомобили фирми извозват по график едрогабаритни и опасни отпадъци, оставени до кофите за смет във Варна. В централната част и в големите квартали този тип боклуци се обират и по два пъти в седмицата. Това каза в интервю за  Радио „Фокус“ – Варна , зам.-кметът на града Тодор Иванов. По думите му местната управа организира много кампании във връзка със събирането на различните видове отпадъци. „Хората трябва да знаят, че старите автомобилни гуми, брони, шкафове, електроуреди, лекарства, остатъци от битова химия се събират отделно от смесените битови отпадъци, които се събират ежедневно“, обясни Тодор Иванов. Той призова гражданите да изнасят този тип отпадъци до контейнерите за смет и да не ги хвърлят вътре. Графиците за дните и часовете от седмицата, в които специализираната техника минава в отделните места, са публикувани както на сайта на Общината, така и на интернет страниците на отделните районни кметства. „По принцип малко от гражданите се замислят, че има отпадъци, които са опасни, има едрогабаритни и смесени битови отпадъци, освен тези, които генерираме от ежедневието си. Всички тези видове отпадъци трябва по Закона за управление на отпадъците да се събират разделно“, добави зам.-кметът. По думите му от две години строителните отпадъци също се извозват със специализирани машини, тъй като поставените преди две години 6-кубикови контейнери за смет са били използвани незаконно от строителните фирми. Много предприемачи злоупотребявали и хвърляли там отпадъка, за да не плащат такси. „Поради тази причина решихме, че е по-удачно в определени дни от седмицата да минава специализиран бордови автомобил, различен от пресите за смесен битов отпадък, който да събира едрогабаритните боклуци“, обясни още Тодор Иванов. \r\nДиана СТОЕВА", "date": "2018.11.03", "title": "Варна: Опасните и едрогабаритни отпадъци в града се извозват организирано всяка седмица"}
{"url": "http://www.focus-news.net/news/2018/11/03/2586258/prof-mladen-grigorov-kamanite-postaveni-po-balgarskite-boyni-poleta-nosyat-dusha.html", "text": "Камъните, поставени по българските бойни полета, носят душа. Това каза за предаването „За честта и славата на България“ на  Радио „Фокус“  проф. Младен Григоров, председател на Фондация „Паметници на българската слава“ по повод Архангелова или наричана още войнишка задушница. Според него ако не разберем това, няма смисъл да посещаваме бойните полета, където да отдаваме почит – скалите на Каймакчалан и Добро поле, върховете на Галичица, разрушените бункери на ген. Владимир Вазов при Дойран. Философията, че светът започва и свършва с нас, е егоистично правило, което нанася вреди на обществото ни, допълни проф. Григоров. „Трябва да се отнасяме не просто с уважение, а с огромна почит към тези, които са дали живота си за нашето отечество. По време на войните – Балканската, Междусъюзническата, Първата световна война, Сръбско-българската и Втората световна война, ние даваме около 300 хиляди жертви, а те съвсем не са загинали мърцина. Лошото е, че паметта е силно оставена на задна позиция. Уважението към тези, които са били преди нас, трябва да бъде в душата на човек. Като общество сме лековати в паметта на тези, дали живота си за България. Има една знаменита фраза на Пушкин: Загубата на памет е първата и най-голяма крачка към безнравствеността“, коментира той. Без кауза и идеал, народът постепенно изчезва, каза още проф. Младен Григоров. Според него обаче днес такава вдъхновена кауза липсва. Човек, който не умее да вижда назад в миналото, не вижда и напред, а историята е създадена да се извлече поука и от успехите, и от провалите, обясни проф. Григоров.", "date": "2018.11.03", "title": "Проф. Младен Григоров: Камъните, поставени по българските бойни полета, носят душа"}
{"url": "http://www.focus-news.net/news/2018/11/03/2586260/sport-ministar-kralev-zayavi-che-savmestnata-kandidatura-za-svetovnoto-parvenstvo-po-futbol-napalno-realna.html", "text": "Футбол: Министър Кралев заяви, че съвместната кандидатура за световното първенство по футбол е напълно реална. Съоръженията, които ще бъдат изградени ще отговарят на всички стандарти на ФИФА.  \r\nМинистърът коментира и напрежението около Съдийската комисия на БФС, като призна, че българските съдии грешат, но грешки допускат и съдиите по света, включително на Световното първенство по футбол, като отбеляза, че коментарите в медиите и от страна на футболните клубове за пристрастно съдийство увеличават напрежението сред съдиите, като по този начин се увеличава и вероятността за грешки и призова за толерантност.", "date": "2018.11.03", "title": "Спорт: Министър Кралев заяви, че съвместната кандидатура за световното първенство по футбол напълно реална"}
{"url": "http://www.focus-news.net/news/2018/11/03/2586262/ria-novosti-vselenskiyat-patriarh-blagodari-na-ukrainskiya-prezident-za-predostavyaneto-na-tsarkvata-sveti-andrey-za-nuzhdite-na-patriarshiyata.html", "text": "Вселенският патриарх Вартоломей благодари на украинския президент Петро Порошенко за предоставянето на църквата „Свети Андрей“  от украинската държава за нуждите на  Вселенската патриаршия, предава  РИА Новости \r\nПорошенко, на свой ред, благодари на патриарха за \"отварянето на пътя към Бога за нацията\", съобщи пресслужбата на президента на Украйна в събота. \r\n\"От името на украинския народ съм много благодарен на Негово светейшество, много благодарен на Синода, на всички йерарси на Вселенската патриаршия за изключително важното и разумно решение да отворят вратите на църквата и пътя към Бога за украинската нация\", заявява Порошенко. \r\nПо-рано в събота украинският президент и Вселенския патриарх Вартоломей подписаха споразумение за сътрудничество  между Украйна и Вселенската патриаршия. \r\nПрез октомври парламентът на Украйна на втория опит прие закон за прехвърлянето на църквата \"Св. Андрей\" за постоянно ползване от Вселенската патриаршия. Представители на фракцията на \"Опозиционния блок\" съобщиха, че са представили документ за отмяната на това решение. По този начин подписването на резолюцията от председателя на Върховната Рада и президента на Украйна трябва да бъде блокирано, докато документът бъде разгледан от Парламента. Въпреки това, председателят на Радата  Андрей Парубий изпрати закона за подписване на президента. В същото време Порошенко вярва, че прехвърлянето на църквата ще ускори осигуряването на автокефалия.  Юлиян Марков", "date": "2018.11.03", "title": "РИА Новости: Вселенският патриарх благодари на украинския президент за предоставянето на църквата „Свети Андрей“ за нуждите на  патриаршията"}
{"url": "http://www.focus-news.net/news/2018/11/03/2586261/blagoevgrad-lokalizirani-sa-pozharite-v-rayona-na-selata-babek-i-kribul-nyama-opasnost-za-naselenieto-i-kashtite.html", "text": "Локализирани са пожарите в района на селата Бабек и Крибул, няма опасност за населението и къщите. Това съобщи за  Радио „Фокус“ – Пирин  инж. Дамян Дамянов, директор на Югозападно държавно предприятие. „При пожара в село Бабек са горели 100 дка черен бор гора – изкуствена и естествена. Пожарът е бил комбиниран – низов и върхов\", обясни той. \"При пожара в село Крибул са изгорели около 10 дка широколистна дъбова гора. Също комбинирано е горяло – низово и върхово. На мястото и на двата пожара има достатъчно хора. Няма опасност за населението и сградите“, каза още инж. Дамянов. По отношение сигнала за пожар в района на ски писта „Кулиното“ над Разлог, директорът на Югозападно държавно предприятие обясни, че се е оказало, че горят листа в частен двор. Няма засегнати горски територии. \r\nЛивия НИНОВА", "date": "2018.11.03", "title": "Благоевград: Локализирани са пожарите в района на селата Бабек и Крибул, няма опасност за населението и къщите"}
{"url": "http://www.focus-news.net/news/2018/11/03/2586263/plovdiv-nad-220-sa-svobodnite-rabotni-mesta-obyaveni-ot-byuro-po-truda-asenovgrad-v-nachaloto-na-noemvri.html", "text": "Над 220 са свободните работни места, обявени от Бюро по труда – Асеновград в началото на месец ноември. Това съобщиха за  Радио „Фокус“ – Пловдив  от ръководството на Дирекция „Бюро по труда“ – Асеновград. Сред най-търсените работници със средно и основно образование се нареждат машинните оператори, заварчици, кофражисти, арматуристи, шивачи, шлосери, общи работници, екструдеристи и други. Една е обявената свободна позиция за лица с висше образование със специалност агроном. 15 са работните места по схема „Младежка заетост”. За стажуване има едно място за позиция машинен оператор за дестилиране на спиртни напитки. За обучение на охранители  работните места са 14 – 12 и едно свободно за оператор за дестилиране на спиртни напитки и за технически изпълнител. Обявените свободните позиции по схема „Обучения и заетост” – Компонент II  са 49. \r\nТони МИХАЙЛОВ", "date": "2018.11.03", "title": "Пловдив: Над 220 са свободните работни места, обявени от Бюро по труда – Асеновград в началото на ноември"}
{"url": "http://www.focus-news.net/news/2018/11/03/2586264/pazardzhik-blagotvoritelen-bazar-za-nabirane-na-sredstva-za-bezdomni-zhivotni-shte-se-provede-na-4-noemvri.html", "text": "Благотворителен базар за набиране на средства за бездомни животни, изпаднали в беда и преминали лечение в клиника, ще се проведе в Пазарджик на 4 ноември, съобщиха за  Радио „Фокус“ – Пазарджик  организаторите на проявата. Благотворителната акция ще започне в 9.00 часа в района на старата автогара. Събраните средства ще бъдат използвани за лечение, кастрация, храна и медикаменти за бездомните животни. На базара се предлагат най-разнообразни вещи, дрехи и книги. Всеки може да се включи в инициативата, като закупи нещо от базара или пък дари вещи, които са годни за употреба и могат да бъдат продадени, като занесе храна за животните или да пусне пари в кутията за дарения. Приканват се всички хора, които са загрижени за съдбата на безпризорните животни и имат възможност да помогнат, да присъстват и да дадат своя принос към благородната кауза. Благотворителният базар е иницииран от „Фейсбук“ групата PAW-Pazardjik Animal Welfare. \r\nАлбена ЖИЛЕКОВА", "date": "2018.11.03", "title": "Пазарджик: Благотворителен базар за набиране на средства за бездомни животни ще се проведе на 4 ноември"}
{"url": "http://www.focus-news.net/news/2018/11/03/2586265/a1-on-makedoniya-v-katedralata-notr-dam-v-parizh-e-postaveno-i-kosovskoto-zname-sred-znamenata-na-stranite-uchastnichki-v-parvata-svetovna-voyna.html", "text": "В катедралата „Нотр Дам“ в Париж е поставено и косовското знаме сред знамената на страните, участнички в Първата световна война, пише македонският портал  A1 On . \r\nТова е написал в своя профил в социалната мрежа „Туитър“ посланикът на Косово в Париж Чендрим Гаши. \r\nНа 11 ноември в Париж ще се отбележи един век от обявяването на примирието, сложило фактически край на Първата световна война. На тържествата ще присъстват множество световни лидери, включително американският президент Доналд Тръмп и руският му колега Владимир Путин. На тържеството е поканен и косовския президент Хашим Тачи, припомня A1 On.  Юлиян Марков", "date": "2018.11.03", "title": "A1 Оn (Македония): В катедралата „Нотр Дам“ в Париж е поставено и косовското знаме сред знамената на страните, участнички в Първата световна война"}
{"url": "http://www.focus-news.net/news/2018/11/03/2586266/burgas-pochinala-e-i-vtorata-zhena-koyato-beshe-blasnata-na-trotoar-v-karnobat.html", "text": "Починала е и втората жена, която беше блъсната на тротоар в Карнобат. Това каза за  Радио \"Фокус\" - Бургас  Юлия Андреева, говорител на УМБАЛ - Бургас. Припомняме, че в ранните часове на днешния ден 18-годишен шофьор блъсна две жени в Карнобат, едната от които почина на място, а другата беше откарана в болницата в Бургас в кома. \r\nМария КУРТЕВА", "date": "2018.11.03", "title": "Бургас: Починала е и втората жена, която беше блъсната на тротоар в Карнобат"}
{"url": "http://www.focus-news.net/news/2018/11/03/2586267/plovdiv-natovareno-e-dvizhenieto-po-uchastaka-na-am-trakiya-v-oblastta-patishtata-sa-suhi-i-normalno-prohodimi.html", "text": "Натоварено е движението по участъка на АМ „Тракия“ в Пловдивска област. Това съобщиха за  Радио „Фокус“ – Пловдив  от Областното пътно управление. Интензивен трафик се отчита също по направленията Пловдив-Карлово и Пловдив-Асеновград. Пътните настилки на територията на областта са сухи и нормално проходими, в планинските райони – на места мокри. Продължават ремонтните дейности при км 112 на АМ „Тракия“, в района на село Цалапица. Движението се извършва в аварийната лента, като затворени за движение са активната и изпреварващата лентa. Очаква се ремонтът да приключи до 8 ноември. Все още е ограничено преминаването на камиони над 12 тона по пътя Поповица-Болярци, заради намален габарит на пътното платно на мост. До 30 ноември остава валидно ограничението за движение в една лента по пътя Югово-Лъки, където има пропадане на част от пътното платно. Преминаването се регулира с пътни знаци. Все още е забранено и движението на камиони по-високи от 4 метра през тунелите по пътя Асеновград-Нареченски бани. Обходният маршрут за водачите е по пътя Кричим-Девин. Опасност от падащи камъни има по пътищата Бачково-Нареченски бани, Юговско ханче-Югово-Лъки и Кричим-Девин. \r\nТрафикът на територията на град Пловдив също е интензивен към този час. По-натоварено е движението в централната градска част, както и по входно-изходните артерии. Пътните настилки в града са сухи и нормално проходими. До края на месец ноември ще бъде затворено за движение западното платно на бул. „Цар Борис III Обединител”, в участъка от ул. „Патриарх Евтимий“ до ул. „Света Петка“, заради строително-монтажни дейности. Движението се извършва двупосочно в източното платно. Затворено за движение е и източното платно на бул. „Източен“, в участъка между булевардите „Шести септември“ и „Марица-юг“, също заради ремонт. Очаква се ремонтните дейности да приключат до 22 ноември. \r\nТони МИХАЙЛОВ", "date": "2018.11.03", "title": "Пловдив: Натоварено е движението по участъка на АМ „Тракия“ в областта, пътищата са сухи и нормално проходими"}
{"url": "http://www.focus-news.net/news/2018/11/03/2586268/kyustendil-dvizhenieto-v-uchastaka-gorna-koznitsa-bobov-dol-ot-km-12000-do-km-27950-se-izvarshva-s-povisheno-vnimanie-poradi-remontni-deynosti-po-patnata-nastilka.html", "text": "Движение в участъка Горна Козница –  Бобов дол  от км 12+000 до км  27+950 да се извършва с повишено внимание, поради ремонтни дейности по пътната настилка. Това съобщиха за  Радио „Фокус“ – Пирин  от Областно пътно управление – Кюстендил. Затворена е лентата за движение в посока село Рила, като движението се осъществява двупосочно в лентата в посока село Пастра. Движението се осъществява в една лента поради извършване на аварийно-възстановителни дейности по обрушване на ската по третокласен път 107 в участъка село Пастра – Рилски манастир от км 27+575 до км 27+825. Ограничава се движението за кратки периоди от 10 минути и се регулира със светофарна уредба и при необходимост от сигналисти. Пътните настилки са сухи. От Областно пътно управление – Кюстендил отправят апел към водачите на моторни превозни средства шофьорите да се движат със съобразена скорост и да спазват правилата за движение. \r\nДенис НИКИФОРОВ", "date": "2018.11.03", "title": "Кюстендил: Движението в участъка Горна Козница –  Бобов дол  от км 12+000 до км  27+950 се извършва с повишено внимание, поради ремонтни дейности по пътната настилка"}
{"url": "http://www.focus-news.net/news/2018/11/03/2586270/burgas-normalno-e-dvizhenieto-v-oblastta.html", "text": "Нормално е движението в Област Бургас, предаде репортер на  Радио „Фокус“ – Бургас . Видимостта е добра, пътищата са нормално проходими. По-интензивен е трафикът в града. Натоварено е движението по централните булеварди „Стефан Стамболов“, „Демокрация“ и „Тодор Александров“. По-интензивно в движението и по бул. „Захари Стоянов“ в ж. к. „Меден Рудник“ и по централнитеулици „Иван Вазов“, „Христо Ботев“, „Уилям Гладстон“, „Булаир“ и „Цар Симеон“. \r\nМария КУРТЕВА", "date": "2018.11.03", "title": "Бургас: Нормално е движението в областта"}
{"url": "http://www.focus-news.net/news/2018/11/03/2586269/veliko-tarnovo-v-ednata-lenta-se-osashtestvyava-dvizhenieto-v-uchastak-ot-patya-mezhdu-pavlikeni-i-selo-gorna-studena-poradi-remontni-deynosti.html", "text": "В едната лента се осъществява движението в участък от пътя между Павликени и село Горна Студена, съобщиха за  Радио „Фокус“ – Велико Търново  от Областно пътно управление. Ограничението е въведено в отсечката от  км 26+089 до км 46+089, а причината е извършване на ремонтни дейности. Те трябва да приключат до края на ноември. Трафикът в района се  пропуска последователно в двете посоки от регулировчици. \r\nИнтензивен е трафикът по главните и второстепенни пътища в региона. Отворен за движение на всички превозни средства е Проходът на Републиката. \r\nОстава затворен поради свлачище  участък от път Царски извор – Драганово, обходният маршрут е през село Сушица. \r\nВ едната лента се осъществява движението в участък от пътя между Твърдица и Елена. Причината е пропадане на пътното платно и наличие на свлачище. Ограничението е въведено в отсечката от км 47+800 до км 48+000, а срокът за приключване на ремонта е 11 януари 2019 година. \r\nОграничено е движението на моторни превозни средства с обща маса нас 12 т. по пътя Лозен – Полски Тръмбеш. Причината е намален габарит на пътното платно. Обходният маршрут е по направление Лозен – Драганово – Янтра – Поликраище – Полски Тръмбеш. Срокът за приключване на дейностите е до 11 януари 2019 г. \r\nМария НЕДЕВА", "date": "2018.11.03", "title": "Велико Търново: В едната лента се осъществява движението в участък от пътя между Павликени и село Горна Студена поради ремонтни дейности"}
{"url": "http://www.focus-news.net/news/2018/11/03/2586272/sport-tsska-pobedi-kato-gost-lokomotiv-pd-s-10-v-mach-ot-parva-liga.html", "text": "ЦСКА победи като гост Локомотив Пд с 1:0 и записа десетата си победа в Първа лига. Кирил Десподов отбеляза единствения гол в 57-ата минута, с който донесе трите точки на своя тим в 14-ия кръг и се изравни по попадения с Мауридес. Така ЦСКА се изравни по точки (32) с първия в класирането Лудогорец, но лидерите имат мач по-малко. Левски, който също има предстоящ мач е с 31 точки в актива си.", "date": "2018.11.03", "title": "Спорт: ЦСКА победи като гост Локомотив Пд с 1:0 в мач от Първа лига"}
{"url": "http://www.focus-news.net/news/2018/11/03/2586271/afp-provezhda-se-referendum-za-nezavisimost-na-arhipelaga-nova-kaledoniya.html", "text": "Френските тихоокеански острови в Нова Каледония гласуват в неделя за това дали да станат независима нация в тест за подкрепа на Франция в една от многото й територии, разпръснати по целия свят, предава  AFP . \r\nНа около 18 000 километра от Франция, Нова Каледония осигурява една четвърт от доставките на никел в световен мащаб – жизненоважни за  електрониката и е стратегическо място за Франция в Тихия океан. \r\nОколо 175 000 души имат право да гласуват в отдалечените острови, като обществените проучвания предвиждат голямо мнозинство в полза на оставането към Франция. \r\nНо съществуват опасения, че референдумът може да доведе до напрежение между местните жители Канак, които са склонни да подкрепят независимостта, и бялата популация и да напомнят за насилието от 80-те години. Тогава са загинали около 70 души. Това доведе до споразумението от Нумеа от 1998 г., което проправи пътя за стабилното прехвърляне на правомощия, както и за референдума в неделя. \r\nФренският президент Емануел Макрон ще даде телевизионен адрес след резултатите в 13 часа (14 часа българско време  и 23:00 ч. в Нова Каледония) в неделя. \r\nДо голяма степен той остана извън кампанията, но заяви по време на посещение в Нумеа през май, че \"Франция ще бъде по-малко красива без Нова Каледония\". \r\nМакрон също изрази опасения относно увеличаването на китайското влияние в Тихия океан, където Пекин инвестира сериозно във Вануату - територия, която се отдели от Франция и Великобритания през 1980 г.  Юлиян Марков", "date": "2018.11.03", "title": "AFP: Провежда се референдум за независимост на архипелага Нова Каледония"}
{"url": "http://www.focus-news.net/news/2018/11/03/2586273/tass-v-egipet-e-katastrofiral-samolet-mig-29-pilotat-e-katapultiral.html", "text": "По-рано вестник \"Комерсант\" съобщи за катастрофа по време на тренировъчен полет в Египет на един от изтребителите МиГ-29M, доставени в страната през 2018 г. като част от търговски договор. Според публикацията египетският пилот е катапултирал, предава  TACC . \r\n\"Имаме оперативна информация за инцидента със самолет  Миг-29М на Eгипетските военновъздушни сили. В близко бъдеще нашите технически специалисти ще отидат в Египет, за да подпомогнат разследването на аварията\", съобщиха от пресслужбата на конструкторското бюро.  Юлиян Марков", "date": "2018.11.03", "title": "ТАСС: В Египет е катастрофирал самолет МиГ-29, пилотът е катапултирал"}
{"url": "http://www.focus-news.net/news/2018/11/03/2586274/varna-na-nad-400-mesta-v-grada-ima-konteyneri-za-razdelno-smetosabirane.html", "text": "Над 400 са местата във Варна, на които има разположени контейнери за разделно сметосъбиране. Това каза в интервю за  Радио „Фокус“ – Варна , зам.-кметът на града Тодор Иванов. По думите му разделното събиране е ангажимент на всяка община, включително и на Варна. „Ние имаме сключен договор с една фирма, която се занимава с разделно събиране на отпадъците. Става въпрос за зелените и жълти контейнери за хартия, стъкло и метал. Искам да подчертая, че не бива в тези контейнери да се изхвърлят останалите видове отпадъци – опасни и смесено-битови“, коментира още Тодор Иванов. \r\nДиана СТОЕВА", "date": "2018.11.03", "title": "Варна: На над 400 места в града има контейнери за разделно сметосъбиране"}
{"url": "http://www.focus-news.net/news/2018/11/03/2586275/blagoevgrad-suhi-trevi-i-hrasti-goryat-na-okolo-edin-kilometar-sled-grad-petrich-v-posoka-blagoevgrad.html", "text": "Сухи треви и храсти горят на около 1 километър след град Петрич в посока Благоевград, съобщи слушател на  Радио „Фокус“ – Пирин . Огънят се вижда от железопътната линия. Пожарът не е голям.", "date": "2018.11.03", "title": "Благоевград: Сухи треви и храсти горят на около един километър след град Петрич в посока Благоевград"}
{"url": "http://www.focus-news.net/news/2018/11/03/2586278/veliko-tarnovo-konkurs-za-detski-risunki-stihotvoreniya-i-eseta-organizira-obshtinata-za-profesionalniya-praznik-na-politsiyata.html", "text": "Конкурс за детска рисунка, есе или стихотворение по повод Професионалния празник на българската полиция – 8 ноември се проведе в община Велико Търново. Организатори на събитието са Община Велико Търново, Сдружението на кметовете и кметските наместници в общината и Дарителско сдружение „Св. Иван Рилски“ – с. Балван. В конкурса се включиха деца на възраст между 8 и 15 години  от Центровете за работа с деца и младежи на територията на общината, уточниха за  Радио „Фокус“ – Велико Търново  организаторите. \"Темата беше „Полицаят – мой приятел“, а малчуганите имаха възможност да изберат с каква творба да участват. Сред предадените произведения имаше индивидуални и колективни. Някои бяха заложили на изобразителното изкуство, други на писаното слово. Идеята на конкурса е да се покаже, че полицията работи изключително добре в малките населени места, че децата познават полицейските си инспектори и са в приятелски взаимоотношения с тях. Срокът за предаване на материалите беше до 26 октомври. Специално подбрана комисия с представители на общината, Областна дирекция МВР, Районно управление – Велико Търново и кметове на малките населени места, сред сериозна конкуренция избраха творбите, които ще бъдат наградени на 7 ноември на тържественото съвещание в Областната дирекция на полицията\", посочиха организаторите. \"За най-добро от стихотворенията комисията избра творбата на Свилена Донева от с. Никюп. Второто място си поделиха творбите на децата от центровете за работа с деца и младежи в селата Присово и Хотница, а на трето място бе класирано стихотворението на Милка Александрова от с. Беляковец. \r\nПри есетата на първото място комисията класира отново две творби – на Михаил Михалев от с. Арбанаси и на Тереза Денева от с. Шемшево. Второто място отиде при Ива Фичева от с. Балван и на трето място бяха класирани творбите на Гергана Десиславова от с. Арбанаси и Станислав Иванов от с. Пчелище. Единодушно комисията определи първо място и специалната награда на директора на ОД МВР – В. Търново за рисунката на Надежда Кочева от с. Беляковец. На второ място се класира творбата на Беатрис Паришева от с. Никюп и трето място си поделиха рисунките на Александра Калбанова от с. Ресен и Мюмюне Реджепова от гр. Килифарево. Всички деца, участвали в конкурса ще получат награди, осигурени от Съюза на пивоварите в Република България, а творбите им ще бъдат изложени във фоайето на ОДМВР – В. Търново\", обясниха те. \r\nМария НЕДЕВА", "date": "2018.11.03", "title": "Велико Търново: Конкурс за детски рисунки, стихотворения и есета организира общината за Професионалния празник на полицията"}
{"url": "http://www.focus-news.net/news/2018/11/03/2586277/pregled-na-mezhdunarodnite-novini-do-18-chasa-agentsiya-fokus.html", "text": "Вселенският патриарх Вартоломей  лично ще връчи томоса за автокефалията на избрания за предстоятел на Украинската православна църква, предава  УНИАН . \r\nТова се посочва в споразумението за сътрудничество между Украйна и Вселенската константинополска патриаршия, което беше подписано днес в Истанбул от президента на Украйна Петро Порошенко и Вселенския патриарх Вартоломей.  \r\n\"Това е споразумение за сътрудничество в създаването на независима православна църква в Украйна. Вселенският патриарх предоставя Томос, признавайки независимостта на украинската църква, и го връчва на избрания на Архиерейския съвет предстоятел \", се казва в съобщението на пресслужбата на украинския президент.  \r\nСпоразумението също така гласи, че в столицата ще бъде регистрирана мисията на Вселенската патриаршия, която всъщност ще бъде посолство в Киев и ще улесни отношенията на независимата украинска църква с Вселенската патриаршия. \r\n\"Това е Ставропигия (Представителство), чието откриване е предвидено от същото решение на Синода на Вселенската патриаршия\", обясни пресслужбата.  \r\nОтбелязва се, че Ставропигията по никакъв начин не ограничава правата на поместната православна църква в Украйна, нейната независимост - тя ще има равни права с други поместни православни църкви. Също така е посочено, че Вселенската патриаршия ще съдейства за подготовката и провеждането на съвета, в който ще бъде избран примас и ще бъде връчен томос за автокефалия. \r\nОсвен това се отбелязва, че ръководителят на украинската държава нарече днешния ден \"исторически\" за създаването на независима Украинска автокефална православна църква. \"Днес е исторически ден. Това е исторически ден, чието начало е положено с деня на възстановяването на украинската независимост, откогато украинците са се молели на Господ да им изпрати независима, автокефална, единна местна украинска православна църква \", каза президентът. \r\n*** Споразумението за сътрудничество, подписано от президента Петро Порошенко и патриарх Вартоломей, не означава създаването на \"обединена местна църква\", отбелязва Московската патриаршия, цитирана от  Интерфакс . \r\n\"Споразумението между държавата Украйна и Константинополската патриаршия не означава създаването на украинската църква. Засега няма какво да коментираме\", пише в социалната мрежа „Телеграм“  в събота Владимир Легойда, ръководител на Синодалната служба за връзки между църквата и обществото и медиите. \r\nСпоред него \"всички тези \" конкордати \" на украинското правителство с Вселенската патрирашия, наричана от Легойда  „Фенер“ по името на квартала, в който се намира патриаршията в Истанбул, не променят нищо за милионите вярващи в Украйна\". \r\nПрезидентът на Украйна Петро Порошенко и Вселенският патриарх Вартоломей след срещата в Истанбул подписаха споразумение за сътрудничество между Украйна и Константинополската патриаршия. \r\n*** Един американски войник бе убит и друг ранен при  атака, извършена от афганистански военнослужещ  в Кабул в събота, съобщиха от НАТО, цитирани от  AFP . \r\nЗасега никой не е поел отговорност за атаката, но  в последно време талибаните са отговорни за подобни атаки в западната провинция Херат на 22 октомври  и в южната провинция Кандахар на 18 октомври \r\nПри последната атака генерал Скот Милър, командирът на силите на НАТО в Афганистан, се отърва невредим, но загина високопоставен полицейски командир. \r\n\"Първоначалните доклади показват, че нападателят е бил член на афганистанските национални отбранителни сили и сили за сигурност\", каза в изявление мисията на НАТО „Решителна подкрепа“. \r\nНападателят е бил убит от \"други афганистански войници\", добави той.ю \r\n*** Гръцкият президент Прокопис Павлопулос изрази „притеснения“ относно конституционните промени в Македония \r\nПравителството на (Бившата югославска република- в материала-бел. ред) Македония в петък представи на парламента проектоизменения, които формално ще преименуват страната \"Северна Македония\" , както е договорено с Гърция, но гръцкият президент Прокопис Павлопулос е заявил, че има притеснения относно промените засягащи „македонската нация“ \r\nПавлопулос твърди, че възразява срещу член 36, който запазва споменаването на македонски \"народ и идентичност\" и необходимостта от защита на македонския \"народ\", живеещ извън страната. \r\nПавлопулос настоя, че Македония (БЮРМ в материала – бел.ред.) трябва да направи писмен ангажимент, че подписаното през юни споразумение за името не признава македонска нация, а по-скоро гражданство. \r\n*** ЕС, Германия, Великобритания и Франция заявиха в съвместно изявление, че \"дълбоко съжаляват за по-нататъшното повторно налагане на санкции от Съединените щати\" на Иран, предава  Anadolu Agency . \r\nВ изявлението се казва: \"Ние дълбоко съжаляваме за по-нататъшното повторно налагане на санкции от Съединените щати, поради оттеглянето на последните от Съвместния всеобхватен план за действие (СВПД).\" \r\nИзявлението е направено след като САЩ обявиха, че се възстановяват всички санкции, оттеглени в рамките на споразумението от 2015 с Иран. \r\nНовата вълна от санкции, втората от август, ще бъде насочена към иранския енергиен сектор, корабостроенето, корабоплаването и финансовия сектор. \r\nИзявлението определя СВПД като  \"ключов елемент от глобалната архитектура на неразпространението на ядрени оръжия и многостранната дипломация, одобрена единодушно от Съвета за сигурност на ООН чрез Резолюция 2231\". \r\n\"Това е от решаващо значение за сигурността на Европа, региона и целия свят,“ се казва  в изявлението. \r\nСтраните целят \"да защитят европейските икономически оператори, ангажирани с легален бизнес с Иран, в съответствие със законодателството на ЕС и резолюция 2231 на Съвета за сигурност на ООН\". \r\n\"Като страни по СВПД ние се ангажирахме да работим, наред с другото, за запазването и поддържането на ефективни финансови канали с Иран и продължаването на износа на нефт и газ от Иран\", се казва  в изявлението. \r\n*** По-рано вестник \"Комерсант\" съобщи за катастрофа по време на тренировъчен полет в Египет на един от изтребителите МиГ-29M, доставени в страната през 2018 г. като част от търговски договор. Според публикацията египетският пилот е катапултирал, предава  TACC . \r\n\"Имаме оперативна информация за инцидента със самолет  Миг-29М на Eгипетските военновъздушни сили. В близко бъдеще нашите технически специалисти ще отидат в Египет, за да подпомогнат разследването на аварията\", съобщиха от пресслужбата на конструкторското бюро.", "date": "2018.11.03", "title": "Преглед на международните новини до 18 часа (Агенция \"Фокус\")"}
{"url": "http://www.focus-news.net/news/2018/11/03/2586276/the-washington-examiner-republikantsite-se-strahuvat-che-donald-tramp-se-e-otkazal-ot-borbata-za-kongresa-za-da-zapazi-kontrola-varhu-senata.html", "text": "Републиканците се страхуват, че Доналд Тръмп се е отказал от борбата за Конгреса, за да запази контрола върху Сената, пише американското издание  The Washington Examiner \r\nПрезидентът Тръмп пътува из цялата страна, за да агитира в полза на републикански кандидати за изборите за Сената, но републиканците се притесняват, че президентът е изоставил битката за Конгреса. \r\nВ последните дни преди междинните избори Тръмп пътува до Западна Вирджиния, Индиана, Монтана, Флорида, Джорджия, Охайо и Мисури, за да подпомогне кампанията на  републиканските кандидати, за които смята, че може да окаже решителна подкрепа в последния момент преди изборите. \r\nФокусирането върху сенаторските битки изглежда е най-ефективното използване на времето на Тръмп, но липсата на внимание към състезанието за Конгреса  в последния ден предизвиква известна загриженост сред републиканците, които вече се готвят  за \"синята вълна\" в долната камера. \r\nСътрудниците  в рамките на по-консервативната фракция на партията не смятат, че ръководството на партията направи достатъчно, за да докаже на избирателите, че техните кандидати  заслужават да бъдат преизбрани. Някои обвиняват представителите на Републиканската партия в Конгреса, че не правят достатъчно, за да защитят политиката на Тръмп.   Юлиян Марков", "date": "2018.11.03", "title": "The Washington Examiner: Републиканците се страхуват, че Доналд Тръмп се е отказал от борбата за Конгреса, за да запази контрола върху Сената"}
{"url": "http://www.focus-news.net/news/2018/11/03/2586280/nimh-utre-vremeto-shte-bade-predimno-oblachno-maksimalnite-temperaturi-shte-sa-mezhdu-16-i-21.html", "text": "През следващото денонощие над Източна България и в много райони в равнинната част от страната ще има значителна ниска облачност и намалена видимост. Около и след обяд облачността ще се разкъсва, видимостта ще се подобрява. Ще духа слаб вятър от изток-североизток. Температурите ще се понижат още малко и минималните ще са предимно между 6° и 11°, максималните - между 16° и 21°. Това съобщи за  Агенция „Фокус”  дежурният синоптик Евгения Егова от  Националния институт по метеорология и хидрология (НИМХ) при Българската академия на науките (БАН) . \r\nНад Черноморието ще има значителна ниска облачност и намалена видимост. Ще духа слаб до умерен вятър от изток-североизток. Максималните температури ще са 16-17°, близки до температурата на морската вода. Вълнението на морето ще е 3 бала. \r\nНад планините ще преобладава слънчево време. Сутринта на места в ниските части ще е мъгливо, но след обяд видимостта там ще се подобрява. Ще духа слаб до умерен вятър от изток-югоизток. Максимална температура на височина 1200 метра – около 18°, на 2000 метра – около 12°. \r\nПрез следващите дни над Източна България ще преобладава облачно време. Значителна ниска облачност и намалена видимост ще има сутрин и в много райони в равнинната част от страната, но около и след обяд  облачността ще се разкъсва, видимостта ще се подобрява. Ще духа слаб вятър от изток-югоизток и температурите ще продължат постепенно да се понижават. Във вторник вятърът в Източна България временно ще стане от изток-североизток и ще е умерен. На места ще превали слаб дъжд. \r\nАтмосферното налягане е по-високо от средното за ноември и ще остане без съществена промяна.", "date": "2018.11.03", "title": "НИМХ: Утре времето ще бъде предимно облачно, максималните температури ще са между 16° и 21°"}
{"url": "http://www.focus-news.net/news/2018/11/03/2586281/the-hill-antiimigrantskata-retorika-na-donald-tramp-uvelichi-podkrepata-za-republikanskite-kandidati-za-senata.html", "text": "Антиимигрантската  реторика на Доналд Тръмп увеличи подкрепата за републиканските кандидати за Сената, пише американското издание  The Hill \r\nРепубликанските кандидати за Сената в Индиана, Мисури, Монтана и Северна Дакота отчитат че подкрепата за тях  се увеличавa през последните няколко седмици, докато Тръмп говори за имиграцията . \r\nИмиграцията не е единствената причина за засилващото се доверие към кандидатите за Сената на Републиканската партия  през последните няколко седмици. Партията също така вярва, че нейните кандидати за Сената са подпомогнати от борбата за потвърждението на кандидатурата за Върховния съд на съдията Брет Кавано. \r\nНесъмнено е, че подкрепата за кандидатите на републиканците в доминираните от партията щати, спечелени от Тръмп през 2016 г., се увеличава на фона на твърденията на Доналд Тръмп , че нелегалната имиграция представлява непосредствена опасност . \r\nТова, което прави възходът още по-забележителен, е, че това се случва на фона на страховете, че мнозинството в Конгреса може да им се изплъзне.  Юлиян Марков", "date": "2018.11.03", "title": "The Hill: Антиимигрантската  реторика на Доналд Тръмп увеличи подкрепата за републиканските кандидати за Сената"}
{"url": "http://www.focus-news.net/news/2018/11/03/2586282/predstoyashti-sabitiya-v-stranata-za-4-noemvri-agentsiya-fokus.html", "text": "*** \r\nОт 11.00 часа в зала 1 на НДК ще се проведе големият финал на образователно-патриотичната кампания на Министерството на регионалното развитие и благоустройството „Моят град е моята крепост“.  Министърът на регионалното развитие и благоустройството Петя Аврамова ще е председател на журито, което ще оценява учениците. \r\n*** \r\nОт 10.30 до 16.00 часа ден на отворените врати ще се проведе на археологическите проучвания в Кремиковския манастир „Св. Вмчк Георги Победоносец“.  \r\n*** \r\nОт 11.00 от паркинга пред Югозападния университет „Неофит Рилски“ ще тръгне протест срещу високите цени на горивата.  \r\n*** \r\nОт 11.00 часа в Държавен куклен театър „Дора Габе“ ще се играе кукления спектакъл „Лека нощ, съкровище“.  \r\n*** \r\nВ 09.00 часа в района на старата автогара ще се проведе благотворителен базар за набиране на средства за бездомни животни. \r\n*** \r\nВ 11.00 часа в салона на ДКТ – Сливен ще се играе спектакълът „Копче за сън“. \r\n*** \r\nОт 10.30 часа в Младежки дом ще се проведе детски празник на талантите „Който може, го може“, организиран от НЧ „Железник 1988“.  \r\n*** \r\nОт 11.00 часа в Кукления театър ще се играе спектакълът „Трите прасенца“.", "date": "2018.11.03", "title": "Предстоящи събития в страната за 4 ноември (Агенция „Фокус“)"}
{"url": "http://www.focus-news.net/news/2018/11/03/2586279/blagoevgrad-ekip-na-rayonna-sluzhba-pozharna-bezopasnost-i-zashtita-na-naselenieto-petrich-gasi-pozhara-pri-selo-mitino.html", "text": "Екип на Районна служба „Пожарна безопасност и защита на населението“ – Петрич гаси пожара при село Митино. Това съобщи за  Радио „Фокус“ – Пирин  инж. Георги Пармаков, директор на Регионална дирекция „Пожарна безопасност и защита на населението“ – Благоевград. По думите му огънят не е голям. Няма опасност за населението и къщите в района. \r\nДенис НИКИФОРОВ", "date": "2018.11.03", "title": "Благоевград: Екип на Районна служба „Пожарна безопасност и защита на населението“ – Петрич гаси пожара при село Митино"}
{"url": "http://www.focus-news.net/news/2018/11/03/2586283/d-r-sofiya-angelova-pulmolog-nyama-bezvredno-pushene.html", "text": "Няма безвредно пушене. Това каза за  Радио „Фокус“ – Пирин  д-р София Ангелова, пулмолог. По думите й с разпространението на електронните цигари е налице и проучване, че те също вредят. „При хора със здрави бели дробове и които не са пушачи, като вдишват в продължение на пет минути електронна цигара и след което се изследва функцията на белия дроб, се установява, че азотният монооксид, който се издишва, рязко спада“, каза д-р Ангелова. Тя уточни, че азотният монооксид е отговорен бронхите да бъдат отворени и човек да диша пълноценно. „При ниското му количество бронхите се свиват и човек не може да диша. Авторите на това проучване пишат, че електронните цигари причиняват обструктивна белодробна болест“, допълни пулмологът. Д-р Ангелова съобщи, че младите хора се влияят много от новите устройства за пушене, които заливат пазара. „Много мои пациенти пушат такъв тип цигари с надеждата да се чувстват по-добре и да не си увредят белия дроб. Някои от пациентите, които пушат от модерните устройства, започнаха да кашлят, а други са на мнение, че се чувстват по-добре. Човешкият организъм реагира по различен начин и индивидуално при пушенето на различни устройства“, заяви д-р София Ангелова. Тя допълни, че е важно пушачите да се замислят, че пушейки, внасят в белия си дроб токсични вещества и никой не може да им каже, как ще се развият те в организма им. \r\nДенис НИКИФОРОВ", "date": "2018.11.03", "title": "Д-р София Ангелова, пулмолог: Няма безвредно пушене"}
{"url": "http://www.focus-news.net/news/2018/11/03/2586285/afp-turtsiya-otzova-poslanika-si-ot-uganda-zaradi-obleklo-v-drevnogratski-stil.html", "text": "Турция отзова посланика си от Уганда заради облекло в древногръцки стил, предава  AFP . \r\nТурското външно министерство в събота отзова посланика си в Уганда, след като беше заснета на прием за  Ден на Републиката в Турция, носейки рокля, за която се твърди, че е вдъхновена от древна Гърция. \r\nПосланик Седеф Явузалп бе домакин на прием в Кампала за ежегодния празник на 29 октомври, който отбеляза създаването на съвременната турска република през 1923 г. от Мустафа Кемал Ататюрк. \r\nВсекидневникът „Сьозчу“ в събота е публикувал снимките на първа страница, като пише, че Явузалп е облечена като Елена от Троя - чиято красота според Омир предизвика Троянската война, а помощникът ѝ като гръцкия бог Зевс, с тога и маслинов венец на главата. \r\n\"Голям скандал на Деня на Републиката - посланикът беше Хубавата Елена, а нейният асистент Зевс\", пише изданието. \r\nТакива асоциации се приемат зле от турските националисти, които строго наблягат на турската същност на съвременната държава въпреки дългата история на гръцка и римска цивилизация на нейната територия. \r\nВ изявление Министерството на външните работи заяви, че \"са започнали спешни разследвания след публикуването на снимки в социалните медии и пресата на нашия посланик на приема\". \r\n\"Във връзка с това  посланикът беше отзован\", се казва в изявлението без  допълнителни подробности.  Юлиян Марков", "date": "2018.11.03", "title": "AFP: Турция отзова посланика си от Уганда заради облекло в древногръцки стил"}
{"url": "http://www.focus-news.net/news/2018/11/03/2586284/d-r-kaloyan-ivanov-stomatolog-sastoyanieto-na-mlechnite-zabi-vliyae-i-na-sastoyanieto-na-postoyannite.html", "text": "Състоянието на млечните зъби влияе и на състоянието на постоянните. Това каза за  Радио „Фокус“ – Пирин  д-р Калоян Иванов, стоматолог от Благоевград. Той уточни, че е задължителна грижата за млечните зъби, като малките деца е необходимо да вземат пример от родителите си и допълни, че децата се печелят от отношение. „При всяко дете подходът е индивидуален, но ние успяваме да ги спечелим с отношение и с правилно поведение, като обясняваме преди всяка процедура, показваме им какво трябва да се прави и така децата се успокояват, като позволяват да се работи в тяхната уста“, каза още стоматологът. Той заяви, че е важно да се дават напътствия и указания на децата. „По време на преглед се уточнява дали някой от млечните зъби има кариес, дали се налага предварителното му отстраняване и би попречил за израстване на бъдещ постоянен зъб“, добави д-р Калоян Иванов. \r\nДенис НИКИФОРОВ", "date": "2018.11.03", "title": "Д-р Калоян Иванов, стоматолог: Състоянието на млечните зъби влияе и на състоянието на постоянните"}
{"url": "http://www.focus-news.net/news/2018/11/03/2586286/sport-bayern-myunhen-zavarshi-naravno-11-s-frayburg-v-mach-ot-desetiya-krag-na-bundesligata.html", "text": "Футбол: Байерн Мюнхен  завърши наравно 1:1 с Фрайбург в мач от десетия кръг на Бундеслигата. Головете отбелязаха Серж Набри в 80-ата минута за Байерн и Лукас Хьолер за Фрайбург. Байерн заема второто място, като изостава от Борусия Дортмунд, които спечелиха като гости на Волфсбург с 1:0. Трети е отборът на Айнтрахт . Останалите резултати от Бундеслигата днес: \r\nАугсбург – Нюрнберг  2:2 \r\nБайер Леверкузен – Хофенхайм  1:4 \r\nШалке – Хановер  3:1. \r\nХерта Берлин и Лайпциг играят по-късно.", "date": "2018.11.03", "title": "Спорт: Байерн Мюнхен  завърши наравно 1:1 с Фрайбург в мач от десетия кръг на Бундеслигата"}
{"url": "http://www.focus-news.net/news/2018/11/03/2586304/razgrad-chitalishte-prosveta-1883-v-s-getsovo-otbelyaza-135-ata-si-godishnina.html", "text": "Читалище „Просвета 1883“ – Гецово обеляза с двучасов концерт 135-тата годишнин от създаването си.  Това съобщиха от  Община Разград  . Председателят на Общински съвет – Разград Надежда Радославова от свое име и от името на кмета на Община Разград д-р Валентин Василев пожела на настоятелсвтото, на читалищните дейци и на всички жители на Гецово да бъдат все така находчиви, да работят и въвличат младите в света на музиката, танците, занаятите, да поддържат духа на българщината. „Съвременният свят има нужда от хора като вас и вашият неугасващ устрем“, каза още председателят на ОбС – Разград. Тя връчи наградите от проведения наскоро фолклорен фестивал „С хоро и песен във Водица всяка есен“, от който с голям успех се завърнаха певците и танцьорите при  читалище „Просвета 1883“ – Гецово. Специалната първа награда на кмета на Попово бе за читалището, ето и другите награди: златен медал на ДВГ „Капчици“ във възрастова група 7-12 г., златен медал на ААФ „Капанци“, сребърен медал на ДТШ „Слънчеви ритми“, сребърен медал за ШНТ „Капанска магия“ и бронзов медал за ДВГ „Капчици“ във възрастова група 12-18 г. 5-годишната Марина Мирославова пък бе отличена с наградата за най-малък участник. Участници в концерта по случай 135-годишнината бяха Ансамбъл за изворен фолклор „Капанска китка“ – ръководител Надежда Михайлова, Ансамбъл за автентичен фолклор „Капанци“ – ръководител Веселина Димова, Танцова школа „Капанска магия“ – ръководители Неделчо Райчев и Милен Станчев, Детска танцова школа „Слънчеви ритми“ – ръководител Валентина Стоянова, Вокална група „Капчици“ ръководител Цветелина Генчева, Детски танцов състав „Синеводски бисерчета“ – при НЧ „Сила 1928г“ с. Синя вода с ръководители Алипи Алеков и Айше Салих.", "date": "2018.11.03", "title": "Разград: Читалище „Просвета 1883“ в с. Гецово отбеляза 135-ата си годишнина"}
{"url": "http://www.focus-news.net/news/2018/11/03/2586306/sport-novak-dzhokovich-se-klasira-za-finala-v-parizh.html", "text": "Новак Джокович се класира за финала на последния за годината турнир от сериите \"Мастърс\" - в Париж, след като победи Роджър Федерер със 7:6, 5:7, 7:6 в полуфинален двубой. Мачът помежду им бе 47-ми, като сърбинът вече води с 25 срещу 22 победи.  \r\nВ спор за титлата на финала Джокович ще играе срещу 22-годишния Карен Хачанов, който в другия финал се наложи над австриеца Доминик Тийм.", "date": "2018.11.03", "title": "Спорт: Новак Джокович се класира за финала в Париж"}
{"url": "http://www.focus-news.net/news/2018/11/03/2586303/plovdiv-novouchredeniyat-balgarski-planinarski-sayuz-predlaga-sazdavaneto-na-registar-na-turisticheskite-marshruti-v-stranata.html", "text": "Новоучреденият Български планинарски съюз предлага създаването на регламентиран регистър на туристическите маршрути в страната. Това каза за  Радио „Фокус“ – Пловдив  Ивайло Мирчев от новата национална организация. Той посочи, че в Министерството на туризма няма такъв регистър, с изключение за екопътеките и трите международни маршрута, който да обхваща обикновените туристически маршрути, маркирани и утвърдени като такива през годините. „Всяка една община, заедно с туристическото си дружество, да работят в синхрон, и всяка една година, в началото на календарната година или в края на предходната, Общинският съвет да гласува утвърждаване на пътеките. Ако през годината се е направила една пътека, то  с решение на Общинския съвет тази пътека да се утвърждава като официална пътека в съответната община. И така да се създаде един регистър към Министерството на туризма, който постоянно да се обогатява с информация от общините. Така на първо място няма да има злоупотреби, на второ място – сигурността на туристите ще е обезпечена, защото маршрутите в този регистър ще се маркират с различни цветове. Знаем, че лошата маркировка е предпоставка за изключително големи инциденти в планината. Не един или два пъти сме чували за случаи на нелепи инциденти, когато маркировката я няма или когато е положена неправилно. Надявам се, че тази дългосрочна визия на Български планинарски съюз ще намери поддръжници не само сред съмишлениците ни в цяла България, а и сред институциите. Тези неща, които предлагаме са преживени от нас, считаме, че са полезни и ще бъдат една основа за по-нататъшно развитие на туризма“, коментира Ивайло Мирчев. Той посочи, че пешеходният туризъм трябва да бъде огледало и реплика на всички отрасли на туризма, които наистина създават печеливш продукт. „Само пешеходният туризъм е ретрограден като управление и без визия за развитие“, смята Мирчев. \r\nТони МИХАЙЛОВ", "date": "2018.11.03", "title": "Пловдив: Новоучреденият Български планинарски съюз предлага създаването на регистър на туристическите маршрути в страната"}
{"url": "http://www.focus-news.net/news/2018/11/03/2586302/sport-real-madrid-prekasna-seriyata-ot-zagubi-s-pobeda-nad-valyadolid.html", "text": "Отборът на Реал Мадрид постигна домакински успех с 2:0 над Валядолид в среща от 11-тия кръг на Ла Лига. Автогол на Хави Оливас в 83-тата минута и попадение от дузпа на Серхио Рамос в 88-мата минута донесоха точките за Реал Мадрид след серия от пет загуби в първенството. Така с актив от 17 точки отборът се изкачи до шестата позиции във временното класиране.  \r\nНа свой ред Валядолид допусна първа загуба след шест поредни мача без поражение. С актив от 16 точки отборът падна до осмо място в класирането.", "date": "2018.11.03", "title": "Спорт: Реал Мадрид прекъсна серията от загуби с победа над Валядолид"}
{"url": "http://www.focus-news.net/news/2018/11/03/2586307/china-daily-kitay-podkrepya-po-silno-satrudnichestvo-s-harvatiya.html", "text": "Китай подкрепя подготовката на Хърватия за лидерската среща между азиатската държава и страните от Централна и Източна Европа, информира китайският англоезичен всекидневник  China Daily .  \r\nВ края на седмицата в Пекин се състоя среща между двамата премиери – Ли Къцян (Китай) и Андрей Пленкович (Хърватия).  \r\nКитайският министър-председател е подчертал, че отношенията между двете държави се развиват възходящо, а политическото доверие се засилва, увеличава се обемът на търговския стокообмен, както и междуличностните контакти между хората от двете страни. Ли е изразил готовност да се обърне повече внимание на стратегии за развитие и за разширяване на прагматичното сътрудничество във всички области.  \r\nПленкович е изразил ясната подкрепа на Загреб за политиката „Единен Китай“ и е заявил, че ще се поддържат тесни връзки с Пекин при подготовката на срещата между лидерите на Китай и централноевропейските държави, чийто домакин в 2019 г. ще бъде страната му.   \r\nКитай и Хърватия ще подкрепят компании, които искат да развиват сътрудничество в пристанищната и железопътната инфраструктура, в корабостроителството, в туризма, културата и спорта.   \r\nХърватският премиер е в Китай за участие в международното изложение „China International Import Expo“, което ще се проведе в Шанхай от 5 до 10 ноември.  Ивелина Ватова", "date": "2018.11.03", "title": "China Daily: Китай подкрепя по-силно сътрудничество с Хърватия"}
{"url": "http://www.focus-news.net/news/2018/11/03/2586305/d-r-sofiya-angelova-pulmolog-pri-pusheneto-na-nargile-se-poemat-sashtite-toksichni-veshtestva-kato-ot-tsigarite.html", "text": "Пушеното на наргиле вреди на здравето, но обемът дим е в пъти повече. Това каза за  Радио „Фокус“ – Пирин  д-р София Ангелова, пулмолог. Тя уточни, че при наргилето също се извършва процесът пушене. „При него има въглени, върху които гори ароматен тютюн. Мит е, че ароматният тютюн е безвреден. В изследване в лаборатория се доказа, че при горенето на ароматен тютюн се отделят освен всички останали токсични вещества, и фталати“, каза още д-р София Ангелова. Тя допълни, че фталатите са изключително вредни за дихателната система. „Различните видове феноли, които са вътре в тютюневия дим, парализират ресничките на дихателното дърво, които предпазват белия дроб. Друг мит е, че се получава филтриране на токсичните вещества от водата“, съобщи специалистът. По думите ѝ пушенето на два часа наргиле се равнява на сто цигари. „Мястото, където се пуши наргиле, е силно задимено и по този начин се поемат и пасивно токсичните вещества от вторичния дим. За съжаление, много млади хора се увличат по него, като считат, че то е безвредно“, уточни пулмологът. Тя добави, че често, когато се пуши за първи път наргиле, се завива свят, а някои хора дори припадат. „Причината е, че въглеродният монооксид се свързва с хемоглобина и блокира преноса на кислород до мозъка. За този кратък период от време до мозъка не достига кислород и се получават тези симптоми. Искам да отправя моето послание към младите хора, че наргилетата вредят много на белия дроб и ако човек е чувствителен, което не може да се предвиди, се рискува да се разболее в един етап от живота си от хронично белодробно заболяване“, заяви специалистът по белодробни болести. \r\nДенис НИКИФОРОВ", "date": "2018.11.03", "title": "Д-р София Ангелова, пулмолог: При пушенето на наргиле се поемат същите токсични вещества като от цигарите"}
{"url": "http://www.focus-news.net/news/2018/11/03/2586310/sport-inter-pobedi-dzhenoa-s-50.html", "text": "Интер победи Дженоа с 5:0 в домакински мач от 11-ия кръг на Серия \"А\". Така след седма поредна победа отборът се върна на второ място във временното класиране на италианското първенство с актив от 25 точки, с три по-малко от водача Ювентус. Дженоа е на 11-то място с 14 точки.  \r\nВ друг мач от кръга Фиорентина и Рома завършиха наравно 1:1.", "date": "2018.11.03", "title": "Спорт: Интер победи Дженоа с 5:0"}
{"url": "http://www.focus-news.net/news/2018/11/03/2586308/sabota-s-katastrofi-i-zaginali-obzor.html", "text": "Тежки пътни инциденти белязаха съботния ден. \r\n37-годишен мъж загина при катастрофа на пътя Варна - Бургас, в района на с. Старо Оряхово.  При инцидента 22-годишен водач на лек автомобил \"Ауди\", по време на движението си, е губил контрол над автомобила, излизал е извън платното за движение и се е блъснал в крайпътно дърво. Вследствие на инцидента, на място е загинал неговия спътник – на 37 години. Водачът е настанен за лечение в болнично заведение със съчетана травма и опасност за живота. В автомобила е пътувало непълнолетно момиче, което е получило фрактура на таз, няма опасност за живота му. По случая е образувано досъдебно производство. \r\nПри друг тежък инцидент загинаха 14-годишно дете и 32-годишен мъж, след като колата в която са се возили се блъснала в стълб в стамболовското село Малък извор. Шофьорът на лекия автомобил, около 40-годишен мъж, е настанен в хасковската болница, без опасност за живота.  \r\nВ Карнобат 18-годишен шофьор, с едномесечен стаж зад волана, блъсна две възрастни жени на тротоар. Двете жени отивали към гробищата по повод задушница.  Вероятно поради движение с несъобразена скорост и загуба на контрол, младежът се качил на тротоара и блъснал движещите се там жени – на 70 и 84 години. При удара на място е загинала 70-годишната жена. Другата е била откарана в кома в УМБАЛ – Бургас, където малко по-късно е починала.  Своевременно водачът на автомобила е задържан от служителите на Районно управление – Карнобат и тестван за употреба на алкохол, като дрегера е отчел отрицателен резултат. По случая е образувано досъдебно производство.", "date": "2018.11.03", "title": "Събота с катастрофи и загинали (ОБЗОР)"}
{"url": "http://www.focus-news.net/news/2018/11/03/2586309/pazardzhik-raznoobrazie-ot-zelenchutsi-neobhodimi-za-prigotvyaneto-na-zimnina-se-predlaga-na-kooperativniya-pazar-v-grada.html", "text": "В началото на зимния сезон на кооперативния пазар в град Пазарджик се търсят и предлагат повече зеленчуци, необходими за приготвянето на зимнина, предаде репортер на  Радио „Фокус“-Пазарджик . За приготвянето на туршия най-търсени са зеленчуците зеле, моркови, карфиол, чушки, камби, зелени домати и корнишони. Цената на камбите се покачва и варира от 1.50лв до 1.70 лв. за кг. Лютите чушки също поскъпват и се продават на цена от 2.70лв. до 4.00лв за кг. Тенденция за покачване на цените има и при зелените домати, които са на цена 1.00 лв. до 1.30лв за кг. Корнишоните струват 1.80лв. за кг. По-евтино се продава карфиола от 1.60лв. до 2.00лв. на кг, зелето от 0.70лв. до 0.80лв на кг, червените чушки от 2.00лв. до 2.60лв. на кг., както и  морковите от 0.70лв. до 0.90лв на кг. \r\nАлбена ЖИЛЕКОВА", "date": "2018.11.03", "title": "Пазарджик: Разнообразие от зеленчуци, необходими за приготвянето на зимнина се предлага на кооперативния пазар в града"}
{"url": "http://www.focus-news.net/news/2018/11/03/2586311/veliko-tarnovo-obnoviha-peykite-na-shahmatnite-masichki-v-park-marno-pole.html", "text": "Обновиха пейките на шахматните масички в парк „Марно поле“ в центъра на старата столица. Проектът, който стартира още през 2009 година, е на Ротари клуб – Велико Търново, а идеята е подкрепена от Община Велико Търново. Това припомни за  Радио „Фокус“ – Велико Търново  Ралица Стефанова, един от инициаторите. Вложените до момента средства, в размер на 1500 лв., са събрани чрез лични дарения на членовете на структурата. Младежите поставиха нови лакирани дъски, които да създадат по-голямо удобство за любителите на шаха. Предвижда се и почистване на самите маси. \r\nРотаракт е младежка организация, създадена и спонсорирана от Ротари, насочена към мъже и жени на възраст между 18 и 30 години. Всеки Ротаракт клуб провежда периодични срещи, които протичат при разнообразна програма – членовете дискутират актуални социални проблеми и идеи за проекти; обсъждат организацията на междуклубни мероприятия и спортни инициативи; изнасят се лекции от специалисти в различни области на социалния и професионалния живот. \r\nЛуиза ТРАНЧЕВА", "date": "2018.11.03", "title": "Велико Търново: Обновиха пейките на шахматните масички в парк „Марно поле“"}
{"url": "http://www.focus-news.net/news/2018/11/03/2586314/faz-predi-sreshta-na-partiynoto-rakovodstvo-germanskite-sotsialdemokrati-postaviha-pod-vapros-badeshteto-na-golyamata-koalitsiya.html", "text": "В навечерието на среща на партийното ръководство вицепредседателят на Германската социалдемократическа партия (ГСДП) Ралф Щегнер постави под въпрос бъдещето на управляващата голяма коалиция в Берлин, съобщава националният ежедневник  Die Frankfurter Allgemeine Zeitung . \r\n\"Ако коалицията не предприеме спешни и драстични промени в работата и имиджа си, тя не може и няма да продължи\" да съществува, предупреди Щегнер.  \r\nВ края на октомври германският социалдемократ публикува статия с препоръки за федералното правителство, но тя до голяма степен остана незабелязана. \r\nДвудневната среща на ръководството на ГСДП започва в неделя, припомня изданието.  Тереза Герова", "date": "2018.11.03", "title": "FAZ: Преди среща на партийното ръководство: Германските социалдемократи поставиха под въпрос бъдещето на голямата коалиция"}
{"url": "http://www.focus-news.net/news/2018/11/03/2586315/kazanlak-izlozhba-obrazi-i-shtrihi-ot-golyamata-voyna-na-nauchniya-arhiv-na-ban-shte-bade-otkrita-na-7-noemvri.html", "text": "Изложба „Образи и щрихи от Голямата война“ ще бъде открита на 7 ноември в сряда от 17.30 часа, в Музея на розата, каза за  Радио „Фокус“  Момчил Маринов, директор на Исторически музей „Искра“ Той поясни, че изложбата е съвместна с Регионален академичен център - Казанлък. Тя ще бъде открита от д-р Валери Кацунов, директор на Научен архив на Българска академия на науките.  \r\nЕкспозицията включва 15 постера на експонати от Научния архив на БАН и е посветена на дейността на българските учени и на Академията през годините на Първата Световна война. Специално внимание е обърнато на мястото на българската интелигенция в годините на Голямата война. Съставител и автор е д-р Цветан Радулов. \r\nПредставените в изложбата архивни материали са и своеобразен принос в честванията на Деня на народните будители- 1-ви ноември и като пряко отражение на активността на българските учени в едно от най-тежките изпитания в историята на българския народ. В изложбата ще бъдат показани официални документи на Академията, писма, фотографи, ръкописи и трудове, служебни и лични документи, малка част от солидния масив от документи за Първата световна война, който се съхранява в научния архив на БАН.  \r\nЕкспозицията ще остане в Музея на розата до 30 ноември. \r\nСлавяна ГАЙДАРОВА", "date": "2018.11.03", "title": "Казанлък: Изложба „Образи и щрихи от Голямата война“ на Научния архив на БАН ще бъде открита на 7 ноември"}
{"url": "http://www.focus-news.net/news/2018/11/03/2586312/tass-ruskata-pravoslavna-tsarkva-obyavi-sporazumenieto-mezhdu-poroshenko-i-patriarh-vartolomey-za-politichesko.html", "text": "Подписаното споразумение между патриарх Вартоломей и президента на Укарйна Пьотр Порошенко е политическа стъпка и излиза извън нормите на канона, съобщава  ТАСС , като цитира изявление на митрополит Иларион, председател на международния отдел в Московската патриаршия. Според него, това е „изпълнение на заповед, която идва отвъд океана и е насочена към отслабване и разделение на единната Руска църква“. \r\nМитрополит Иларион е заявил, че след узаконяване на разкола сред украинските религиозни деятели, Константинополският патриарх Вартоломей се е противопоставил на каноническото световно православие и няма право да претендира за координатор на останалите източноправославни църкви, нито Константинопол може да продължи да е техен център.  \r\n „Константинополският патриарх сам доброволно се отказа от тази своя роля“, е казал митрополитът.  Ивелина Ватова", "date": "2018.11.03", "title": "ТАСС: Руската православна църква обяви споразумението между Порошенко и патриарх Вартоломей за политическо"}
{"url": "http://www.focus-news.net/news/2018/11/03/2586313/plovdiv-prodalzhava-pochistvaneto-po-grafik-na-dazhdopriemnite-shahti-v-grada.html", "text": "И през ноември продължава почистването по график на дъждоприемните шахти в Пловдив. Това съобщиха за  Радио „Фокус“ – Пловдив  от ОП „Чистота“ в града. През първия ден на следващата седмица екипите ще почистват съоръженията по вътрешните улици в зоната между бул. „Македония“, бул. „Александър Стамболийски“, ул. „Модър“, южната страна на железопътната линия и бул. „ Никола Вапцаров“, също по бул. „Александър Стамболийски“ и ул. „Стефан Стамболов“. На 6 ноември ще се работи по дъждоприемните шахти на бул. „Васил Априлов“, също по вътрешните улици в зоната между ул. „Ландос“, бул. „Цариградско шосе“, бул. „Източен“, бул. „Марица-юг“, ул. „Крайречна“, ул. „Калина“ и ул. „Крайна“. На 7 и 8 ноември ще се почистват съоръженията по бул. „Цар Борис III Обединител“ и в подлезите,  също в подлеза на  бул. „Шести септември“ и бул. „Цар Борис III Обединител“, както и по вътрешните улици в карето между бул. „Източен“, бул. „Княгиня Мария Луиза“, бул. „Цар Борис III Обединител“ и бул. „Марица- юг“.  В петъчния ден, 9 ноември, екипите ще почистват дъждоприемните шахти по бул. „Шести септември“, също в подлезите на ул. „Райко Даскалов“ и на площад „Съединение“, по ул. „Мендеелев“ и бул. „Асеновградско шосе“. \r\nОт ОП „Чистота“ призовават жителите и гостите на града да не паркират автомобилите си върху съоръженията и напомнят, че могат да се подават сигнали за запушени шахти, също за счупени или липсващи капаци на съоръженията. \r\nТони МИХАЙЛОВ", "date": "2018.11.03", "title": "Пловдив: Продължава почистването по график на дъждоприемните шахти в града"}
{"url": "http://www.focus-news.net/news/2018/11/03/2586316/pazardzhik-detsa-ot-detska-gradina-daga-v-grada-gostuvaha-na-rayonnoto-upravlenie-na-politsiyata.html", "text": "Деца от детска градина „Дъга” в Пазарджик гостуваха на Районното управление на полицията в областния град, съобщи за  Радио „Фокус“ – Пазарджик  Мирослав Стоянов, говорител на ОД МВР-Пазарджик. Визитата на децата е в навечерието на професионалния празник на българската полиция – 8 ноември. Водени от своите възпитатели и придружавани от инспекторите „Детска педагогическа стая” Вера Божилова и Йордан Кискинов, те посетиха дежурната част, запознаха се със снаряжението на униформените полицаи. С огромен интерес наблюдаваха демонстрацията на служебното куче и неговия водач.  Патрулните автомобили , тяхното оборудване и демонстриране на движение със специален режим също предизвикаха вълнение сред малките гости. Те поздравиха всички полицаи от РУ-Пазарджик, като им пожелаха здраве и успехи. На изпроводяк децата споделиха огромното си желание да гостуват отново на служителите.", "date": "2018.11.03", "title": "Пазарджик: Деца от детска градина „Дъга” в града гостуваха на Районното управление на полицията"}
{"url": "http://www.focus-news.net/news/2018/11/03/2586317/afp-pri-udari-na-vodenata-ot-sasht-koalitsiya-v-iztochna-siriya-zaginaha-14-tsivilni-litsa.html", "text": "Поне 14 цивилни лица са убити при бомбардировки, които водената от САЩ коалиция е нанесла по последното укрепление на групировката „Ислямска държава“ в източна Сирия в събота, информира  AFP .  \r\n\"Сред тях има  пет деца под 18-годишна възраст, които са загинали при въздушните удари срещу селата Хаджин, Суса и Ал-Шаафа\" в източната провинция Деир eз-Зор, съобщава Сирийската Обсерватория за права на човека.   \r\n\"Вероятно броят на мъртвите ще се увеличи, защото много от ранените са сериозно засегнати,\" е обявил пред AFP ръководителят на Обсерваторията Рами Абдел Рахман. Той е добавил, че поне деветима джихадисти от „Ислямска държава“ също са убити. \r\nОт коалицията не са отговорили веднага за коментар, но британски наблюдател е казал, че ударите в този район са се увеличили след джихадистко нападение срещу база на коалицията недалеч от близкото село Ал-Бахра.  \r\nСмята се, че в района на Хаджин все още има около 2000 бойци.   \r\nОбщо повече от 360 000 души са загинали от началото на войната в Сирия през 2011 година, започнала след брутални репресии на антиправителствени протести.  Ивелина Ватова", "date": "2018.11.03", "title": "AFP: При удари на водената от САЩ коалиция в източна Сирия загинаха 14 цивилни лица"}
{"url": "http://www.focus-news.net/news/2018/11/03/2586318/kathimerini-pravitelstvoto-v-atina-tarsi-novi-shefove-na-ert-sled-poiskani-ostavki.html", "text": "В петък Лефтерис Крецос, генерален секретар за медиите и комуникацията, поиска оставките на Василис Костопулос, мениджър-директор на ЕRT (Гръцката радиотелевизионна корпорация – бел. ред.), и на неговия заместник Йоргос Таласинос. От тогава гръцкото правителство търси техни заместници, съобщава електронното издание на гръцкия вестник  „Kathimerini“ . \r\nИзточници, близки до Крецос, смятат, че до тези оставки се е стигнало след прекъсване на комуникацията между правителството и ръководството на държавната медийна корпорация. \r\nТаласинос обаче е посочил като мотиви за оставките крайно голямата намеса на синдикалистите в работата на мениджмънта, които са обвинявали ръководство в липса на адекватна квалификация за заеманите длъжности и незнание на английски език. На свой ред в гръцкия парламент Костопулос е заявил, че е изправен пред „безмилостна война отвътре“.  Ивелина Ватова", "date": "2018.11.03", "title": "Kathimerini: Правителството в Атина търси нови шефове на ERT след поискани оставки"}
{"url": "http://www.focus-news.net/news/2018/11/03/2586319/tass-ot-egipetskata-armiya-saobshtiha-prichinata-za-intsidenta-s-mig-29m.html", "text": "Според представителя на египетските въоръжени сили Тамер ел-Рифаи самолетът е претърпял катастрофа заради \"техническа неизправност в системите за управление“, информира  ТАСС .  \r\n За това в събота е съобщил в страницата си във Фейсбук официалният представител на египетските въоръжени сили Тамер ел-Рифаи.   \r\nПо неговите думи „изтребителят се е разбил по време на тренировъчен полет“. Пилотът е останал жив.   \r\nПо-рано от пресслужбата на Обединената авиостроителна корпорация  съобщиха, че разполагат с оперативна информация за авария с МиГ-29М, принадлежащ на ВВС на Египет. От там поясниха, че в най-скоро време технически специалисти от корпорацията ще заминат за Египет, за да участват в разследване на произшествието.  Ивелина Ватова", "date": "2018.11.03", "title": "ТАСС: От египетската армия съобщиха причината за инцидента с МиГ-29М"}
