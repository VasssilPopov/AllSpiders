{"url": "http://www.focus-news.net/news/2018/07/21/2548174/aa-telata-na-poveche-ot-sedem-hilyadi-dushi-vse-oshte-ne-sa-namereni-sled-voynata-v-bosna-i-hertsegovina.html", "text": "Телата на повече от седем хиляди души не са открити, въпреки че са изминали повече от 20 години от босненската война, предава  Anadolu Agency . \r\nОколо 2 000 скелетни останки, открити в масови гробове, не могат да бъдат идентифицирани, заяви пред агенцията  секретарката на института за безследно изчезналите лица от Босна, Лейла Ценгич. \r\n\"Някои скелетни останки са напълно унищожени, поради което някои изчезнали хора никога няма да бъдат идентифицирани\", каза Ценгич. \r\nСлед войната са открити общо 750 масови гробове. По време на войната атакуващите сръбски сили са разпръсвали части от телата на босненците, за да не се забелязват масови гробове. \r\nОтбелязвайки, че има повече от 32 000 изчезнали хора в цялата страна, тя заяви: \"Досега са открити скелетни останки от 25 500 души“.  Юлиян Марков", "date": "2018.07.21", "title": "АА: Телата на повече от седем хиляди души все още не са намерени след войната в Босна и Херцеговина"}
{"url": "http://www.focus-news.net/news/2018/07/21/2548147/sitel-makedoniya-polovinata-ot-plazhovete-v-struga-i-30-ot-tezi-v-ohrid-ne-sa-bezopasni-za-kapane.html", "text": "Половината от плажовете в Струга и 30% от тези в Охрид не са безопасни за къпане, предава скопският телевизионен канал  „Сител“ .  \r\nСъгласно закона, всички плажове трябва да имат обозначена водна площ, в която плуването е позволено, да разполагат с пункт за първа помощ и спасители, но въпреки това част от концесионерите не са осигурили необходимите условия за безопасно къпане.  \r\nОт „Червен кръст“ са ангажирали 80 обучени спасители на служба. На разположение са и пет спасителни лодки, но все пак организацията призовава плувците да бъдат внимателни и предпазливи, защото през настоящата година нивото на Охридското езеро е по-високо от обичайното.  \r\nВъпреки лошите метеорологични условия, през това лято спасителите са имали 120 интервенции за оказване на първа помощ. Тереза Герова", "date": "2018.07.21", "title": "„Сител“ (Македония): Половината от плажовете в Струга и 30% от тези в Охрид не са безопасни за къпане"}
{"url": "http://www.focus-news.net/news/2018/07/21/2548142/su-sv-sv-kiril-i-metodiy-v-asenovgrad-osiguryava-77-novi-shkafcheta-za-uchenitsite-ot-parvi-do-sedmi-klas.html", "text": "СУ „Св. св. Кирил и Методий“ в Асеновград осигурява 77 нови шкафчета за учениците от първи до седми клас. Това каза за  Радио „Фокус“ – Пловдив  директорът на учебното заведение Мая Краева. Тя обясни, че закупуването на нови шкафчета става възможно след като училището кандидатства по Националната програма на МОН „Осигуряване на съвременна образователна среда”, модул „Осигуряване на ученически шкафчета“. „На заседание на Педагогическия съвет се взе решение училището да кандидатства по програмата. Проектът беше разработен от главен учител Невена Балабанова. Кандидатствахме за общо 77 шкафчета, като всяко едно от тях съдържа по шест отделения или шест малки шкафчета. Преди седмица излезе класирането и видяхме, че нашето училище е одобрено за осъществяването на този проект. Когато кандидатствахме, едно от условията беше да участваме с определена сума като съфинансиране. На заседание на Педагогическия съвет решихме да участваме с 50% съфинансиране. Проектът е на стойност около 14 000 лева, което означава, че училището ще участва в изпълнението му с около 7000 лева. Друго изискване беше шкафчетата, които изберем, да отговарят на всички условия за безопасност и техническа изправност“, обясни Мая Краева. Тя допълни, че шкафчетата ще бъдат изработени от материал ПДЧ, тъй като металните такива са с много високи цени и не са конкурентоспособни. „Много бързо след като разбрахме, че сме одобрени, фирмата, която ще изработи шкафчетата, беше определена като най-ниска цена. Заявката вече е направена, като се надяваме до края на август шкафчетата да бъдат изработени, а до първия учебен ден – вече поставени“, коментира още Краева. По думите ѝ, вече е определено и къде ще се поставят шкафчетата – на първия и на втория етаж в коридора срещу стаите ще се поставят тези на учениците от първи до четвърти клас, а за възпитаниците на СУ „Св. св. Кирил и Методий“ от пети до седми клас ще са на третия етаж. \r\n„Всичко това идва в подкрепата на идеята да се олекотят ученическите раници. Ние не можем да останем встрани от идеята на МОН, още повече, че я подкрепяме. През годината многократно сме предприемали различни мерки за олекотяване на ученическите раници. Една от тези мерки е осигуряване на втори комплекти учебници, които да стоят в училище и да подпомагат обучението на децата. Чрез тези шкафчета ще се даде възможност не само за оставяне на учебници в тях, а и на всички други различни пособия, необходими на децата в процеса на обучение“, посочи директорът на учебното заведение Мая Краева. \r\nТони МИХАЙЛОВ", "date": "2018.07.21", "title": "СУ „Св. св. Кирил и Методий“ в Асеновград осигурява 77 нови шкафчета за учениците от първи до седми клас"}
{"url": "http://www.focus-news.net/news/2018/07/21/2548144/d-r-ivan-ivanov-letovnitsite-po-varnenskite-plazhove-prez-tozi-sezon-ne-sa-po-distsiplinirani-v-sravnenie-s-drugi-godini.html", "text": "Летовниците по варненските плажове през този сезон не са по-дисциплинирани в сравнение с други години. Млади хора и такива, употребили алкохол или наркотици най-често създават проблеми на медици и спасители. Това коментира в интервю за  Радио „Фокус“ – Варна  управителят на ДКЦ 1 „Св. Клементина“ д-р Иван Иванов, отговарящ за медицинското обслужване за летния сезон. По думите му тенденцията летовниците да бъдат невнимателни на плажа продължава. „Обичайно такива хора създават проблемите, защото не спазват правилата за къпане във водни басейни. И много пъти се е налагало през годините, спасители и лекари да се правят на бодигардове. Но все пак полицията и служителите от Пето Районно и от Първо Районно управления много бързо реагират“, посочи д-р Иванов. \r\nДиана СТОЕВА", "date": "2018.07.21", "title": "Д-р Иван Иванов: Летовниците по варненските плажове през този сезон не са по-дисциплинирани в сравнение с други години"}
{"url": "http://www.focus-news.net/news/2018/07/21/2548146/vma-kontaktna-i-bez-opasnost-za-zhivota-e-gratskata-turistka-koyato-padna-ot-dragalevskiya-lift.html", "text": "Контактна и без опасност за живота е гръцката туристка, която падна от Драгалевския лифт. Това каза за  Агенция „Фокус“  говорителят на ВМА Соня Колчакова във връзка с 24-годишната гръцка туристка, която е паднала днес от Драгалевския лифт. Пациентката е настанена при нас - контактна и адекватна е, обясни Колчакова. Тя обясни, че момичето ще остане още няколко дни под наблюдение в лечебното заведение, тъй като става въпрос за височинна травма.  \r\nДеница КИТАНОВА", "date": "2018.07.21", "title": "ВМА: Контактна и без опасност за живота е гръцката туристка, която падна от Драгалевския лифт"}
{"url": "http://www.focus-news.net/news/2018/07/21/2548143/sport-bayern-myunhen-pobedi-pszh-s-31-v-klagenfurt.html", "text": "Байерн Мюнхен победи Пари Сен Жермен с 3:1 в мач от международния турнир \"Чемпиънс Къп\", в който участват някои от най-големите клубни отбори в света. \r\nНа стадион „Вьортерзее“ в Клагенфурт, Австрия, голмайстори станаха Тимъти Уеа за ПСЖ в 31-ата минута, а след почивката  Хави Мартинес в 60-ата, Ренато Санчес в 68-ата и Джошуа Циркзее в 78-ата минута. \r\nСледващият мач на Байерн Мюнхен е срещу Ювентус на 26-и, четвъртък, на стадион „Линкълн“ във Филаделфия. Пари Сен Жермен ще играе срещу Арсенал на 28 юли в Сингапур. \r\nВенцислав ДРАГОМАНОВ", "date": "2018.07.21", "title": "Спорт: Байерн Мюнхен победи ПСЖ с 3:1 в Клагенфурт"}
{"url": "http://www.focus-news.net/news/2018/07/21/2548141/vzglyad-neobhodimo-li-e-vladimir-putin-da-priema-pokanata-za-poseshtenie-vav-vashingtoni.html", "text": "Още в следващите месеци може да настъпи истински кошмар, в който главни герои да бъдат антируски настроените политици в САЩ. Държавният глава на Руската федерация Владимир Путин ще посети Вашингтон и ще бъде приет за среща в Белия дом. Поне неговият американски колега Доналд Тръмп разчита на това. Но трябва ли руският лидер да приема подобна покана? Отговор на този въпрос се опитва да даде руският вестник  „Взгляд“ . \r\nВ петък, говорейки пред телевизионния канал CNBC, президентът на САЩ Доналд Тръмп определи като „впечатляващ“ разговора си с Владимир Путин в Хелзинки и призна, че е започнала подготовката на втора пълноформатна среща. „Да, бих казал, че се върши работа“, отговори Тръмп в отговор на съответстващ въпрос на водещия на телевизията.  \r\nТръмп заяви също, че се опитва да сключи добра „сделка“ с Путин. „Някои глупаци от медиите ме критикуват, защото не съм застанал, не съм го погледнал в лицето и не съм му се накрещял. А аз казах: тези хора луди ли са? Искам да сключа сделка, не се прави така“.  \r\nТой допълни, че САЩ и Русия са имали лоши отношения много години и е възможно нищо да не може да се направи по въпроса. Тръмп обаче не се определя като един от „другите президенти“, защото „аз сключвам сделки, правя това през целия си живот и съм добър в него. Сключвам отлични сделки“. \r\nБелият дом също потвърди, че Тръмп е разпоредил на своя съветник по националната сигурност Джон Болтън да изпрати покана до Путин да посети Вашингтон. „Обсъждането на визитата вече започна“, увери говорителят на Белия дом Сара Сандърс.  \r\nЕкспертите обаче се разделиха по въпроса за посещението на Путин в САЩ. Някои от тях предлагат лидерът на Кремъл да приеме, а други – да си остане у дома, в Русия.  \r\n„Тръмп се опитва да покаже, че като че ли е ясно, че той е предприел ясна линия на нормализация на отношенията, която ще следва независимо от всичко. При това той вече се отказа от много от онова, което изрече на срещата в Хелзинки. Т.е. това означава, че той е ангажиран в някои сложни маневри\", обяснява председателят на Президиума на Съвета по външна и отбранителна политика Фьодор Лукянов. \r\n„В ситуацията, в която се намират САЩ и която само ще се нагнетява през следващите месеци, особено преди междинните избори и публикуването на доклада на комисията на специалния прокурор Робърт Мюлер, е невъзможно да си представя визита на президента на Русия“, призна Лукянов. „Дори Тръмп да е дал тази идея – макар никой да не се интересува от това, руската страна не трябва да се съгласява. Това би било откровено въвличане в техните вътрешнополитически кавги, което на нас изобщо не ни трябва и не ни носи нищо. Всичко, което се прави след Хелзинки може дори да влоши ситуацията в сравнение с тази, която бе преди срещата“, твърди Лукянов.  \r\nАмериканистът Борис Межуев е на мнение, че визитата на Путин ще се състои при всеки възможен сценарий. Той е уверен, че Тръмп е решил да покани руския лидер в Белия дом в отговор на потока от критика, на който бе подложен след срещата в Хелзинки.  \r\n„Веднъж постави ли си такава цел, Тръмп я постига. Това, че именно Болтън, а не някой друг бе натоварен със задачата, доказва, че именно той е автор на тази идея и че неговото решение наистина ще бъде осъществено. Болтън е практичен човек“, категоричен е експертът, като същевременно признава, че за „Русия тази визита ще бъде сложна“.  \r\n„Русия трябва много добре да преосмисли философията на двустранните отношения, за да не прави едностранни отстъпки в замяна на такива обещания“, предупреждава американистът в интервю за вестника. Тръмп играе своя игра, в която въвлича Русия, за да поддаде на курса на Вашингтон, отдалечавайки се от близкоизточните си съюзници. Межуев припомни: освен самия факт на срещата в Хелзинки, Вашингтон все още не е направил никакви отстъпки пред Москва. \r\nСъщевременно трябва да се вземат предвид могъщите антируски сили в САЩ, за които Путин спомена в рамките на срещата с дипломатическия корпус. Съгласно думите на експерта, тези сили се опитват да осуетят предстоящите преговори. Противниците на Тръмп дори може да се опитат да „раздухат“ случая с руската гражданка Мария Бутина, арестувана по подозрения за шпионаж в САЩ. Но и при това положение Тръмп не губи нищо. Освен това, не бива да се забравя за разследването на незаконното подслушване на ФБР в предизборния щаб на Тръмп. Така че не е ясно в крайна сметка кой ще надделее, отбеляза политологът.  \r\n„Не трябва веднага да демонизираме тези антируски сили. Това не са дяволи с рога… Това са хора, които са убедени, че концепцията на Тръмп „Америка на първо място“ разрушава единната евроатлантическа цивилизация, НАТО, търговските съюзи, глобалния мир. Те просто имат полза от тях: пари, сделки. Те мислят, че са изолирали Тръмп, обкръжавайки го със свои хора, които не му позволяват да предприема разрушителни действия по отношение на евроатлантическата цивилизация“, подчерта Межуев. Но няма да им се получи, убеден е американистът. „Тръмп ги надигра, постави други хора и започна да изпълнява своя курс“, отбелязва експертът.  \r\nРешението на Тръмп да покани Путин във Вашингтон вече предизвика сериозни ругатни от страна на демократите, чиито лидер в Сената Чък Счумер настоя Тръмп да не се среща с руския лидер, докато Конгресът на САЩ не изясни подробностите от разговорите помежду им от Хелзинки.  \r\nПо-рано конгресмените настояха да бъде разпитана преводачката на Тръмп – Марина Грос, за да бъдат разбрани подробности от дискусията между двамата президенти. Според бившия  дипломат Дмитрий Рюриков, който е работил за уреждането на срещи на Леонид Брежнев и други съветски лидери, „самият факт на такъв разпит е абсолютно очевиден“. \r\nДруги американисти също твърдят, че в последно време Тръмп е укрепил своите позиции и успява по-рязко да налага собствения си курс вътре в страната.  \r\n„Тръмп върви по своя път, без да вижда препятствията и негативните реакции. Той ги очакваше, но все пак си действа по своята програма“, коментира директорът на Фонд за изучаване на САЩ към Московския държавен университет Юрий Рогулев. Според него е логично след срещата на неутрална територия – Хелзинки - двамата лидери да разменят и официални визити в страните, които представляват. В този ред на мисли в поканата на Тръмп няма нищо необичайно. Рогулев изрази надежди, че подобно посещение няма да бъде осуетено, тъй като Тръмп има право да провежда срещи с всеки политик, с който пожелае. „Тръмп действа в границите, определени му от правомощията на Конституцията на САЩ. За да ограничат правата му, ще трябва да приемат изменения в Конституцията\", припомня експертът. Тереза Герова", "date": "2018.07.21", "title": "„Взгляд“: Необходимо ли е Владимир Путин да приема поканата за посещение във Вашингтон?"}
{"url": "http://www.focus-news.net/news/2018/07/21/2548148/pazardzhik-vse-po-golyama-populyarnost-ima-selskiyat-turizam-v-pazardzhishkoto-selo-patalenitsa.html", "text": "Селският туризъм набира все по-голяма популярност в пазарджишкото село Паталеница, което има отлични условия за отдих и почивка, каза за  Радио „Фокус” – Пазарджик  Ангел Налбатски, кмет на селото. \"Интерес от страна на посетителите има към Баткунския манастир „Св. Св. Петър и Павел”, както и към най-старата църква в България „Св. Димитър”. „Около селото има много тракийски светилища, сред който е и това на Асклепий, както и средновековната крепост Баткунион. Също има условия за конен туризъм и множество екопътеки”, каза  Налбатски. \"През последните години се наблюдават доста хораq които трайно се заселват да живеят в Паталеница и ежедневно пътуват до общинския център, тъй като разстоянието е само 12 км\", каза още кметът на селото. \r\nРадослава МУРДЖЕВА", "date": "2018.07.21", "title": "Пазарджик: Все по-голяма популярност има селският туризъм в пазарджишкото село Паталеница"}
{"url": "http://www.focus-news.net/news/2018/07/21/2548151/pepa-angelova-tsplr-burgas-edinstveno-shkolata-za-lechebna-fizkultura-i-gimnastika-shte-prodalzhi-da-raboti-i-prez-avgust.html", "text": "Единствено школата за лечебна физкултура и гимнастика ще продължи да работи и през месец август, която ще се провежда два пъти седмично. Това каза за  Радио „Фокус” – Бургас  Пепа Ангелова, директор на Център за подкрепа на личностно развитие – Бургас. „Това са формите, които остават за през август, тъй като децата много намаляха“, допълни тя. По думите й тази седмица са последните занимания. „Школите които, ще продължат да работят  не са по механизма, който е към Община Бургас. Помещенията са наети от учители, които ги водят по време на отпуската си“, каза още Ангелова. Според думите й има още форма, която е от типа на театър и тя ще продължи до края на месец юли. „В Момента тече и IT академията, която ще приключи на 31 юли“, допълни Ангелова. \r\nДеница ДИМИТРОВА", "date": "2018.07.21", "title": "Пепа Ангелова, ЦПЛР-Бургас: Единствено школата за лечебна физкултура и гимнастика ще продължи да работи и през август"}
{"url": "http://www.focus-news.net/news/2018/07/21/2548154/sport-ludogorets-zapochva-zashtitata-na-titlata-si-s-pobeda-nad-etar.html", "text": "Лудогорец започна новия сезон в Първа професионална футболна лига с победа. Шампионът на България се наложи с 1:0 над отбора на Етър в двубой, изигран на „Лудогорец Арена“. Единственото попадение за домакините отбеляза Вандерсон в третата минута от началото на мача.  \r\nСрещата бе официален дебют в Първа лига за новия треньор на разградчани – Пауло Аутуори.", "date": "2018.07.21", "title": "Спорт: Лудогорец започва защитата на титлата си с победа над Етър"}
{"url": "http://www.focus-news.net/news/2018/07/21/2548153/cnn-ot-pentagona-podkrepiha-reshenieto-na-donald-tramp-da-pokani-ruskiya-prezident-na-poseshtenie-v-sasht.html", "text": "От Пентагона подкрепиха решението на Доналд Тръмп да покани руския президент Владимир Путин на посещение в САЩ, предава американският новинарски телевизионен канал  CNN . \r\nВ защита на посещението на Путин в Белия дом се изказа Джон Руд,  подсекретар на Пентагона по въпросите за политиката.  \r\n„Мисля, че обменът на мнения и честната дискусия между нашите лидери е нещо, което трябва да го има. Според мен това е нормално и много практично“, подчерта Руд в интервю за телевизионния канал, дадено в кулоарите на форум по сигурността, който се провежда в Аспен, Колорадо.  \r\nБелият дом се нагърби със задачата да защитава Тръмп, след като на съвместната пресконференция с Путин в Хелзинки се появиха сериозни съмнения за доверието на Тръмп към американския разузнавателен анализ за предполагаемата руска намеса в президентските избори от ноември 2016 г.  \r\nСлед срещата на двамата лидери в Хелзинки, Финландия, Белият дом обяви, че е поканил Путин да посети втора среща през есента, което доведе до допълнителни критики към администрацията във Вашингтон.  \r\nРуд обясни, че в миналото американските президенти са поддържали постоянен контакт с руските си колеги и отбеляза, че Русия е важна страна „на световната сцена\". \r\n„Путин и по-рано е посещавал Белия дом, посещавал е САЩ, по времето на Джордж Буш. Не е нещо кой знае какво според мен“, коментира Руд. Тереза Герова", "date": "2018.07.21", "title": "CNN: От Пентагона подкрепиха решението на Доналд Тръмп да покани руския президент на посещение в САЩ"}
{"url": "http://www.focus-news.net/news/2018/07/21/2548149/faz-nad-70-gorski-pozhari-bushuvat-v-shvetsiya-stokholm-prizova-za-mezhdunarodna-pomosht.html", "text": "Горските пожари, които обхванаха територията на Швеция, продължават да бушуват, съобщава германският национален ежедневник  Die Frankfurter Allgemeine Zeitung .  \r\nНяма подобрение в ситуацията – дори напротив. По данни на Центъра за спешни повиквания броят на пожарите е достигнал до 70. Единствената надежда за потушаването им е промяна на времето, призна говорител на службата за гражданска защита.  \r\nСтраната разчита на международна помощ за справяне със стихията. Към настоящия момент са се отзовали Италия и Франция, които изпратиха пет противопожарни самолета, и Германия, която подпомогна скандинавската страна с пет хеликоптера. Тереза Герова", "date": "2018.07.21", "title": "FAZ: Над 70 горски пожари бушуват в Швеция, Стокхолм призова за международна помощ"}
{"url": "http://www.focus-news.net/news/2018/07/21/2548155/pazardzhik-treti-regionalen-sabor-na-narodnoto-tvorchestvo-svkonstantin-shte-se-sastoi-na-28-yuli-2018-g.html", "text": "140 групи и индивидуални изпълнители – певци и инструменталисти, до момента са заявили участие на Третия регионален събор на народното творчество „Св.Константин“, съобщи за  Радио „Фокус“ – Пазарджик  Николай Балабанов, главен организатор на събитието. Готова е и програмата за събора. Тя ще започне в 9.30 ч. на 28 юли 2018 г. За 11.00 часа е предвидено официалното откриване на събора. Конкурсната програма ще продължи до 18.30 ч. Тогава на сцената ще излезе народният певец Николай Учкунов. От 19.30 ще започне „Бела съм, бела юначе“ – концерт-спектакъл на Росица Пейчева и танцова формация „Етноритъм“. В 21.00 ч. кметът Николай Зайчев ще запали традиционният летен огън. На следващия ден – 29 юли, конкурсната програма ще продължи от 9.30 до 16.30 ч. В 17.00 часа ще бъдат наградени лауреатите. \r\nРадослава МУРДЖЕВА", "date": "2018.07.21", "title": "Пазарджик: Трети регионален събор на народното творчество „Св.Константин“ ще се състои на 28 юли 2018 г."}
{"url": "http://www.focus-news.net/news/2018/07/21/2547913/predstoyashti-sabitiya-v-stranata-za-21-yuli-agentsiya-fokus.html", "text": "*** \r\nОт 08.30 часа зам.-кметът на Столична община Евгени Крусев ще провери транспортното обслужване в природен парк „Витоша“. Проверката ще се състои на автобусната спирка при Националния исторически музей. \r\n*** \r\nОт 10.00 до 14.00 часа Столична библиотека ще разположи поредната лятна читалня „Зелени библиотеки“ в Южния парк. \r\n*** \r\nОт 10.00 часа в хотел „Маринела“ ще бъде открито Световното първенство по шахмат за незрящи. \r\n*** \r\nОт 11.00 часа на Мемориала „Гарнизонно стрелбище“ ще се проведе възпоменателен митинг-поклонение по повод 76 години от разстрела на Антон Иванов, Петър Богданов, Никола Вапцаров, Георги Минчев, Атанас Романов и Антон Попов. Организатори на възпоменанието са Българската социалистическа партия, Българският антифашистки съюз, обществени, патриотични и творчески организации. \r\n*** \r\nОт 11.00 часа в Южен парк – 3-та част, ще се състои детско представление „Пипи Дългото чорапче” на Театрална къща „Мариета и Марионета”. \r\n*** \r\nОт 13.00 часа в залата 3 на НДК ще се проведе Националното съвещание на БСП „Визия за  България”. Ще бъде представена визията на БСП за развитие на България в  четири приоритетни сфери: икономика и доходи, регионално развитие, здравеопазване, образование. \r\n*** \r\nОт 18.00 часа на лятната сцена при НДК  ще се проведе концерт на група Lilly of the West.  \r\n*** \r\nОт 19.00 часа на лятната естрада в Борисовата градина ще се проведе концерт на Софийски духов оркестър. \r\n*** \r\nОт 19.00 часа пред Регионалния исторически музей ще се проведе концерт на Джаз формация „София”.  \r\n*** \r\nОт 19.30 часа в Гьоте-институт ще бъде открито поредното издание на фестивала за експериментално изкуство „180°“. Темата на тазгодишното издание на фестивала е Елементи. \r\n*** \r\nОт 20.00 часа до главния вход на НДК всеки, който желае да се докосне до магията на космическите тела, ще може да се срещне с българските олимпийци по астрономия и техни ръководители, и да разкрие тайните на небето с помощта на съвременна телескопна техника. Събитието се организира от Сдружение на олимпийските отбори по природни науки (СООПН). \r\n*** \r\n„One Love Tour” ще се проведе на централния площад в Банско. \r\n*** \r\nОт 10.30 часа от центъра на града ще стартира третото издание на любителския крос по планинско бягане „Мечи крос 2018“. \r\n*** \r\nОт 13.00 часа с концерт на фолклорни състави ще бъде открит Международният събор „Кадъ Боаз“, който се провежда в пограничните селища Салаш (България) и Ново Корито (Сърбия). \r\n*** \r\nОт 09.00 часа колекционерът на шахматни фигури Николай Колев ще покаже 21 от комплектите си в туристически комплекс „Акве Калиде“. От 13.00 часа ще започне турнир по шахмат по повод Международния ден на шахмата. \r\n*** \r\nОт 12.00 часа в Експозиционен център „Флора“ в Морската градина ще започне последният ден от първия международен фестивал на бирата „101 Beer Fest“. \r\n***  \r\nОт 10.00 часа на Сцена „Арт Лято“ до ХГ „Борис Денев“ Проект „Арт Лято“ представя „Детско фото лято“ с Марина Чамуркова.  \r\n***  \r\nОт 19.30 часа Църква „Св. Архангели Михаил и Гавраил“ ще се проведе Международен фестивал за класическа музика Arbanassi Summer Music –концертна програма.  \r\n***  \r\nОт 20.00 часа в Летен театър  ще се проведе Официално откриване на Международния фолклорен фестивал.  \r\n***  \r\nОт 21.00 часа на крепостта Царевец Трети сезон на българските оперни театри „Сцена на вековете“ представя: „Зоро“ – мюзикъл по музика на „Джипси Кингс“ и Джон Камерън , в изпълнение на Държавна опера – Варна. \r\n***  \r\nОт 21.30 часа на Сцена „Арт лято“ до ХГ „Борис Денев“  Проект „Арт лято“ представя: Зрелищно огнено шоу с артистите на Fireter.  \r\n***  \r\nОт 23.30 часа на крепостта Царевец ще бъде излъчен Аудио-визуален спектакъл „Царевград Търнов – звук и светлина“. \r\n*** \r\nОт 09.00 часа в Крайдунавския парк (пред сцената на Художествената галерия „Н. Петров“) заместник-кметът на Община Видин Венци Пасков ще открие летен спортен празник за видинчани. Той се организира по инициатива на Ученически спортен клуб - Шампион и Баскетболен клуб „Видабаскет“, със съдействието на Общината. \r\n*** \r\nОт 21 до 26 юли в село Камен бряг ще се проведе Х Лятна приключенска фотоакадемия. \r\n*** \r\nОт  10.00 до 12.00 часа ще се проведат тренировките преди Държавния шампионат по спускане. \r\n*** \r\nОт 10.00 часа ще бъде открито единадесетото издание на „Празник на народния обичай и автентичната носия”. \r\n*** \r\nОт 19.00 часа ще се състои официалната церемония по откриване на „Арена Шумен“. От 17.00 часа на площадката пред централния вход на залата ще има демонстрации по хандбал, футбол, борба, бойни изкуства, мажоретни изпълнения, баскетбол и шахмат с участието на спортните клубове и Ученическата спортна школа „Хан Крум“.", "date": "2018.07.21", "title": "Предстоящи събития в страната за 21 юли (Агенция „Фокус“)"}
{"url": "http://www.focus-news.net/news/2018/07/21/2547914/pregled-na-osnovnite-temi-v-svetovniya-pechat-agentsiya-fokus.html", "text": "България съобщи за втори случай на силно заразната болест чума на дребните преживни животни близо до границата си с Турция. Вирусът е открит в малкия град Болярово, разположен между градовете Ямбол и Бургас, пише турският град   Daily Sabah. \r\nБолестта е открита от стадо на роднина на фермер в село, където преди е открит друг случай. Властите са наложили карантина около Болярово и са наредили вземането на кръвни проби от добитъка в радиус от 10 км. \r\nСтотици фермери от цяла България протестират в столицата София срещу нареденото от правителството масово убийство на добитък след първото огнище на болестта в ЕС на остро заразната болест. Според тях компенсацията, плащана за всяко убито животно е ниска и властите не са успели да предприемат необходимите предпазни мерки. \r\nВластите вече са избили повече от 4000 животни, за да предотвратят по-нататъшното разпространени на болестта и да предотвратят забрана от ЕС за износа на българското мляко и млечни продукти. \r\n***  Представители на властите на САЩ съобщиха, че в момента приключват с изготвянето на план за евакуиране на няколко стотин представители на сирийската опозиционна организация за гражданска отбрана, позната като „Белите каски“ и техните семейства от югозападната част на Сирия, след като подкрепяните от Русия правителствени сили наближават района, пише    The New York Times. \r\nДвама служители, запознати с плановете, заявиха, че САЩ, Великобритания и Канада ще поемат основната част на евакуацията, която ще транспортира „Белите каски“ до транзитни лагери в съседни страни. Оттам те ще бъдат изпратени в трети държави, включително във Великобритания, Германия, Холандия и вероятно Канада, според длъжностните лица, които говорят при условие за анонимност, защото не са упълномощени да обсъждат публично въпроса. \r\nСлужителите и членовете на „Белите каски“, които трябва да бъдат евакуирани от провинция Кунейтра, заявиха, че операцията изглежда приближава, тъй като сирийската армия продължава да напредва в последната си офанзива.  \r\nСлужителите съобщиха, че планирането на евакуацията е в ход от известно време, но се е ускорила след срещата на високо равнище на НАТО, проведена миналата седмица в Брюксел. \r\n„Това са трудни часове и минути“, заяви  доброволец на „Белите Каски“ в Кунейтра, говорейки при условие на анонимност от страх за живота си. \r\nЕвакуацията се очаква да се осъществи от Кунейтра, която се разпростира на границата с окупираните от Израел Голански възвишения и където екипът за гражданска защита е в капан. Това е последната територия, която все още е извън правителствения контрол в региона. Поддръжниците на сирийското правителство обвиняват „Белите каски“, че са политически свързани с бунтовническите групи. Русия и сирийското правителство многократно са ги обвинявали в извършването на химически нападения в контролираните от опозицията райони. \r\n***  Германският канцлер Ангела Меркел заяви, че Европа и Германия повече не могат „да разчитат на суперсилата САЩ“ . Тя допълни, че отношенията между Берлин и Вашингтон са „критично важни“ и се ангажира да работи за партньорството помежду им, въпреки негативните нападки на президента на САЩ Доналд Тръмп, предава  The Hill. \r\n„Може да се каже, че ценностите ни и общите ни рамки са под силен натиск в момента“, заяви Меркел, коментирайки по време на пресконференция отношенията си с Тръмп. „Въпреки това, трансатлантическите отношения, включително с действащия американски президент, са важни за нас и ще продължим да ги култивираме“, допълни тя. \r\nСпоред Меркел Европа вече не може да разчита на САЩ за защита и по-рано призова континента „да поеме съдбата в собствените си ръце“.  \r\nМеркел и Тръмп са в лоши отношения от кандидат-президентската кампания в САЩ от 2016 г. След встъпването си в длъжност американският президент дори отказа да се ръкува с нея по време на фотосесия по време на първото и посещение във Вашингтон след това. \r\n***  Някога Владимир Путин бе казал на бившия държавен глава на САЩ Джордж Буш-младши, че Украйна не е държава. А сега настоящият американски президент Доналд Тръмп прави противоречиви коментари по отношение на съюзник от НАТО. Какво всъщност може да каже лидерът на Белия дом по отношение на Черна гора? Отговор на този въпрос дава Даниел Бер, бивш посланик на САЩ в Организацията за сигурност и сътрудничество в Европа (ОССЕ) в периода 2013-2017 г., в авторска статия за водещото издание  The Washington Post .  Агенция \"Фокус\"  представя превод на публикацията без редакторска намеса.  \r\nГодина и половина след встъпването си в длъжност като президент на САЩ, Доналд Тръмп продължава да демонстрира пълно невежество по отношение на това как функционира НАТО и какво е значението на Организацията на Северноатлантическия пакт. В социалната мрежа \"Туитър\" той пише, че САЩ отделят за Алианса четири процента от брутния вътрешен продукт (БВП) на страната. Но това съвсем не е така: ние (американците - бел. р.) изразходваме четири процента за отбрана, а в гражданския и военен бюджет на НАТО внасяме не по-малко от 500 млн. долара или една десета от разходите ни за отбрана.  \r\nТръмп разглежда НАТО като благотворителен проект за европейците, а не като крайъгълен камък на националната сигурност на САЩ. И, както разбрахме от интервюто му за телевизионния канал  Fox News , американският президент е готов да постави под въпрос целесъобразността на чл. 5 за съвместното гарантиране на отбраната на военния блок на Запада. Очевидно, той не може да разбере, че именно този член от договора лежи в основата на Алианса, или просто целенасочено се опитва да подкопае НАТО след предателското си изявление в Хелзинки (в рамките на срещата на върха с Владимир Путин - бел. р.) \r\nВ интервюто водещият не спомена чл. 5 по отношение на Германия или Франция. Той избра Черна гора. Въпреки това, че страната влезе в НАТО едва миналата година, когато Тръмп вече беше на власт, и когато лично той с голяма охота се съгласи за присъединяването на малката балканска страна. Странно, но сега същият този човек определи черногорците като \"агресивни\" и допусна, че ангажиментът ни да ги защитаваме може да ни въвлече в \"Трета световна война\". \r\nПо-голямата част от коментаторите игнорираха факта, че Тръмп публично постави под съмнение целесъобразността на чл. 5, който е приведен в действие само веднъж - за защита на САЩ след терористичните нападения от 11 септември 2001 г. С изказването си американският президент нанесе още един удар на Алианса и без съмнение предизвика радост зад стените на Кремъл. Но примерът на Тръмп бе любопитен и заради това, че Черна гора е именно тази страна, с която Путин може да започне, ако се стреми да подкопае солидарността в НАТО. През 2008 г. Путин каза на шокирания Джордж Буш-младши, че \"Украйна не е държава\". Получава ли се така, сякаш Путин - така или иначе - е казал на Тръмп по време на срещата им в Хелзинки, че \"агресивната\" Черна гора не трябва да бъде в Алианса? \r\nВ месеците, предшестващи отправянето на покана за членство на Черна гора, която даде старт на процеса през декември 2015 г., моите руски колеги от ОССЕ ставаха все по-активни. Те никога не говореха за влизането на малката балканска страна в НАТО; вместо това разказваха драматично за политическите разногласия и безредици, рисувайки картина на една проблемна страна. По този начин те се опитваха да настроят страните от Алианса срещу Черна гора. Разбрах каква е тяхната цел и помня как си казах: \"Удивително е колко много руснаците се тревожат от влизането на Черна гора в НАТО\". \r\nЧерна гора е перла на Адриатическо море, една от седемте страни, които бяха образувани след разпадането на бивша Югославия. Тя е млада демокрация, която, както и другите като нея, продължава да се бори с корупцията. Макар и да има крайбрежие, трудно може да се представи човек пристанище на Черна гора да бъде директна заплаха за Русия. Населението й е малко - около 620 хил. души, има едва две хиляди военни с бюджет от около 100 млн. долара. Хубаво е Черна гора да бъде в семейството на НАТО - в продължение на много години тя изпращаше войски за мисиите на Алианса в Афганистан, даже в периода преди да стане член на НАТО. Истина е, че страната не променя военния потенциал на Северноатлантическия военен съюз.  \r\nНо НАТО значително укрепна независимостта и перспективите на Черна гора. В деня, в който бе обявена поканата за членство в блока, черногорският ми колега във Виена се усмихваше широко. Десет години по-рано тя бе помогнала при воденето на преговорите за независимост на Черна гора и когато ме видя ми каза: \"Сякаш ми падна товар от плещите, който съм носила през целия си живот\". \r\nТогава разбрах: причината, поради която руснаците така усилено работиха за блокирането на членството на Черна гора в НАТО, е следната: те са знаели, че това ще отслаби възможностите на Москва да манипулира Подгорица. Наистина, няколко месеца след поканата, Русия се опита да тласне Черна гора към хаос, разпалвайки безредици с помощта на пропаганда, плащайки за организирането на протести и дори предприемайки опит за държавен преврат. Те обаче се провалиха.  \r\nСега Русия се опитва да води подобна игра и в страната, която скоро всички ще наричат Северна Македония. Дългогодишният спор между Скопие и Атина за името най-накрая бе разрешен и по този начин бе преодоляно основното препятствие за македонското членство в НАТО. А руснаците? В началото на месеца Гърция изгони двама руски дипломати, които са се опитвали да подкопаят договора за името. Изглежда, че Москва иска да създаде препятствия по пътя на Македония към развитие и прогрес. \r\nТази година се навършват 100 г. от края на Първата световна война. Искрата, която разпали този конфликт, бе убийство в Сараево, на не повече от 200 км от черногорската столица Подгорица. Навярно трябва да предположим, че Тръмп също е извлякъл поука от историята. Но ако тази поука се съдържа в това, че ние не трябва да се притесняваме за малките страни, за да не рискуваме проблеми, тогава изглежда, че урокът не е правилен.  \r\nСлед две световни войни, разделени от едно поколение, САЩ и техните съюзници създадоха - наистина не дотам съвършена, но все пак впечатляваща международна система, в основата на която стоят международното право и универсалните принципи на демокрацията. НАТО играе важна роля за защитата на тази част от света, която влиза в състава й, и допринася за създаването на пространство за стабилност и благоденствие. Светът, в който живеем днес, се различава от този през 1914 г., и НАТО е крайъгълен камък на нашето преимущество. \r\nМалките държави може да бъдат мястото, където заплахите започват да се увеличават, но те излизат извън пределите им. Путин не иска да дестабилизира Черна гора или да я манипулира; той иска да я използва като пешка в по-голяма игра. Лидерът на Кремъл би искал Югоизточна Европа да бъде място, където може да разпалва безредици, да нагнетява напрежение, а също и да обединява европейското внимание и ресурси. И той би искал да подкопае правилата на международната система, като ни казва, че ние не искаме да ги спазваме. Путин е опитвал да провери решителността на международната общност множество пъти. Русия наруши суверенитета на Молдова, а след това на Грузия, Украйна... Може следващата цел да е страна от НАТО.  \r\nПодкрепяйки твърдата привързаност към НАТО, включително към най-малките й членове като Черна гора, ние засилваме доверието към Алианса и международната система, която ние и нашите съюзници сме създали. Защитата на НАТО прави възможна тази система и в същото време плаши онези, които биха искали да се върнат към баланса на силите от XIX век и войните, които го съпътстват. \r\nАко се откажем от Черна гора (или балтийските държави например), то ние се отказваме от НАТО и се връщаме към онзи свят, в който имаше две световни войни. Тръмп греши: Трета световна война ще избухне не заради нашите ангажименти към Черна гора и другите съюзници от Алианса, а заради отказа ни от тях. Поведението му в Хелзинки, поклоните му към Путин, съмненията му към нашите задължения към НАТО – всичко това прави нас и светът, в който живеем, по-малко сигурни.", "date": "2018.07.21", "title": "Преглед на основните теми в световния печат (Агенция \"Фокус\")"}
{"url": "http://www.focus-news.net/news/2018/07/21/2548150/gerb-zapodozrya-bsp-za-initsiator-na-provokatsiite-v-selo-sharkovo-obzor.html", "text": "ГЕРБ заподозря БСП за инициатор на провокациите в село Шарково. По време на извънреден брифинг бившият народен представител от ГЕРБ Антон Тодоров обясни, че разполага с видео доказателство за това, че има „екшън план“, организиран от лидера на БСП Корнелия Нинова, с цел възпрепятстване на действията на служителите на МВР и БАБХ в региона на заразата с чума. Тодоров пусна запис, публикуван в профила в социалната мрежа Facebook на лице с името Тодор Атанасов. Във видеото Атанасов казва: „Пътувате натам, спирате по пътища. Говорих с Корнелия Нинова и тя каза – който, където го спрат, там да остава“. В последствие клипът беше изтрит от социалната мрежа. \r\n„Преди няколко дни дадохме ясна информация, че според ГЕРБ тези провокации, които се случват в района на село Шарково, са инициирани от „Позитано“, президента Румен Радев и „белградския беглец“, каза още Тодоров. Той посочи, че казусът е изключително сериозен, тъй като за първи път ГЕРБ получава видео доказателство за своите твърдения.  \r\nНародният представител от ГЕРБ Тома Биков зададе въпроса има ли финансова обосновка цялата тази акция. „Корнелия Нинова трябва да отговори и на следните въпроси - познава ли този човек (Тодор Атанасов) и общувала ли е с него във времето, в което самата тя присъстваше в Странджа. Поддържала ли е контакти с други хора от групите, които организираха провокации в Странджа, и с хора, които отидоха там с луксозни автомобили и възпрепятстваха органите да си свършат работата? Призоваваме г-жа Нинова да отговори веднага на тези въпроси и в зависимост от това, ще преценим дали да се обърнем към Прокуратурата за разследване на тези провокативни действия. Защото това прилича на заплаха към националната сигурност на България“, каза още Биков. \r\nПо време на Националното съвещание на БСП, което се провеждаше в НДК по същото време, общинският съветник от БСП в Столичния общински съвет Николай Николов коментира: „Къде да бъде Корнелия Нинова, ако не в Шарково – в кабинета си ли или да играе тенис като някои други. Неслучайно в сряда бе така подкрепена в протеста на животновъдите пред Министерски съвет. Всеки един в тази зала - общински съветник, народен представител, - е лице на БСП. Бивайки сред хората, ние може да разрешаваме техните проблеми и те ще ни се доверят“, каза Николов.  \r\nЛидерът на БСП отказа да коментира темата с мотива, че днешната тема е бъдещето на България и нищо повече от това.", "date": "2018.07.21", "title": "ГЕРБ заподозря БСП за инициатор на провокациите в село Шарково (ОБЗОР)"}
{"url": "http://www.focus-news.net/news/2018/07/21/2547917/leka-atletika-balgariya-pecheli-dva-zlatni-medala-na-balkanskoto-parvenstvo-v-stara-zagora.html", "text": "България печели два златни медала на Балканското първенство в Стара Загора. Инна Ефтимова спечели спринта на 100 метра, а Радослава Мавродиева спечели златото на тласкане на гюле. В тройния скок Габриела Петрова остана  втора . Втори остана и Денис Димитров на 100 метра при мъжете. \r\nНа Балканското първенство  участват 450 състезатели от рекордните 18 федерации .", "date": "2018.07.21", "title": "Лека атлетика: България печели два златни медала на Балканското първенство в Стара Загора"}
{"url": "http://www.focus-news.net/news/2018/07/21/2547915/afp-pri-bombardirovki-v-yuzhna-siriya-sa-zaginali-26-dushi.html", "text": "При бомбардировки в Южна Сирия са загинали 26 души, съобщават от базираната в Лондон Сирийска обсерватория за човешките права, цитирани от  AFP . \r\nОбсерваторията съобщи, че при последните бомбардировки, извършени от правителствените сили и руската авиация срещу изолирани гнезда на терористичната групировка  „Ислямска държава“ в южната провинция Дераа са загинали 26 души, между които и 11 деца. Съобщава се за сериозни разрушения на жилищната инфраструктура, като са разрушени цели квартали. \r\nСирийското правителство и съюзниците му се опитват да възстановят напълно контрола върху граничната провинция Дераа. \r\nВ сирийския конфликт, от началото му през 2011 година до досега, са загинали 350 000 души, а милиони са принудени да напуснат домовете си.  Юлиян Марков", "date": "2018.07.21", "title": "AFP: При бомбардировки в Южна Сирия са загинали 26 души"}
{"url": "http://www.focus-news.net/news/2018/07/21/2547918/ministerstvoto-na-turizma-shte-poiska-do-15-mln-leva-za-natsionalna-reklama-za-2019-godina-obzor.html", "text": "Министерството на туризма ще поиска сумата за националната програма за реклама за следващата година да е от порядъка на до 15 млн. лева. Това стана ясно след заседанието на Националния съвет по туризъм, провел се в курорта „Св. Св. Константин и Елена“. Според ресорния министър Николина Ангелкова, която се срещна с представители на различни институции и браншови организации, за основа ще се ползва сумата от тази година, която е над 13 млн. лева. „Това е реалистичният вариант. Заложили сме оптимистичен, с който искаме увеличение. То ще е в рамките на миналогодишното увеличение от 2 млн. лева. Тази година също сме заложили такова принципно предложение, но пак казвам работим с реалистичен вариант на базата на бюджета за 2018 година“, коментира министър Ангелкова. Тя добави, че ако Министерството успее да докаже необходимостта от увеличението, за което има и подкрепата на бранша, парите може да бъдат заложени.  \r\nПрограмата за национална реклама се одобрява година по-рано преди започване на изпълнението й, обясни министърът. И поясни, че това се прави с цел постигане на устойчиво развитие на сектора, което се доказва и от статистиката за туристически посещения. С конкретни стъпки вървим в посока постигане основната цел на Министерството на туризма, а именно превръщането на България в целогодишна туристическа дестинация, посочи още тя. \r\nЩо се отнася до концепцията на Министерството на туризма по отношение на шума в курортите, Ангелкова коментира, че тя е изяснена. Министърът припомни, че и в момента се обсъжда статутът на националните курорти, като предложенията за продуктово зониране се подкрепя на 80 % от всички големи туристически организации и туроператори. Ангелкова отбеляза, че с промените в Закона за туризма, всяка община заедно с бранша ще решава дали курортът да е една зона или да бъде разделен на части – за отдих и семеен туризъм или за парти.  \r\nСлед срещата край Варна стана ясно още, че за първите пет месеца на годината над 2,34 млн. чуждестранни туристи са посетили страната, като ръстът е от 11. 1 %. Над 1.6 млрд са приходите от международен туризъм от януари до май.  Основните направления, по които ще се фокусира Министерството на туризма са свързани с целевите топ пазари като Германия, Русия, Полша, Гърция, Румъния, Македония, Сърбия, Италия, Австрия, Франция, както и перспективните Китай, САЩ, Япония, Южна Корея, Индия и Близкият Изток. Очаква се през този летен сезон страната да постигне ръст от около 5% спрямо посещенията през миналата година в периода юни-септември и чуждестранните туристи да са повече от 5,5 млн. През лятото на 2017 г. чуждестранните туристи са достигнали общо 5,3 млн., като и тогава е отчетено нарастване от 5,7%, отбеляза министър Ангелкова. Тя добави, че ако прогнозите бъдат оправдани, това ще е трета поредна година на растеж и ще включи България в една от най-устойчивите дестинации за летен туризъм.  \r\nДиана СТОЕВА", "date": "2018.07.21", "title": "Министерството на туризма ще поиска до 15 млн. лева за национална реклама за 2019 година (ОБЗОР)"}
{"url": "http://www.focus-news.net/news/2018/07/21/2548152/ministar-predsedatelyat-boyko-borisov-preryaza-lentata-na-arena-shumen.html", "text": "Министър-председателят Бойко Борисов преряза лентата на „Арена-Шумен“, предаде репортер на  Радио „Фокус“- Шумен . В церемонията участваха още кметът Любомир Христов, Варненският и Великопреславски митрополит Йоан и районният мюфтия Месут Мехмедов. Присъствието на владиката и ходжата един до друг при откриването на спортната зала, Бойко Борисов нарече най-добър пример за етническа толерантност и просперитет. „Сами виждате колко много неща се правят. Това ви го обещах, днес го има. Имам още едно обещание за старческия дом, ще го направим тази година, а кметът от вчера ходи по мене и за стадиона“, каза Борисов. Премиерът каза още, че през август ще бъде направена и първа копка на автомагистрала „Хемус“ в участъка Белокопитово – Търговище. „Усилено строим от Ябланица до Ловеч, така че другото ми обещание - магистрала София-Варна, се строи“, заяви Борисов. От своя страна кметът на Шумен Любомир Христов изрази благодарност за изграждането на модерното съоръжение. „Г-н Борисов, благодаря ви, че ни повярвахте и ни подкрепихте за изграждането на многофункционалната спортна зала. Г-н Борисов, вие сбъднахте  мечтата на поколения шуменци“, заяви Любомир Христов. В знак на благодарност от името на Община Шумен кметът връчи кристални плакети на хората, допринесли за изграждането на модерното съоръжение - авторите на сградата, строителната фирма, министрите Владислав Горанов, Красен Кралев и Николай Нанков. Кристален плакет с изображение на „Арена Шумен“ получи и премиерът Бойко Борисов. Церемонията по откриването на залата започна с молебен за здраве и благоденствие, отслужен от Варненският и Великоплеславски митрополит Йоан и продължи със спектакъла „Как ще ни стигнат американците“ на ансамбъл „Българе“. Строителството на залата се финансира с 8,5 млн. лв., отпуснати като държавна субсидия от правителството на Бойко Борисов през август 2016 година. Сградата се състои от 4 етажа и е разположена на 5600 кв. метра застроена площ. Общият брой места на трибуните е 1500, в това число и за хора с увреждания, а максималният капацитет на залата е 2500 места. Има и възможност за прибавяне на допълнителни подвижни трибуни. \r\nИвелина ИВАНОВА", "date": "2018.07.21", "title": "Министър-председателят Бойко Борисов преряза лентата на „Арена- Шумен“"}
{"url": "http://www.focus-news.net/news/2018/07/21/2548145/nikos-kotsiyas-rusiya-tryabva-da-osaznae-che-ne-mozhe-da-ne-sablyudava-natsionalnite-interesi-na-druga-darzhava-samo-zashtoto-smyata-che-e-po-silna.html", "text": "В очакване на отговора на Москва на решението на Атина да експулсира двама руски дипломати за предполагаема намеса във вътрешните работи, гръцкият министър на външните работи Никос Коцияс заяви, че Русия не може да проявява „неуважение“ към други страни, съобщава електронното издание на вестник  Kathimerini . \r\nВ интервю за „Ефимерия тон Синтектон“, публикувано в събота, първият дипломат на Атина говори за недолството на Москва от поканата, която Македония (в източника – БЮРМ) получи за започване на преговори за членство в НАТО.  \r\n„Русия трябва да осъзнае, че не може да не съблюдава националните интереси на друга държава, само защото смята, че е по-силна. Няма да толерираме такава позиция – нито от Запада, нито от Изтока, и ние доказахме това\", подчерта Коцияс. \r\nРусия все още не е отговорила на решението на Гърция да експулсира двама руски дипломати и да забрани на още двама руски граждани да влязат в страната, заради предполагаеми усилия за подкопаване на утвърждаването на договора за името на Македония, постигнат между Атина и Скопие миналия месец.  Тереза Герова", "date": "2018.07.21", "title": "Никос Коцияс: Русия трябва да осъзнае, че не може да не съблюдава националните интереси на друга държава, само защото смята, че е по-силна"}
{"url": "http://www.focus-news.net/news/2018/07/21/2547925/basketbol-balgariya-zagubi-ot-latviya-na-chetvartfinalite-na-evropeyskoto-parvenstvo-po-basketbol-za-mladezhi-do-20-godini-diviziya-b-v-sofiya.html", "text": "България загуби от Латвия с 57:77на четвъртфиналите на Европейското първенство по баскетбол за младежи до 20 години, дивизия Б в зала „Универсиада“  в София. \r\nНай-много точки от българския състав отбеляза Йордан Минчев с 10 точки и седем борби.  \r\nМладежите на треньора Константин Папазов ще играят за разпределение на местата от пето до осмо на шампионата.", "date": "2018.07.21", "title": "Баскетбол: България загуби от Латвия на четвъртфиналите на Европейското първенство по баскетбол за младежи до 20 години, дивизия Б в София"}
{"url": "http://www.focus-news.net/news/2018/07/21/2547923/the-guardian-mishel-barnie-othvarlya-osnovni-polozheniya-ot-planovete-na-britanskoto-pravitelstvo-za-sporazumenie-sled-brekzit.html", "text": "Мишел Барние отхвърля основни положения от плановете на британското правителство за споразумение след Брекзит, пише британския вестник  The Guardian . \r\nГлавният преговарящ на ЕС Брюксел, Мишел Барние, разгледа детайлно бялата книга на Тереза Май след срещата на министрите от ЕС, като предупреди, че британския премиер  не е предложил на Брюксел твърда основа за преговорите. \r\nВ отражение на широко разпространената загриженост за стабилността на премиера Мей, Барние каза, че ще бъде учтив, но продължава да илюстрира по ясен начин как исканията на Обединеното кралство се отдалечават от червените линии на ЕС и основните принципи. \r\n\"Разбира се, аз не водя преговори въз основа на бялата книга\", заключи Барние след три-часова среща на министрите на ЕС в Брюксел. \r\nГлавният преговарящ на блока също отговори на твърдото отхвърляне  на решението  на ЕС за избягване на твърда граница на остров Ирландия от страна на Тереза Мей, според което Северна Ирландия би останала  в митническия съюз и единния европейски  пазар, докато търговска сделка или друго технологично решение бъде уговорено и може да реши този проблем. \r\nПремиерът се бе ангажирал с разрешаването на проблема, каза Барние и проверките на стоки, преминаващи от Северна Ирландия до останалата част на Обединеното кралство, нямаше да са  същите като създаването на граница в Ирландско море. \r\n\"Не можем да си позволим да губим време по този въпрос\", каза Барние \", и по тази причина сме поканили Великобритания,... Ние работим на базата на това, което беше договорено през март с Тереза Мей.\" \r\nВисокопоставен дипломат заяви,че държавите-членки са били изненадани и разочаровани от агресивния тон на речта на Мей в Белфаст по-рано през деня, в която тя обвини ЕС на търсене за извършване на \"икономическо и конституционно разместване\" на страната. \r\nБританското правителство заяви, че иска да задържи Обединеното кралство в единния европейски  пазар на ЕС за стоки въз основа на общ правилник. За да се избегнат митническите проверки, правителството иска безпрецедентна митническа система, в която Обединеното кралство да събира мита на ЕС, като същевременно има свободата да определя различни тарифи за стоки, предназначени за британския пазар. \r\nБарние заяви, че тази \"улеснена митническа договореност\" повдига практически, правни, икономически и бюджетни въпроси. \r\nБарние също така постави въпроса дали държава извън ЕС би могла да събира митата на ЕС, без да подлежи на надзор от страна на ЕС. Поради тази причина дипломатите на ЕС казват, че британският план никога не може да бъде приет. \r\nЕС също така е дълбоко загрижен, че митническият план ще даде на страните извън блока конкурентно предимство пред европейските си конкуренти, ако Великобритания и други страни използват Обединеното кралство като начин за избягване на по-високи тарифи на ЕС. \"Дали Британските предложения са в интерес на ЕС?\", попита Барние.  Юлиян Марков", "date": "2018.07.21", "title": "The Guardian: Мишел Барние отхвърля основни положения от плановете на британското правителство за споразумение след Брекзит"}
{"url": "http://www.focus-news.net/news/2018/07/21/2547927/futbol-sportniyat-arbitrazhen-sad-v-zheneva-razreshi-na-milan-da-igrae-v-evropeyskite-klubni-turniri.html", "text": "Спортният  арбитражен съд в Женева разреши на Милан да играе в европейските клубни турнири. Европейската футболна централа УЕФА беше наложила двугодишна забрана на отбора за участие в евротурнирите заради нарушаване на лицензионните правила и финансовия феърплей. Съдът е върнал в УЕФА случая за преразглеждане.", "date": "2018.07.21", "title": "Футбол: Спортният  арбитражен съд в Женева разреши на Милан да играе в европейските клубни турнири"}
{"url": "http://www.focus-news.net/news/2018/07/21/2547926/nagli-shofyori-blasnaha-obshto-15-parkirani-avtomobila-za-edno-denonoshtie-obzor.html", "text": "Пред сградата на СДВР беше даден брифинг от заместник-директорът на СДВР ст. комисар Антон Златанов и началникът на отдел „Разследване“ към СДВР комисар Стойно Цветков. Повод за това бяха двата пътни инцидента на територията на столицата за последното денонощие, при които от двама водачи бяха блъснати общо 15 автомобила. По думите на комисар Златанов и двата случая са изключително нагли. \r\nПри първия случай таксиметров шофьор блъсна 8 коли на 19 юли. Шофьорът е задържан на бул. „Ломско шосе“, след като преди това е успял да нанесе материални щети на 8 паркирани автомобила. Комисар Златанов допълни, че в момента, в който на водача на таксито му е била извършвана проверка на документите, водачът е решил да даде газ и да избяга със спукана гума, при което е ударил автомобилите. В последствие той е бил задържан, но е отказал проби за алкохол и наркотици. По думите на зам.-директорът на СДВР сега служебно ще му бъде взета кръв, за да бъде тестван за наркотици, тъй като за алкохол вече е минало времето. Началникът на отдел „Разследване“ към СДВР комисар Стойно Цветков допълни, че лицето, което е управлявало таксиметровата кола и е блъснало други 8 автомобила не е собственик на колата, а на таксиметрова компания. \r\nПри другия случай от нощта на 19 срещу 20 юли, служители на „Пътна полиция“ са се опитали да спрат водач на автомобил на бул. „Рожен“. Той не се е подчинил и се е опитал да избяга. Комисар Антон Златанов заяви, че преди да бъде застигнат шофьорът е блъснал 7 паркирани автомобила. Златанов допълни, че и двамата водачи са лъхали на алкохол, а отказът им да дадат проба на място потвърждава съгласно закона, че са употребили алкохол. По думите на комисар Цветков, водачът на лекия автомобил, реализирал катастрофа със 7 други автомобила е заявил, че през 2017 година е изгубил книжката си и не си е извадил нова, поради което се приема, че е неправоспособен водач.  \r\nИ по двата случая са образувани досъдебни производства. От СДВР призовават водачите да бъдат внимателни.", "date": "2018.07.21", "title": "Нагли шофьори блъснаха общо 15 паркирани автомобила за едно денонощие (ОБЗОР)"}
{"url": "http://www.focus-news.net/news/2018/07/21/2547921/alsat-m-makedoniya-vmro-dpmne-nastoyava-za-promeni-v-nakazatelniya-kodeks.html", "text": "ВМРО-ДПМНЕ настоява за промени в Наказателния кодекс, съобщава македонския телевизионния канал  “Алсат-М . \r\nОпозиционната ВМРО-ДПМНЕ настоява за изменения на алинея 3 от чл. 96 Л на Кодекса, който фиксира срока на давност на десет години за престъпления, за които се полага наказание до пет години затвор, като иска давностния срок да бъде променен на пет години според неофициални източници. \r\nПодобна промяна би освободила от наказателна отговорност бившия премиер Никола Груевски и други висши партийни функционери, обвинени за злоупотреба със служебно положение за  периода 2010-2012 година. \r\nОт ВМРО-ДПМНЕ официално отричат подобни искания за изменения на наказателния кодекс и заявяват, че властта по този начин манипулира гражданите и премества фокуса от важните обществени проблеми.  Юлиян Марков", "date": "2018.07.21", "title": "„Алсат-М“ (Македония): ВМРО-ДПМНЕ настоява за промени в Наказателния кодекс"}
{"url": "http://www.focus-news.net/news/2018/07/21/2547920/afp-grupirovkata-hamas-i-izraelskite-vlasti-sa-postignali-sporazumenie-za-prekratyavane-na-oganya.html", "text": "Групировката „Хамас“ и израелските власти са постигнали споразумение за прекратяване на огъня, съобщава говорителят на палестинската групировка Фавзи Бархум  , цитиран от   AFP . \r\n„С усилията на Египет и ООН ние постигнахме (споразумение) да се върнем към предишното състояние на спокойствие между (израелските)  окупационни власти и палестинските фракции“, зави Бархум. \r\nПри днешните събития загина израелски войник и четирима палестинци. Израел нанесе въздушни удари по цели на групировката „Хамас“ в Ивицата Газа. От там пък бяха изстреляни три ракети по израелската територия.  Юлиян Марков", "date": "2018.07.21", "title": "AFP: Групировката „Хамас“ и израелските власти са постигнали споразумение за прекратяване на огъня"}
{"url": "http://www.focus-news.net/news/2018/07/21/2547916/ria-novosti-reshavaneto-na-kosovskiya-problem-e-vazmozhno-samo-pri-priemlivi-za-belgrad-usloviya.html", "text": "Решаването на косовския проблем е възможно само при приемливи за Белград условия, се казва в коментари на руското външно министерство, съобщава  РИА Новости . \r\nУебсайтът на Външното министерство отбелязва, че руско-сръбските отношения имат характер на стратегическо партньорство, контактите между страните са интензивни. Ситуацията около Косово, заедно с други актуални въпроси, редовно се обсъжда на различни нива. \r\n\"Решително се противопоставя на изкуствени срокове за диалог между Белград и Прищина Ние вярваме, че решението на косовския проблем е възможно само при приемливи условия за Сърбия,\" се посочва в коментара на информационния отдел на  Министерството на външните работи за информация. \r\nКосово обяви независимост  от Сърбия на 17 февруари 2008 година, но държавата не е призната от Сърбия, Русия, Китай, Израел, Иран, Испания, Гърция и редица други държави, пише агенцията.  Юлиян Марков", "date": "2018.07.21", "title": "РИА Новости: Решаването на косовския проблем е възможно само при приемливи за Белград условия"}
{"url": "http://www.focus-news.net/news/2018/07/21/2547931/deputatite-zadalzhiha-ministerski-savet-da-ne-podpisva-dvustranni-sporazumeniya-za-obratno-priemane-na-migranti-obzor.html", "text": "Управляващи и опозиция приеха обща позиция по въпросите за миграцията. Общото решение беше прието единодушно със 177 гласа „за“. Депутатите задължиха Министерски съвет да не подписва двустранни споразумения за обратно приемане на мигранти. Те задължиха правителството и да внесе в Народното събрание позиция за общо решение на ЕС по въпросите на миграцията. В срок до 30 септември кабинетът трябва да представи предложение на България за реформа на Дъблинския регламент. Лидерът на БСП Корнелия Нинова представи решението и благодари за проявения разум. „Благодаря, че подкрепихте предложенията ни и с разумни аргументи ги засилихме и допълнихме“, заяви тя.  \r\nПървоначално проекторешенията бяха две, на ГЕРБ и на БСП. С проекторешението си от ГЕРБ настояваха парламентът да подкрепи позицията на правителството по въпросите за миграцията, изразена на заседанието на ЕС на 28-29 юни 2018 година. Управляващите искаха да се възложи на Министерски съвет да отстоява националните позиции по всички законодателни предложения, свързани с реформата на Общата европейска система за убежище. В решението си от БСП призоваха парламентът да възложи на Министерски съвет да приеме решение срещу обратното приемане на мигранти в България, както и срещу сключването на двустранни споразумения с други членки на ЕС. БСП предложи до 30 септември правителството да представи в парламента предложения за реформа по Дъблинската система за прием на бежанци. \r\nДо консенсуса се стигна по инициатива на премиера Бойко Борисов след разгорещени дебати по темата.  \r\nВ рамките на разискванията, инициирани от БСП, лидерът на левицата Корнелия Нинова заяви, че БСП предлага държавническо решение - кабинетът да се обяви срещу обратно заселване на мигранти. Тя поясни, че то е в подкрепа на Министерски съвет. Според нея предложението на ГЕРБ е капан за Бойко Борисов и дава основание при всяка негова дума да получава упреци и удари, чия позиция изразява на България и на българския народ – на българския национален интерес ли, или партийната позиция на ГЕРБ, или личната му според ситуацията, в която се намира. Нинова заяви, че Борисов създава стимули за привличане на мигранти в страната ни. По думите ѝ в резултат на двойствената политика на правителството за мигрантите в България се ширят всякакви страхове, включително и заради чумата по животните и обезлюдяването на Странджа.  \r\nПредседателят на ПГ на ГЕРБ Цветан Цветанов разкритикува Нинова, че БСП винаги цитират какво прави правителството за миграцията, а не казва какво е направило тяхното. „Страховете, с които се заигравахте в президентската кампания, бяха решения, взети от кабинета „Орешарски“, коментира той. „От 2013 година ситуацията стана много тежка, през втората половина България беше една от засегнатите страни. Тогава страната ни не беше готова, всички бяхме свидетели как влизаха бежанци“, припомни Цветанов. \r\nПремиерът Бойко Борисов призова за спиране на взаимните обвинения и посочи, че ако БСП са останали още малко на власт, са щели да имат 60 хил. мигранти и те са щели да бъдат виновни. Премиерът обърна внимание, че България е единствената държава в ЕС, която се е справила с мигрантите и е давана за пример. Борисов коментира, че Корнелия Нинова му напомня на Ангела Меркел, тъй като и нея са я вкараха в процедурата с мигрантите, както лидера на БСП с козичките. Той призова депутатите да приемат обща позиция и обяви, че е склонен да разговаря с ПГ на ГЕРБ за промяна на тяхното решение. След, което парламентът излезе в почивка, за да обсъди предложението на премиера. „Склонен съм, ще искам 1-2 минути почивка, ще говоря с партията си, все пак съм председател на ГЕРБ“, коментира Бойко Борисов и подчерта, че към момента нито са подписвали споразумение, нито са поемали ангажимент за мигрантите.  \r\nДеница КИТАНОВА", "date": "2018.07.21", "title": "Депутатите задължиха Министерски съвет да не подписва двустранни споразумения за обратно приемане на мигранти (ОБЗОР)"}
{"url": "http://www.focus-news.net/news/2018/07/21/2547924/", "text": "Джейкъб Рийс-Мог осъди Брюксел за неодобрението на плана на правителството за споразумение след Брекзит и заяви: „Правилно си тръгваме!“, пише британският консервативен ежедневник  Daily Express \r\nПресконференция в Брюксел на Мишел Барние предизвика обществено недоволство сред привържениците на „твърд“ Брекзит и ги накара  да поискат от Тереза Мей да промени посоката и да възстанови червените си линии за ограничаване  свободата на движение, невалидност на решенията на Съда на Европейските общности за Обединеното кралство и пълна независимост на Великобритания. \r\nТя е призована да приеме подобрена версия на търговската сделка, която Канада има с ЕС. Този вариант се подкрепя както от привържениците на напускането, така и от мнозина в Брюксел.\" \r\nПланът на министър-председателя беше смятан за \"щедро предложение\" на ЕС и в резултат на това беше критикуван от привържениците на напускането за превръщането на Великобритания във  \"васална държава\" на ЕС, принуждавайки я да приема закони от Брюксел. \r\nРешението на Тереза Мей доведе до оставките на министъра за Брекзит Дейвид Дейвис и външния министър Борис Джонсън. \r\nСега отхвърлянето от страна на Мишел  Барние означава, че спорният план дори няма благословията на Брюксел въпреки усилията на Тереза Май да намери работещ компромис с ЕС. \r\nГоворейки след срещата на министрите от останалите 27 държави-членки на ЕС в Брюксел, Барние разясни, че ЕС няма да приеме плана на британския кабинет като преговорна позиция.  Юлиян Марков", "date": "2018.07.21", "title": "Daily Express: Джейкъб Рийс-Мог осъди Брюксел за неодобрението на плана на правителството за споразумение след Брекзит"}
{"url": "http://www.focus-news.net/news/2018/07/21/2547933/pregled-na-osnovnite-temi-v-britanskiya-pechat-agentsiya-fokus.html", "text": "Мишел Барние отхвърля основни положения от плановете на британското правителство за споразумение след Брекзит, пише британския вестник  The Guardian . \r\nГлавният преговарящ на ЕС Брюксел, Мишел Барние, разгледа детайлно бялата книга на Тереза Май след срещата на министрите от ЕС, като предупреди, че британския премиер  не е предложил на Брюксел твърда основа за преговорите. \r\nВ отражение на широко разпространената загриженост за стабилността на премиера Мей, Барние каза, че ще бъде учтив, но продължава да илюстрира по ясен начин как исканията на Обединеното кралство се отдалечават от червените линии на ЕС и основните принципи. \r\n\"Разбира се, аз не водя преговори въз основа на бялата книга\", заключи Барние след три-часова среща на министрите на ЕС в Брюксел. \r\nГлавният преговарящ на блока също отговори на твърдото отхвърляне  на решението  на ЕС за избягване на твърда граница на остров Ирландия от страна на Тереза Мей, според което Северна Ирландия би останала  в митническия съюз и единния европейски  пазар, докато търговска сделка или друго технологично решение бъде уговорено и може да реши този проблем. \r\nПремиерът се бе ангажирал с разрешаването на проблема, каза Барние и проверките на стоки, преминаващи от Северна Ирландия до останалата част на Обединеното кралство, нямаше да са  същите като създаването на граница в Ирландско море. \r\n\"Не можем да си позволим да губим време по този въпрос\", каза Барние \", и по тази причина сме поканили Великобритания,... Ние работим на базата на това, което беше договорено през март с Тереза Мей.\" \r\nВисокопоставен дипломат заяви,че държавите-членки са били изненадани и разочаровани от агресивния тон на речта на Мей в Белфаст по-рано през деня, в която тя обвини ЕС на търсене за извършване на \"икономическо и конституционно разместване\" на страната. \r\nБританското правителство заяви, че иска да задържи Обединеното кралство в единния европейски  пазар на ЕС за стоки въз основа на общ правилник. За да се избегнат митническите проверки, правителството иска безпрецедентна митническа система, в която Обединеното кралство да събира мита на ЕС, като същевременно има свободата да определя различни тарифи за стоки, предназначени за британския пазар. \r\nБарние заяви, че тази \"улеснена митническа договореност\" повдига практически, правни, икономически и бюджетни въпроси. \r\nБарние също така постави въпроса дали държава извън ЕС би могла да събира митата на ЕС, без да подлежи на надзор от страна на ЕС. Поради тази причина дипломатите на ЕС казват, че британският план никога не може да бъде приет. \r\nЕС също така е дълбоко загрижен, че митническият план ще даде на страните извън блока конкурентно предимство пред европейските си конкуренти, ако Великобритания и други страни използват Обединеното кралство като начин за избягване на по-високи тарифи на ЕС. \"Дали Британските предложения са в интерес на ЕС?\", попита Барние. \r\n*** Джейкъб Рийс-Мог осъди Брюксел за неодобрението на плана на правителството за споразумение след Брекзит и заяви: „Правилно си тръгваме!“, пише британският консервативен ежедневник  Daily Express \r\nПресконференция в Брюксел на Мишел Барние предизвика обществено недоволство сред привържениците на „твърд“ Брекзит и ги накара  да поискат от Тереза Мей да промени посоката и да възстанови червените си линии за ограничаване  свободата на движение, невалидност на решенията на Съда на Европейските общности за Обединеното кралство и пълна независимост на Великобритания. \r\nТя е призована да приеме подобрена версия на търговската сделка, която Канада има с ЕС. Този вариант се подкрепя както от привържениците на напускането, така и от мнозина в Брюксел.\" \r\nПланът на министър-председателя беше смятан за \"щедро предложение\" на ЕС и в резултат на това беше критикуван от привържениците на напускането за превръщането на Великобритания във  \"васална държава\" на ЕС, принуждавайки я да приема закони от Брюксел. \r\nРешението на Тереза Мей доведе до оставките на министъра за Брекзит Дейвид Дейвис и външния министър Борис Джонсън. \r\nСега отхвърлянето от страна на Мишел  Барние означава, че спорният план дори няма благословията на Брюксел въпреки усилията на Тереза Май да намери работещ компромис с ЕС. \r\nГоворейки след срещата на министрите от останалите 27 държави-членки на ЕС в Брюксел, Барние разясни, че ЕС няма да приеме плана на британския кабинет като преговорна позиция. \r\n*** Европейските планове на Тереза Мей „умряха“ за осем минути в Брюксел, пише британският вестник  The Independent . \r\nПреговорите за Брекзит винаги са били най-добре представяни  като вид разговори, които се водят между особено дразнещо дете и негов уморен родител. \r\nТова, че чрез изказване в Белфаст, малко над две години след референдума и с шест услени работа, Тереза Мей най-накрая даде конкретни предложения на ЕС, а Мишел Барние незабавно излезе от кабинета си в Брюксел, за да ги отхвърли е, разбира се, смешно. Не на последно място, тъй като предложенията, които са й отнели две години, за да се постигне „съгласие“ са само \"съгласувани\", в смисъл, че нейният министър за Брекзит и външният министър не са съгласни с тях и напуснаха правителството – така  \"разбирателството\" се разпадна пред очите на публиката. \r\nЗа речта си в Белфаст премиерът  загадъчно забрави за фона, който традиционно я съпровождаше на всички речи за Брекзит, където заемаше гледката на чудесните флорентински църкви или прекрасните зали на Ланкастър и лондонското кметство. \r\nКой ли знаеше, че ще има сложни проблеми и трудности, когато една групичка  от популисти обикаля страната, викайки \"да си върнем контрола над нашите граници\", да спечелим и веднага забрави за проблема с ирландската граница, която пази крехкия мир на острова. \r\nКой можеше да предвиди, че Великобритания, прекарала повечето от последните две години, заплашвайки да задържи задължението си от 40 милиарда щатски долара към ЕС, то същия ще има някои въпроси и ще постави под  съмнение смешното ново предложение на Великобритания тя да събира мита в негова полза. \r\nНа Тереза Мей й отне две години, за да построи пясъчния си замък. На Мишел Барние, на пресконференцията в Брюксел му отне  около осем минути, за да го развали. \r\nСега тя, когато се завърне след лятото, ще има шест седмици, за да построи нов. \r\n*** Тереза Мей определя твърдата граница между Северна Ирландия и Република Ирландия като „немислима“ и смята, че планът одобрен от правителството е правилното споразумение за Великобритания след напускането на Европейския съюз, пише лондонският вестник  Evening Standard . \r\nМинистър-председателят отправи в понеделник в \"Крайбрежната зала\", в Белфаст,  в която обяви, че  публикуваната Бяла книга на правителството представлява \"съгласуван пакет\" за оттеглянето на Обединеното кралство от Европейския съюз. \r\nТереза Мей каза, че планът ще защити изцяло Споразумението от Белфаст и ще гарантира, че няма да има граници, които да разделят Северна Ирландия от останалата част на Обединеното кралство. \r\nПреговорите по Брекзит са достигнали до точка, в която Обединеното кралство и ЕС спорят  това как да се избегне трудна граница. \r\nВ речта си премиерът  каза, че Бялата книга предлага жизнеспособно решение, което удостоява Белфастското споразумение, отговаря на решението от референдума и е полезно за британската икономика. \r\nТя каза, че сега ЕС трябва да развие позицията си, за да продължи напред с преговорите. \r\nТереза Мей  заяви, че \"нашата работа не е да развием Брекзит на теория , а да го направим на практика\". \r\nГоворейки за отношенията на Обединеното кралство със Република Ирландия, министър-председателят каза, че никога няма да има трудна граница между Северна Ирландия и Република Ирландия. \r\n\"Всяко споразумение, което постигаме с ЕС, ще трябва да осигури свободното движение на стоки през границата\", каза тя. \r\nБританският премиер каза, че виждането за твърда граница между Северна Ирландия и Република Ирландия сега е \"почти немислимо\". \r\n\"Незабележимата граница е основополагащ камък, върху който почива Споразумението Белфаст, което позволява справедливо и равно третиране на идентичността, етиката и стремежите на двете общности\", каза тя. \r\n\"Всичко, което подкопава това условие, е нарушение на духа на Споразумението от Белфаст - споразумение, което сме се ангажирали да защитаваме във всичките му части и ЕС казва, че ще уважи\". \r\n\"Това е правилната сделка за Обединеното кралство и аз вярвам, че това е основата за нови и силни отношения с ЕС\", каза тя за предложеното от правителството споразумение.", "date": "2018.07.21", "title": "Преглед на основните теми в британския печат (Агенция \"Фокус)"}
{"url": "http://www.focus-news.net/news/2018/07/21/2547930/evening-standard-tereza-mey-opredeli-tvardata-granitsa-mezhdu-severna-irlandiya-i-republika-irlandiya-kato-nemislima.html", "text": "Тереза Мей определя твърдата граница между Северна Ирландия и Република Ирландия като „немислима“ и смята, че планът одобрен от правителството е правилното споразумение за Великобритания след напускането на Европейския съюз, пише лондонският вестник  Evening Standard . \r\nМинистър-председателят отправи в понеделник в \"Крайбрежната зала\", в Белфаст,  в която обяви, че  публикуваната Бяла книга на правителството представлява \"съгласуван пакет\" за оттеглянето на Обединеното кралство от Европейския съюз. \r\nТереза Мей каза, че планът ще защити изцяло Споразумението от Белфаст и ще гарантира, че няма да има граници, които да разделят Северна Ирландия от останалата част на Обединеното кралство. \r\nПреговорите по Брекзит са достигнали до точка, в която Обединеното кралство и ЕС спорят  това как да се избегне трудна граница. \r\nВ речта си премиерът  каза, че Бялата книга предлага жизнеспособно решение, което удостоява Белфастското споразумение, отговаря на решението от референдума и е полезно за британската икономика. \r\nТя каза, че сега ЕС трябва да развие позицията си, за да продължи напред с преговорите. \r\nТереза Мей  заяви, че \"нашата работа не е да развием Брекзит на теория , а да го направим на практика\". \r\nГоворейки за отношенията на Обединеното кралство със Република Ирландия, министър-председателят каза, че никога няма да има трудна граница между Северна Ирландия и Република Ирландия. \r\n\"Всяко споразумение, което постигаме с ЕС, ще трябва да осигури свободното движение на стоки през границата\", каза тя. \r\nБританският премиер каза, че виждането за твърда граница между Северна Ирландия и Република Ирландия сега е \"почти немислимо\". \r\n\"Незабележимата граница е основополагащ камък, върху който почива Споразумението Белфаст, което позволява справедливо и равно третиране на идентичността, етиката и стремежите на двете общности\", каза тя. \r\n\"Всичко, което подкопава това условие, е нарушение на духа на Споразумението от Белфаст - споразумение, което сме се ангажирали да защитаваме във всичките му части и ЕС казва, че ще уважи\". \r\n\"Това е правилната сделка за Обединеното кралство и аз вярвам, че това е основата за нови и силни отношения с ЕС\", каза тя за предложеното от правителството споразумение.  Юлиян Марков", "date": "2018.07.21", "title": "Evening Standard: Тереза Мей определи твърдата граница между Северна Ирландия и Република Ирландия като „немислима“"}
{"url": "http://www.focus-news.net/news/2018/07/21/2547919/rt-ekvador-veroyatno-shte-predade-dzhulian-asandzh-na-velikobritaniya-v-blizkite-dni-ili-sedmitsi.html", "text": "Еквадор вероятно ще предаде Джулиан Асандж на Великобритания в близките дни или седмици, съобщава руският телевизионен канал  Russia Today . \r\nТова е съобщила главният редактор на телевизията  Маргарита Симонян, цитирайки собствени източници. Според нея Еквадор води разговори с британските власти за бъдещето на  Асандж. \r\nВ английската преса се появяват съобщения за водени подобни разговори, като се цитира британския вестник  The Times. \r\nСпоред близки до австралиеца хора САЩ оказват сериозен натиск върху еквадорските власти, включително за заплахи за блокиране на заем от Международния валутен фонд. \r\nДжулиан Асандж се намира в еквадорското посолство от 2012 година, когато потърси убежище там, защото беше издирван от Швеция по обвинения в изнасилване, но се опасяваше, че шведските власти ще го предадат на САЩ, където според него го заплашва съдебно преследване.  Юлиян Марков", "date": "2018.07.21", "title": "RT: Еквадор вероятно ще предаде Джулиан Асандж на Великобритания в близките дни или седмици"}
{"url": "http://www.focus-news.net/news/2018/07/21/2547938/pregled-na-mezhdunarodnite-novini-do-6-chasa-agentsiya-fokus.html", "text": "Чарли Роули, един от двамата британци, отровени с невропаралитичното вещество „Новичок“ миналия месец е бил изписан от болницата, предава   Reuters. \r\n45-годишният Роули и 44-годишната Доун Стърджес са се почувствали зле, след като са били подложени на отровата в югозападна Англия близо до мястото, където руският двоен агент Сергей Скрипал и дъщеря му Юлия през март бяха атакувани със същата субстанция. \r\n„За мен е удоволствие да потвърдя, че Чарли Роули бе изписан от болницата. Той премина през ужасно преживяване, което малцина от нас могат да си представят“, съобщи представителят на болницата в град Солсбъри Лорна Уилкинсън. \r\nСтърджес почина по-рано този месец и нейната смърт се разглежда като убийство. \r\nВеликобритания обвинява Русия за отравянето на Скрипал, а Кремъл отрича. \r\nПолицията съобщава, че „Новичокът“, използван за убийството на Стърджес се е намирал в малка бутилка, открита в дома на Роули.  \r\n*** Франция и Русия ще доставят съвместно хуманитарна помощ за Сирия, предава   AFP \r\nДвете страни ще доставят хуманитарна помощ за Източна Гута – район, който доскоро беше арена на тежки боеве между опозиционните формирования и правителствените войски. Тази информация е разпространена чрез съвместно изявление на френското президентство и руските власти. \r\nРуски товарен самолет е пристигнал в петък във френското летище Шатору в Централна Франция, за да натовари 50 тона медицинско оборудване и стоки от първа необходимост, осигурени от френската държава. \r\n*** В резултат на потъването на туристическото корабче в щата Мисури са загинали 17 души, сред които и деца, предава  AFP . \r\nКорабчето потъна в четвъртък вечерта поради внезапно разразила се буря и появата на силно вълнение в езерото Тейбъл Рок в щата Мисури на границата с Арканзас. Езерото е местна туристическа атракция.  \r\nВъзрастта на загиналите е от една до 70 години, като сред загиналите е и капитанът, управлявал корабчето. На борда му е имало 31 души, като шест от тях са закарани в болница. \r\n*** Министърът на отбраната на САЩ Джеймс Матис не е съгласен с решението да не се доставят бойни самолети F-35 на Турция, предава  Anadolu Agency . \r\nМатис е изпратил писмо до Сената и Комисията по външни работи в Горната камара, като е заявил, че „Турция е партньор от НАТО и участва в програмата от 2002 година, като доставя част от оборудването за производството на самолетите и има намерение да придобие 100 машини“. \r\nЕвентуално изваждане на Турция от програмата би довело до проблеми с доставянето на произвежданите там компоненти и забавяне на доставките за американската армия, както и би създало сериозни проблеми на производителите.  \r\nСенатът обаче още през май взе решение за изваждане на Турция от програмата, заради намерението за закупуване на зенитно-ракетните комплекси С-400 от Русия. Очаква се забраната да бъде преразгледана.  \r\n*** Израелски войник е загинал на границата с Ивицата Газа при стрелба от палестинска страна, което засилва страховете за ескалация на конфликта в района, предава  AFP . \r\nИзраелската армия съобщи, че войникът е загинал при стрелба от „терористичен отряд“  по израело-палестинската граница. Не се дава информация за името или чина му. \r\nТова е първият израелски войник, който загива от началото на палестинските протести по границата, започнали на 30 март и наричани „Марш на завръщането“. Досега от израелски огън са загинали 149 палестинци, а хиляди са ранени. \r\nДнес Израелската армия нанесе удари по цели на „Хамас“, като при тях са убити трима палестинци, четвърти е загинал при стрелба по границата. \r\nОт Ивицата Газа по-късно бяха изстреляни три ракети, по данни на израелските военни.  \r\n*** Заседанието на комисията по европейските въпроси към македонския парламент приключи без да приеме нито едно изменение на Изборния Кодекс, предава  Макфакс . \r\nПредседателят на комисията Артан Груби прекрати заседанието с мотива, че няма достатъчно време и така или иначе няма да могат да бъдат разгледани всички предложени поправки на Изборния кодекс. \r\nКомисията трябваше да заседава до полунощ. Депутатите от ВМРО-ДПМНЕ в комисията обвиниха председателя, че е бързал да закрие заседанието. Комисията заседава и вчера, като отхвърли една от общо 401-та поправки предложени от главната опозиционна партия. \r\nНа днешното заседание, което беше прекъсвано няколко пъти не беше взето решение по нито една от поправките. \r\n*** При бомбардировки в Южна Сирия са загинали 26 души, съобщават от базираната в Лондон Сирийска обсерватория за човешките права, цитирани от  AFP . \r\nОбсерваторията съобщи, че при последните бомбардировки, извършени от правителствените сили и руската авиация срещу изолирани гнезда на терористичната групировка  „Ислямска държава“ в южната провинция Дераа са загинали 26 души, между които и 11 деца. Съобщава се за сериозни разрушения на жилищната инфраструктура, като са разрушени цели квартали. \r\nСирийското правителство и съюзниците му се опитват да възстановят напълно контрола върху граничната провинция Дераа. \r\nВ сирийския конфликт, от началото му през 2011 година до досега, са загинали 350 000 души, а милиони са принудени да напуснат домовете си. \r\n*** Еквадор вероятно ще предаде Джулиан Асандж на Великобритания в близките дни или седмици, съобщава руският телевизионен канал  Russia Today . \r\nТова е съобщила главният редактор на телевизията  Маргарита Симонян, цитирайки собствени източници. Според нея Еквадор води разговори с британските власти за бъдещето на  Асандж. \r\nВ английската преса се появяват съобщения за водени подобни разговори, като се цитира британския вестник  The Times. \r\nСпоред близки до австралиеца хора САЩ оказват сериозен натиск върху еквадорските власти, включително за заплахи за блокиране на заем от Международния валутен фонд. \r\nДжулиан Асандж се намира в еквадорското посолство от 2012 година, когато потърси убежище там, защото беше издирван от Швеция по обвинения в изнасилване, но се опасяваше, че шведските власти ще го предадат на САЩ, където според него го заплашва съдебно преследване. \r\n*** Доналд Тръмп критикува тези, които го обвиняват, че бил \"твърде мил“ с Владимир Путин, предава  . \r\nПрезидентът на САЩ чрез своя акаунт в социалната мрежа „Туитър“ каза: \r\n„Аз бях жестоко критикуван от медиите с фалшиви новини, че съм бил твърде мил с президента Путин. Навремето на това му викаха „дипломация“. Ако бях гръмогласен и свиреп, щях да бъда критикуван, че съм бил груб. Спомнете си как ме обвинихте,че съм бил груб с Ким Чен-ир. Лицемери!“ \r\n*** Пентагонът отпуска 200 милиона долара за въоръжение на Украйна, предава  . \r\nСредствата са планирани в бюджета за финансовата 2018 година. \r\n„Министерството на отбраната обяви, че ще предостави  200 милиона долара на Украйна за сътрудничество в областта на допълнително обучение на силите за сигурност, оборудване и консултантски  услуги, за да се изградят отбранителните способности на украинските въоръжени сили,\" се казва в съобщението на Пентагона .Общата помощ за Украйна в областта на отбраната надхвърля един милиард долара от 2014 година насам. \r\nПредоставените средства ще бъдат използвани за укрепване на командната структура, системи за предупреждение и сигурни комуникационни системи, оборудване за нощно виждане и военно-медицински цели. \r\nГрафикът на доставките съгласно приетото решение ще бъде определен по-късно, уточняват от Пентагона.", "date": "2018.07.21", "title": "Преглед на международните новини до 6 часа (Агенция \"Фокус\")"}
{"url": "http://www.focus-news.net/news/2018/07/21/2547935/d-r-decho-dechev-e-noviyat-upravitel-na-nzok-obzor.html", "text": "Парламентът избра д-р Дечо Дечев за управител на НЗОК. „За“ кандидатурата му гласуваха 124 народни представители, „против“ – 0 и „въздържали се“ - 1, с което д-р Дечев бе избран за управител с мандат до 12 март 2020 г. Съгласно процедурните правила за избор, кандидатурата му се счита за приета, след като за нея са гласували повече от половината от народните представители.  \r\nИзборът на нов управител на Касата се наложи, тъй като на 20 юни 2018 г. депутатите освободиха проф. Камен Плочев от тази длъжност. След освобождаването на предишния управител, парламентарните групи имаха възможност да предлагат кандидати в срок до 3 юли 2018 г. В този срок постъпи само едно предложение от страна на ПГ на ГЕРБ и „Обединени патриоти“, които издигнаха кандидатурата на д-р Дечо Дечев.  \r\nСлед избора на д-р Дечев министърът на здравеопазването Кирил Ананиев коментира, че д-р Дечо Дечев има пълната му подкрепа. Ананиев изрази надежда заедно с него да реализират новия модел в здравеопазването.  \r\nВ рамките на дебата доц. Георги Йорданов от ПГ на „БСП за България“ коментира, че групата му няма да подкрепи кандидатурата на д-р Дечо Дечев за управител на НЗОК не защото се съмнява в качествата му, а защото постът му е обезвластен. \r\nОт „Обединени патриоти“ обявиха цялостната си парламентарна подкрепа за всички разумни инициативи на д-р Дечо Дечев.  \r\nОт ДПС посочиха, че ще подкрепят д-р Дечо Дечев за управител на НЗОК, но обърнаха внимание, че това е доверие в аванс. \r\nОт своя страна д-р Дечо Дечев заяви, че ако предложенията му бъдат подкрепени, 2019 година ще бъде първата, която НЗОК ще завърши без дефицит. Той обясни, че и лекарствената политика ще се гради на принципите ефикасност и ефективност. \r\nВ свое интервю новоизбраният управител на НЗОК предложи медицинският одит да стане държавна агенция на подчинение на премиера, за да има истински контрол над медицинската дейност, в момента Изпълнителна агенция „Медицински одит“ е към Министерството на здравеопазването. \r\n„Тази агенция трябва да стане със статут на държавна агенция, тоест да е подчинена на премиера на страната или да използваме нейния щаб и бюджет и действително в Касата да има ефективен контрол, защото той в момента отсъства“, каза той. \r\n„Познавам голяма част от хората, работещи в Здравната каса и смятам, че те ще участват в бъдещия екип, който ще направи предлаганите от мен промени“, заяви още новият управител на Касата.  \r\nАгенция „Фокус“ припомня: НЗОК остана без управител, след като на 20 юни 2018 г. парламентът освободи от длъжността управител проф.Камен Плочев. Проф. Плочев бе избран за управител на НЗОК през юли 2017 г. Кандидатурата му беше предложена от ПГ на ГЕРБ и „Обединени патриоти“. През февруари 2018 година проф. Камен Плочев заяви, че му е била отправена заплаха да подаде оставка. „Кой ми е поставил заплахата и кой му е казал да ми я каже, позволете ми да го спестя“, коментира тогава проф. Плочев. Малко по-късно той излезе в болничен. В края на май 2018 г. проф. Плочев поиска да се оттегли от поста си, като се позова на член в Закона за здравето, според който ако три месеца не може да изпълнява задълженията си поради заболяване, може да подаде оставката си и да напусне. След това Надзорният съвет на Касата реши да изпрати писмото на Плочев до парламента и остави на народните представители да решат дали той да бъде освободен. \r\nДеница КИТАНОВА", "date": "2018.07.21", "title": "Д-р Дечо Дечев е новият управител на НЗОК (ОБЗОР)"}
{"url": "http://www.focus-news.net/news/2018/07/21/2547937/ria-novosti-pentagonat-otpuska-200-miliona-dolara-za-vaorazhenie-na-ukrayna.html", "text": "Пентагонът отпуска 200 милиона долара за въоръжение на Украйна, предава  РИА Новости . \r\nСредствата са планирани в бюджета за финансовата 2018 година. \r\n„Министерството на отбраната обяви, че ще предостави  200 милиона долара на Украйна за сътрудничество в областта на допълнително обучение на силите за сигурност, оборудване и консултантски  услуги, за да се изградят отбранителните способности на украинските въоръжени сили,\" се казва в съобщението на Пентагона .Общата помощ за Украйна в областта на отбраната надхвърля един милиард долара от 2014 година насам. \r\nПредоставените средства ще бъдат използвани за укрепване на командната структура, системи за предупреждение и сигурни комуникационни системи, оборудване за нощно виждане и военно-медицински цели. \r\nГрафикът на доставките съгласно приетото решение ще бъде определен по-късно, уточняват от Пентагона.  Юлиян Марков", "date": "2018.07.21", "title": "РИА Новости: Пентагонът отпуска 200 милиона долара за въоръжение на Украйна"}
{"url": "http://www.focus-news.net/news/2018/07/21/2547934/tass-donald-tramp-kritikuva-tezi-koito-go-obvinyavat-che-bil-tvarde-mil-s-vladimir-putin.html", "text": "Доналд Тръмп критикува тези, които го обвиняват, че бил \"твърде мил“ с Владимир Путин, предава  TACC . \r\nПрезидентът на САЩ чрез своя акаунт в социалната мрежа „Туитър“ каза: \r\n„Аз бях жестоко критикуван от медиите с фалшиви новини, че съм бил твърде мил с президента Путин. Навремето на това му викаха „дипломация“. Ако бях гръмогласен и свиреп, щях да бъда критикуван, че съм бил груб. Спомнете си как ме обвинихте,че съм бил груб с Ким Чен-ир. Лицемери!“  Юлиян Марков", "date": "2018.07.21", "title": "ТАСС: Доналд Тръмп критикува тези, които го обвиняват, че бил \"твърде мил“ с Владимир Путин"}
{"url": "http://www.focus-news.net/news/2018/07/21/2547929/the-independent-evropeyskite-planove-na-tereza-mey-umryaha-za-osem-minuti-v-bryuksel.html", "text": "Европейските планове на Тереза Мей „умряха“ за осем минути в Брюксел, пише британският вестник  The Independent . \r\nПреговорите за Брекзит винаги са били най-добре представяни  като вид разговори, които се водят между особено дразнещо дете и негов уморен родител. \r\nТова, че чрез изказване в Белфаст, малко над две години след референдума и с шест услени работа, Тереза Мей най-накрая даде конкретни предложения на ЕС, а Мишел Барние незабавно излезе от кабинета си в Брюксел, за да ги отхвърли е, разбира се, смешно. Не на последно място, тъй като предложенията, които са й отнели две години, за да се постигне „съгласие“ са само \"съгласувани\", в смисъл, че нейният министър за Брекзит и външният министър не са съгласни с тях и напуснаха правителството – така  \"разбирателството\" се разпадна пред очите на публиката. \r\nЗа речта си в Белфаст премиерът  загадъчно забрави за фона, който традиционно я съпровождаше на всички речи за Брекзит, където заемаше гледката на чудесните флорентински църкви или прекрасните зали на Ланкастър и лондонското кметство. \r\nКой ли знаеше, че ще има сложни проблеми и трудности, когато една групичка  от популисти обикаля страната, викайки \"да си върнем контрола над нашите граници\", да спечелим и веднага забрави за проблема с ирландската граница, която пази крехкия мир на острова. \r\nКой можеше да предвиди, че Великобритания, прекарала повечето от последните две години, заплашвайки да задържи задължението си от 40 милиарда щатски долара към ЕС, то същия ще има някои въпроси и ще постави под  съмнение смешното ново предложение на Великобритания тя да събира мита в негова полза. \r\nНа Тереза Мей й отне две години, за да построи пясъчния си замък. На Мишел Барние, на пресконференцията в Брюксел му отне  около осем минути, за да го развали. \r\nСега тя, когато се завърне след лятото, ще има шест седмици, за да построи нов.  Юлиян Марков", "date": "2018.07.21", "title": "The Independent:  Европейските планове на Тереза Мей „умряха“ за осем минути в Брюксел"}
{"url": "http://www.focus-news.net/news/2018/07/21/2547940/ria-novosti-dvama-politsai-sa-zaginali-pri-obstrel-v-degestan.html", "text": "Двама полицаи са загинали при обстрел в руската република Дегестан, съобщава  РИА Новости . \r\nНеизвестни са нападнали полицейски патрул в дагестанския град Кизилюрт в петък вечерта. \r\n„Неустановени лица са открили стрелба с автоматично оръжие по лек автомобил „Лада“, в който са се намирали трима полицаи и са избягали. В резултат на стрелбата двама от полицаите са загинали от раните си на място“, се казва  в изявление на руското Министерство на вътрешните работи.  Юлиян Марков", "date": "2018.07.21", "title": "РИА Новости: Двама полицаи са загинали при обстрел в Дегестан"}
{"url": "http://www.focus-news.net/news/2018/07/21/2547941/reuters-amerikanskata-petrolna-i-gazova-industriya-lobira-protiv-po-strogi-sanktsii-sreshtu-rusiya.html", "text": "Американската петролна и газова индустрия лобира против по-строги санкции срещу Русия, предава  Reuters . \r\nОт сектора се опасяват, че санкциите могат сериозно да навредят на американските инвестиции в руския енергиен сектор, съобщават източници от конгреса за агенцията. \r\nАмериканският сенат е съживил законопроект, който би позволил бързи санкции, ако бъде установена  намеса на Москва в бъдещите избори в САЩ. Както демократите, така и републиканците се опитват да поправят това, което считат за слаба позиция на президента Доналд Тръмп по обвиненията  в намеса на Русия в изборите през 2016 година по време на срещата му с Владимир Путин в Хелзинки. \r\nНай-голямата американска енергийна компания Ексон Мобил е сред фирмите, които и преди това са се противопоставяли на санкциите на САЩ срещу Русия. Противниците твърдят, че санкциите несправедливо наказват американските компании, като позволяват на чуждестранни енергийни конкуренти като Royal Dutch Shell и BP да оперират в най-големия световен производител на петрол.  Юлиян Марков", "date": "2018.07.21", "title": "Reuters: Американската петролна и газова индустрия лобира против по-строги санкции срещу Русия"}
{"url": "http://www.focus-news.net/news/2018/07/21/2547943/predstoyashti-sabitiya-v-stranata-za-21-yuli-agentsiya-fokus.html", "text": "*** \r\nОт 08.30 часа зам.-кметът на Столична община Евгени Крусев ще провери транспортното обслужване в природен парк „Витоша“. Проверката ще се състои на автобусната спирка при Националния исторически музей. \r\n*** \r\nОт 10.00 до 14.00 часа Столична библиотека ще разположи поредната лятна читалня „Зелени библиотеки“ в Южния парк. \r\n*** \r\nОт 10.00 часа в хотел „Маринела“ ще бъде открито Световното първенство по шахмат за незрящи. \r\n*** \r\nОт 11.00 часа на Мемориала „Гарнизонно стрелбище“ ще се проведе възпоменателен митинг-поклонение по повод 76 години от разстрела на Антон Иванов, Петър Богданов, Никола Вапцаров, Георги Минчев, Атанас Романов и Антон Попов. Организатори на възпоменанието са Българската социалистическа партия, Българският антифашистки съюз, обществени, патриотични и творчески организации. \r\n*** \r\nОт 11.00 часа в Южен парк – 3-та част, ще се състои детско представление „Пипи Дългото чорапче” на Театрална къща „Мариета и Марионета”. \r\n*** \r\nОт 13.00 часа в залата 3 на НДК ще се проведе Националното съвещание на БСП „Визия за  България”. Ще бъде представена визията на БСП за развитие на България в  четири приоритетни сфери: икономика и доходи, регионално развитие, здравеопазване, образование. \r\n*** \r\nОт 18.00 часа на лятната сцена при НДК  ще се проведе концерт на група Lilly of the West.  \r\n*** \r\nОт 19.00 часа на лятната естрада в Борисовата градина ще се проведе концерт на Софийски духов оркестър. \r\n*** \r\nОт 19.00 часа пред Регионалния исторически музей ще се проведе концерт на Джаз формация „София”.  \r\n*** \r\nОт 19.30 часа в Гьоте-институт ще бъде открито поредното издание на фестивала за експериментално изкуство „180°“. Темата на тазгодишното издание на фестивала е Елементи. \r\n*** \r\nОт 20.00 часа до главния вход на НДК всеки, който желае да се докосне до магията на космическите тела, ще може да се срещне с българските олимпийци по астрономия и техни ръководители, и да разкрие тайните на небето с помощта на съвременна телескопна техника. Събитието се организира от Сдружение на олимпийските отбори по природни науки (СООПН). \r\n*** \r\n„One Love Tour” ще се проведе на централния площад в Банско. \r\n*** \r\nОт 10.30 часа от центъра на града ще стартира третото издание на любителския крос по планинско бягане „Мечи крос 2018“. \r\n*** \r\nОт 13.00 часа с концерт на фолклорни състави ще бъде открит Международният събор „Кадъ Боаз“, който се провежда в пограничните селища Салаш (България) и Ново Корито (Сърбия). \r\n*** \r\nОт 09.00 часа колекционерът на шахматни фигури Николай Колев ще покаже 21 от комплектите си в туристически комплекс „Акве Калиде“. От 13.00 часа ще започне турнир по шахмат по повод Международния ден на шахмата. \r\n*** \r\nОт 12.00 часа в Експозиционен център „Флора“ в Морската градина ще започне последният ден от първия международен фестивал на бирата „101 Beer Fest“. \r\n***  \r\nОт 10.00 часа на Сцена „Арт Лято“ до ХГ „Борис Денев“ Проект „Арт Лято“ представя „Детско фото лято“ с Марина Чамуркова.  \r\n***  \r\nОт 19.30 часа Църква „Св. Архангели Михаил и Гавраил“ ще се проведе Международен фестивал за класическа музика Arbanassi Summer Music –концертна програма.  \r\n***  \r\nОт 20.00 часа в Летен театър  ще се проведе Официално откриване на Международния фолклорен фестивал.  \r\n***  \r\nОт 21.00 часа на крепостта Царевец Трети сезон на българските оперни театри „Сцена на вековете“ представя: „Зоро“ – мюзикъл по музика на „Джипси Кингс“ и Джон Камерън , в изпълнение на Държавна опера – Варна. \r\n***  \r\nОт 21.30 часа на Сцена „Арт лято“ до ХГ „Борис Денев“  Проект „Арт лято“ представя: Зрелищно огнено шоу с артистите на Fireter.  \r\n***  \r\nОт 23.30 часа на крепостта Царевец ще бъде излъчен Аудио-визуален спектакъл „Царевград Търнов – звук и светлина“. \r\n*** \r\nОт 09.00 часа в Крайдунавския парк (пред сцената на Художествената галерия „Н. Петров“) заместник-кметът на Община Видин Венци Пасков ще открие летен спортен празник за видинчани. Той се организира по инициатива на Ученически спортен клуб - Шампион и Баскетболен клуб „Видабаскет“, със съдействието на Общината. \r\n*** \r\nОт 21 до 26 юли в село Камен бряг ще се проведе Х Лятна приключенска фотоакадемия. \r\n*** \r\nОт  10.00 до 12.00 часа ще се проведат тренировките преди Държавния шампионат по спускане. \r\n*** \r\nОт 10.00 часа ще бъде открито единадесетото издание на „Празник на народния обичай и автентичната носия”. \r\n*** \r\nОт 19.00 часа ще се състои официалната церемония по откриване на „Арена Шумен“. От 17.00 часа на площадката пред централния вход на залата ще има демонстрации по хандбал, футбол, борба, бойни изкуства, мажоретни изпълнения, баскетбол и шахмат с участието на спортните клубове и Ученическата спортна школа „Хан Крум“.", "date": "2018.07.21", "title": "Предстоящи събития в страната за 21 юли (Агенция „Фокус“)"}
{"url": "http://www.focus-news.net/news/2018/07/21/2547944/ria-novosti-v-arzhentina-shte-premine-sreshta-na-ministrite-na-finansite-na-g-20.html", "text": "Финансовите министри и ръководителите на централните банки на страните от Г-20 ще се срещнат в събота и неделя в столицата на Аржентина на ежегодна среща на високо равнище, за да обсъдят най-важните и спешни теми на глобалната икономика, предава   РИА Новости. \r\nОрганизаторите на срещата съобщават, че се очаква участието на 23 министри на финансите, 14 директори на централни банки и 10 ръководителя на международни организации. Сред тях са директорът на МВФ Кристин Лагард и президентът на световната банка Джим Йон-ким. \r\nУчастниците на срещата планират да обсъдят въпросите около пазара на труда и инфраструктурата за по-нататъшно развитие, които са приоритети по време на председателството на Аржентина в Г-20. Също така ще бъдат засегнати въпросите около световната икономика и глобалната данъчна система.  Виктор Турмаков", "date": "2018.07.21", "title": "РИА Новости: В Аржентина ще премине среща на министрите на финансите на Г-20"}
{"url": "http://www.focus-news.net/news/2018/07/21/2547942/aktualna-patna-obstanovka.html", "text": "Ще преобладава слънчево време, с временни увеличения на облачността, по-значителни над Източна България, в следобедните часове - и над планинските райони. Само на отделни места ще превали краткотрайно. Северозападният вятър временно ще отслабне. Температурите слабо ще се повишат и максималните ще бъдат между 28° и 33°. Това съобщиха от  пресцентъра на Агенция \"Пътна инфраструктура\". \r\nОграничения за товарни автомобили: \r\nЗабранява се движението на моторни превозни средства, предназначени за превоз на товари с техническа допустима максимална са над 12 тона, включително състав с ремаркета и полуремаркета, селскостопанска и земеделска техника, трактори и специализирана строителна техника, както следва: \r\n1)\tза периода от 01 юни до 15 септември 2018 г. за дните петък - неделя: Ограниченията важат само за следните участъците от републиканската пътна мрежа: \r\nАМ „Тракия“ ограничението в движението на МПС над 12 т ще бъде както следва: \r\nв петък от 18 ч. до 20 ч. в посока София – Пловдив; \r\nв неделя от 16 ч. до 20 ч. в посока Бургас – София. \r\nАМ „Струма“: \r\nв събота от 10 ч. до 14 ч. в посока п. в. „Даскалово“ – ГКПП „Кулата“. \r\nАМ „Марица“: \r\nв неделя от 16 ч. до 20 ч. в посока Свиленград – АМ „Тракия“. \r\nи за дните петък – от 17:00 часа до 20:00 часа и неделя – от 14:00 часа до 20:00 часа: \r\n•\tпът I-1 с. Ребърково – Ботевград, като движението се пренасочва по път II-16 Ребърково – Своге – София; \r\n•\tпът I-1 Благоевград – ГКПП „Кулата“; \r\n•\tпът I-5 Русе – Велико Търново; \r\n•\tпът I-9 Варна – Бургас; \r\n•\tпът II-99 Бургас – Царево. \r\n2) целогодишно за периода на официалните празници: последния работен ден преди празници – от 16:00 часа до 20:00 часа и последния почивен /празничен/ ден – от 14:00 часа до 20:00 часа. Забраната се отнася за всички периоди, в които е определен повече от един празничен ден.  \r\nЗабраната се отнася за всички периоди, в които е определен повече от един почивен или празничен ден. \r\nОграниченията важат само за участъците от републиканската пътна мрежа, както следва: \r\n•\tВсички автомагистрали;  \r\n•\tпът I-1 с. Ребърково-Ботевград, като движението се пренасочва по път II-16 Ребърково-Своге-София; \r\n•\tпът I-1 Благоевград-ГКПП „Кулата“; \r\n•\tпът I-4 п. в. „Коритна“-Велико Търново-Шумен; \r\n•\tпът I-5 Русе-Велико Търново; \r\n•\tпът I-8 ГКПП „Калотина“-София; \r\n•\tпът I-9 Варна-Бургас; \r\n•\tпът II-18 Околовръстен път София; \r\n•\tпът II-99 Бургас-Царево. \r\nЗабраната не важи за моторни превозни средства, които извършват превози на опасни товари (ADR), живи животни, бързо развалящи се хранителни продукти и товари на температурен режим. \r\nІІ. Състояние на автомагистралите: \r\nАМ „Тракия“: няма. \r\nАМ „Хемус“:  \r\nОбласт София:  \r\nДвижението от км 29+860 до км 35+150 в посока София е ограничено поради ремонтни дейности на виадукт при км 33+600 и тунел „Витиня“. Движението се осъществява двупосочно в платното посока Варна. Срок 20.12.2018 г. \r\nДвижението от км 36+170 до км 36+710 в посока София е ограничено поради аварийно – възстановителни дейности по виадукт „Коренишки дол“ при км 36+450. Движението се извършва двупосочно в платното посока Варна. Срок до 20.12.2018 г. \r\nДвижението по от км 36+770 до км 38+150 в посока Варна е ограничено поради аварийно – възстановителни дейности на виадукт при км 37+920. Движението се осъществява двупосочно в платното посока София. Срок 20.12.2018 г.; \r\nДвижението от км 30+260 до км 47+060 /от п.в. \"Витинска река\" до п.в. Ботевград/ е ограничено за МПС над 12 тона в двете посоки поради ремонтно – възстановителни дейности по виадукт „Коренишки дол“ при км 36+450. Движението се осъществява по обходен маршрут: п.в. \"Витинска река\" – път I-1 /София – Ботевград/ - път II-17 /Ботевград – АМ „Хемус“/ – п.в. Ботевград. Срок 20.12.2018 г. \r\nАМ „Струма“: няма. \r\nАМ „Марица“: няма. \r\nАМ „Черно море“:  \r\nДвижението в участъка Варна – Бургас от км 2+329 до км 3+238 се осъществява при пълно затваряне на платното посока Бургас и двупосочно движение в платното посока Варна поради ремонт на виадукт „Звездица”. Срок до 15.10.2018 г.; \r\nДвижението в участъка Варна – Бургас от км 0+000 до км 8+600 се осъществява с повишено внимание поради ръчно косене на тревни площи. Движението се осъществява съобразно създадената ВОД. Срок 21.07.2018 г. \r\nДвижението по АМ ”Черно море” Варна – Бургас от км 2+000 до км 3+000 се осъ- \r\nществява с повишено внимание поради ремонт на виадукт „Звездица”. Движението се регулира от сигналисти. Срок до 25.07.2018 г. \r\nАМ „Люлин“:  \r\nОбласт София:  \r\nДвижението в тунел „Мало Бучино“ посока София се осъществява в една лента поради активизирало се свлачище в аварийната лента след тунела. Ограничена е активната лента, като движението се извършва в изпреварващата лента. Скоростта на движение се ограничава до 70 км/ч. Срок 31.07.2018 г. \r\nДвижението в участъка София – Перник е ограничено за леки МПС до 12 тона от км 7+100 до км 12+860 поради обрушване на ската при км 9+600. Движението се осъществява по обходен маршрут: в посока Перник се отклонява на п.в. \"Мало Бучино\" по път II-1801 /Околовръстен път София – кв. Суходол – Мало Бучино – Големо Бучино – Перник/. Срок от 10:00 до 18:00 часа до 31.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ \"Люлин\" е затруднено за МПС над 12 т от км 7+100 до км 12+860 поради обрушване на ската при км 9+600. Движението се осъществява с поетапно пропускане в интервал от 2 часа, както следва: от 10:00 до 12:00 часа; от 13:00 до 15:00 часа и от 16:00 до 18:00 часа автомобилите изчакват на определените места. В часовете от 12:00 до 13:00 часа; от 15:00 до 16:00 часа и след 18:00 движението се възстановява. Срок от 10:00 до 18:00 часа на 31.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nДвижението по АМ „Люлин“ в посока София от км 7+100 до км 12+860 е ограничено за всички МПС поради изтичане на кална маса и опасност от срутване на скална маса на пътното платно при км 9+600. Ограничението е от втори тунел „Люлин“ до първи тунел „Мало Бучино“, където движението на всички МПС се осъществява двупосочно в платното посока София – Перник.  \r\nАлтернативни маршрути:  \r\n- за автомобили до 12 тона по път I-1 от пътен възел Драгичево – Владая – София и обратно.  \r\n- само за леки автомобили по път 1801 Перник – Мало Бучино – Суходол и обратно. Път 1801 Перник – Мало Бучино – Суходол е забранен за МПС над 12 тона. Срок до 31.07.2018 г. \r\nОбласт Перник:  \r\nДвижението по АМ Люлин в участъка от п. в. Даскалово до граница с област София е ограничено поради обрушване на ската при километър 9+600. Движението за тежкотоварните МПС над 12 тона се спира поетапно с изчакване на място с продължителност от два часа за периода от 10:00 до 18:00 часа. Леките автомобили се пренасочват по обходен маршрут по път I-1 през Владая и през път III-1801 Големо Бучино – Перник. /Път 1801 Перник – Мало Бучино – Суходол. Път III-1801 е забранен за МПС над 12 тона./ Срок от 10:00 до 18:00 часа до 31.07.2018 г. В петъчните дни ограничението ще е валидно до 15:00 ч., в съботните дни ограничението ще е само от 13:00 до 18:00 ч., в неделните дни ограничения няма да има. \r\nІІI. Въведени ограничения по основните пътни направления: \r\n1. Проходи: \r\n- „Върбишки“ - затворен за всички МПС. Срок: целогодишно;  \r\n- „Златишки“ - затворен за всички МПС. Срок: целогодишно; \r\n- „Айтоски“ - отворен за всички МПС; \r\n- „Котленски“ - отворен за всички МПС; \r\n- „Обзорски“ - отворен за всички МПС; \r\n- „Печинско“ - отворен за всички МПС; \r\n- „Превала“ - отворен за всички МПС; \r\n- „Предел“ - отворен за всички МПС; \r\n- „Републиката“ - отворен за всички МПС; \r\n- „Ришки“ - отворен за всички МПС; \r\n- „Рожен“ - отворен за всички МПС; \r\n- „Троянски“ - отворен за всички МПС; \r\n- „Вратник“ - забранен за МПС над 10 т. Срок: целогодишно; \r\n- „Дюлински“ - забранен за МПС над 3,5 т. Срок: целогодишно; \r\n- „Пампорово“ - забранен за МПС над 3,5 т. Срок: целогодишно;  \r\n- „Петрохан“ - забранен за МПС над 12 т. както и тегленето на ремаркета и полуремаркета. Срок целогодишно; \r\n- „Твърдишки“ - забранен за МПС над 10 т. Срок: целогодишно; \r\n- „Шипка“ - забранено е движението на МПС, предназначени за превоз на товари с технически допустима максимална маса над 12 т от категория N3, както и тегленето на ремаркета и полуремаркета с технически допустима максимална маса над 10 т от категория О4. Срок: целогодишно. \r\nІV. Състояние на републиканската пътна мрежа: \r\nОграничения в движението на МПС по първокласната пътна мрежа: \r\n- път I-1 /Е79/ Граница Румъния-Видин-Монтана-Враца-София-Благоевград-Кулата-граница Гърция: \r\nОбласт Монтана:  \r\nПри км 121+919 се забранява влизането в с. Сумер на тежкотоварни превозни средства над 10 т. по общински път „пътна връзка за с. Сумер. Движението на МПС при км 120+390 от Монтана посока Вършец се отклонява по път ІІІ-1621 Сумер – Вършец. Срок до 22.11.2018 г.; \r\nОбласт София:  \r\nЗабранено е движението на всички МПС в участъка Жерково – Елешница от км 224+600 до км 229+700 поради намален габарит на пътното платно. Срок до 31.08.2018 г.  \r\nОт км 276+162 /Александров мост/ до км 282+485 до г-ца с област Перник – забранено движението на товарни МПС над 12 т. Срок до 13.09.2018 г.  \r\nВъведено е реверсивно движение по път I-1 София – Перник в участъците от км 276+162 /Александров мост/ до км 277+610 /начало четири лентов път/ и от км 278+910 /край четири лентов път/ до км 282+038 /бензиностанция „Лукойл“/ както следва: \r\n- всяка неделя, както и в последния почивен /празничен/ ден, от 10:00 ч. до 18:00 ч.: две ленти за движение в посока влизане в София и една лента за движение в посока изход от София. През останалото време от седмицата остава в сила постоянната организация на движение, която осигурява две ленти в посока изход от София и една лента в посока София. Срок до 31.12.2018 г.;  \r\nДвижението по път I-1 София – Ботевград при Бебреш се извършва с повишено внимание поради свлачище на км 202+650 в посока Ботевград. Срок до 31.07.2018 г.; \r\nДвижението по път София – Перник от км 281+890 (при разклонението за с. Драгичево) се ограничава в една лента за движение в лявото платно, преди кръстовището и отваряне след него при км 282+115. Скоростта на движение се ограничава до 40 км/час. Срок 30.09.2018 г. \r\nОбласт Перник:  \r\nДвижението по път I-1 София – Перник от км 282+485 до км 285+600 в участъка от граница София до кръстовище Драгичево е ограничено за тежкотоварни автомобили с тегло над 15 т . Участъкът е сигнализиран с пътни знаци. Движението е пренасочено по АМ „Люлин“. Срок до 31.01.2019 г. \r\nВъведено е реверсивно движение по път I-1 София – Перник в участъците от км 285+660 /кръстовище Драгичево/ до км 286+847 /бензиностанция „Петрол“/ както следва: \r\n- всеки петък, както и в последния работен ден преди празници, от 12:00 ч. до 20:00 ч., и в първия почивен /празничен/ ден от 08:00 ч. до 14:00 ч.: две ленти в посока Перник и една лента в посока София. През останалото време от седмицата остава в сила постоянната организация на движение, която осигурява две ленти в посока влизане в София и една лента в посока изход от София. По преценка на директорите на ОПУ, съобразно метеорологичните условия и пътната обстановка, реверсивното движение може да бъде отменено или цитираните часови периоди да бъдат променяни. Срок до 10.04.2019 г. \r\nПоради неравности на пътната настилка на път I-1 /Е79/ (с магистрален габарит) от км 23+000 – нов (км 291+500 – стар) до км 24+000 – нов (км 292+500 – стар) – дясно в посока Перник – Кулата скоростта на движение е ограничена на 80 км/ч. Срок до 31.01.2019 г. \r\n- път І-2 Граница Румъния-Русе-Цар Калоян-Разград-Шумен-Девня-Варна: няма. \r\n- път І-3 Гара Бяла-Плевен-Луковит-Коритна-Ябланица-Ботевград:  \r\nОбласт София:  \r\nДвижението н участъка Правец – с. Разлив – Трудовец – Ботевград в участъка от км 193+345 /отклонение за п.в. „Правец“/ до км 204+200 /заустване в път І-1 Видин-Враца-Ботевград/ е ограничено за движение на МПС над 12 т.  \r\nОбходен маршрут: АМ „Хемус“ /за п.в. „Правец“/, път ІІ-17 (Мездра-Ботевград), п.в. І-3, п.в. „Ботевград“ на АМ „Хемус“ и обратно. Срок до 30.09.2018 г. \r\n- път І-4 Коритна-Български Извор-Микре-Севлиево-В. Търново-Омуртаг-Търговище-Шумен:  \r\nОбласт Ловеч: \r\nДвижението по път I-4 „п. в. Коритна – Севлиево“ в участъка от с. Брестница до с. Сопот от км 9+600 до км 24+000 се осъществява с повишено внимание поради машинно и  ръчно косене на банкети и изсичане на храсти. Водачите да се движат със съобразена скорост. Срок до 25.07.2018 г.   \r\n- път І-5 Русе-В.Търново-Шипка-Стара Загора-Хасково-Кърджали-Маказа-граница Гърция:  \r\nОбласт Русе: \r\nДвижението в участъка Русе – разклон за Борово от км 6+630 до км 44+800 се осъществя в една лента на участъци поради частични ремонтни дейности на асфалтовата настилка. Участъкът е сигнализиран временно, като в определените работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nДвижението в участъка Борово – Бяла от км 44+660 до км 52+240 се осъществя в една лента поради частични ремонтни дейности на асфалтовата настилка. Участъкът е сигнализиран временно, като в определени работни участъци движението на МПС се осъществява с пропускателен режим и ограничение на скоростта до 50 км/ч. Движението се регулира от сигналисти. Срок до 30.09.2018 г.  \r\nОбласт Стара Загора: \r\nДвижението по път I-5 Шипка – Габрово през проход Шипка при км 182+000 се осъществява с повишено внимание в една от лентите за движение поради пропадане на асфалтова настилка в дясно платно посока гр. Шипка. Срок до 31.07.2018 г. \r\nОбласт Хасково: \r\nДвижението в участъка Хасково – Димитровград от км 283+050 до км 288+505 се осъществява с повишено внимание поради ремонтни дейности на пътната инфраструктура. В участъка е затворено за движение платното в посока Димитровград. Движението се осъществява двупосочно в платното в посока Хасково в по една лента за посока. Срок до 30.07.2018 г. \r\nОбласт Кърджали: \r\nДвижението по път Черноочене – Кърджали е ограничено за движение на МПС над 15 т. Срок до 21.12.2018 г. \r\nОбходни маршрути: \r\n- направление Хасково – Кърджали: път І-5 – път ІІІ-505 (с. Манастир) – път ІІІ-507 –Г.Войводино – Мост – Чифлик – Кърджали. \r\n- направление Асеновград – Кърджали: път ІІ-58 – път І-5 посока Хасково – път ІІІ-505 (с. Манастир) – път ІІІ-507 – Г. Войводино – Мост – Чифлик – Кърджали. \r\n- направление Минерални бани – Кърджали: път ІІІ-506 – път І-5 посока Хасково  път ІІІ-505 (с. Манастир) – път ІІІ-507 – Г.Войводино – Мост – Чифлик – Кърджали; \r\nДвижението по път Надлез Кирково – ГКПП „Маказа“ – е ограничено за МПС над 3,5 т. Срок до 21.12.2018 г. \r\nДвижение с повишено внимание в участъка надлез Кирково - ГКПП Маказа от км 390+090 до км 390+210 поради извършващи се в близост до пътното платно строително ремонтни дейности. Има ограничение на скоростта. Срок до 31.08.2018 г. \r\n- път І-6 Граница Македония-Гърляно-Кюстендил-Перник-София-Пирдоп-Карлово-Сливен-Карнобат-Бургас:  \r\nОбласт Бургас: \r\nДвижението по път I-6 от км 446+000 до км 454+000 в участъка Карнобат –Соколово се извършва поетапно в една лента и с повишено внимание поради рехабилитация на пътното платно. Организацията на движение е сигнализирана с пътни знаци. Срок до 31.08.2018 г. \r\n- път І-7 Граница Румъния-Силистра-Дулово-Преслав-Върбишки проход-Петолъчката-Елхово-Лесово-граница Турция:  \r\nОбласт Сливен:  \r\nДвижението в участъка от с. Мокрен до п.кр. „Петолъчката“ от км 232+550 до км 233+550 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок 31.08.18 г. \r\nДвижението в участъка от с. Тополчане  до с. Калояново  от км 402+700 до км 405+000 се осъществява в едната лента поради извършване на ремонтни дейности на асфалтовата настилка. Движението се регулира с пътни знаци. Срок до 31.07.18 г. \r\n- път І-8 Граница Сърбия-Драгоман-София-Ихтиман-Пазарджик-Пловдив-Хасково-Капитан Андреево-граница Турция:  \r\nОбласт София:  \r\nДвижението в участъка Вакарел – Ихтиман от км 110+700 до км 118+800 е ограничено за всички МПС поради намален габарит на пътното тяло. Поставена е необходимата сигнализация, указваща ограничението. Срок до 30.09.2018 г. \r\nОбласт Хасково:  \r\nДвижението в участъка гр. Свиленград – Капитан Андреево от км 370+500 до км 377+900 е ограничено за движение поради пропадане на насип.  \r\nОбходен маршрут: гр. Свиленград – ПВ „Свиленград” – АМ „Марица” – ПВ „Капитан Андреево” – с. Капитан Андреево. Срок до 30.11.2018 г. \r\n- път І-9 граница Румъния-Дуранкулак-Балчик-Варна-Бургас-Звездец-Малко Търново-граница Турция:  \r\nОбласт Варна:  \r\nДвижението в участъка Кранево – Варна при км 83+100 е ограничено за движение на МПС над 10 т.; Обходен маршрут: Кичево – Оброчище. Срок до 28.02.2019 г. \r\nКранево - Варна при км 90+775 (Зл.Пясъци) до км100+100 (Варна) се осъществява с повишено внимание поради ръчно косене на тревни площи Срок до 21.07.2018 г.\tОбласт Бургас:  \r\nДвижението в участъка Бургас – к.к. Слънчев бряг от км 202+307 до км 229+639 е ограничено за МПС над 12 тона за летния сезон.  \r\nОбходен маршрут: път I-9 при км 202+307 /разклон за с. Тънково/, път III-9061 Тънково – Александрово, път III-906 Александрово – Каблешково – п.в. „Бургас-север“, по път I-9 при км 229+639 и обратно. Срок до 15.09.2018 г. \r\nДвижението по път Слънчев Бряг – Бургас в участъка при обхода на гр. на Ахелой от км 207+726 до км 212+233 се осъществява в една лента поради изпълнение на строително-монтажни работи а именно “изпарител при км 207+580, нов фундамент на стоманено-решетъчен стълб от реконструкция на ВЛ 20 kV Равда при км 207+680, реконструкция на оптичен кабел на СКАТ ТВ при км 212+011 и реконструкции на ВЛ в подземна мрежа при км 212+120“. СМР се изпълнят на няколко етапа, при които ще се въвежда: скоростта на движение се ограничава на 40 км/ч. в кръстовищата и на 70 км/ч. в останалите участъци. Срок до 01.10.2018 г. \r\nДвижението в участъка Слънчев бряг – Бургас от км 222+849 до км 225+522 километраж по проект /обход Поморие/ или от км 222+289.41 до км 224+962.32 километраж по съществуващ път се осъществява с повишено внимание поради изграждане на второ пътно платно. Движението на МПС се организира в двете ново изградени платна, като скоростта на движение е  намалена до 50 км/ч в участъците на съществуващите кръстовища. Движението се регулира от пътни знаци. Срок до 01.07.2019 г.; \r\nДвижението в участъка Варна – Бургас в района на с. Баня от км 183+920 до км 184+595 се осъществява при стеснение на едното платно за движение поради ремонт на водосток. Работния участък е върху едната пътна лента с дължина до 50 м. Скоростта на движение се ограничена до 50 км/ч. Срок до 30.09.2018 г. \r\nДвижение с повишено внимание по път I-9 от км 165+000 до км 199+000 в участъка ,,Обзор - Влас” се извършва машинно косене на банкети. Организацията на движение е сигнализирана с пътни знаци. Водачите да шофират със съобразена скорост. Срок до 28.07.2018 г.   \r\nІV. Състояние на републиканската пътна мрежа:  \r\n1. Ремонтни дейности и временна организация на движението /ВОД/:  \r\nОПУ-Благоевград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Бургас: \r\nВременно са въведени следните ограничения за движение на МПС: \r\nПът II-99: Движението по път ІІ-99 Бургас – Царево при км 14+882 е забранено за МПС с тегло над 12 т. Движението се регулира от пътни знаци.  \r\nОбходен маршрут: общинския път Черноморец – Созопол. Срок до 31.12.2018 г. \r\nПът III-908: Движението по път III-908 Варовник – Вълчаново ханче от км 20+400 до 39+300 е ограничено на МПС над 10 т. поради стесняване на пътното платно. Срок до 20.12.2018 г. \r\nПът III-7306: Движението по път ІІІ-7306 Черница – Сунгурларе – Чубра е ограничено за МПС над 10 т поради стесняване на пътното платно. Срок 20.12.2018 г. \r\nРемонтни дейности:  \r\nПът II-79: Движението по път II-79 в участъка Константиново – Бургас от км 78+000 до км 84+000 се осъществява с повишено внимание поради ръчно косене на банкети. Организацията на движение е сигнализирана с пътни знаци. Срок до 31.07.2018 г.; \r\nПът III-795: Движението по път III-795 в участъка Крумово градище – Карнобат от км 49+000 до км 53+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. \r\nПът III-906: Движението по път III-906 Гюльовци – кв. „Черно море“ от км 34+100 до км 61+300 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 27.07.2018 г. \r\nПът III-2085: Движението по път III-2085 Просеник – Гюльовци от км 20+000 до км 28+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци.Срок до 20.08.2018 г. \r\nПът III-5392: Движението по път III-5392 от км 5+800 до км 17+900 в участъка Камено – Братово се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г.; \r\nПът III-6008: Движението по път III-6008 000 в участъка надлез завод Лукойл – Камено от км 0+000 до км 16+ се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. \r\nПът III-6009: Движението по път III-6009 в участъка Изворище – Ахелой от км 9+100 до км 28+500 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 27.07.2018 г. \r\nПът III-7306: Движението по път III-7306 Сунгурларе – Пъдарево от км 15+000 до км 19+100 се осъществява в една лента на определени участъци поради цялостно асфалтиране на участъка. Организацията на движение е сигнализирана с пътни знаци. Срок до 31.07.2018 г. \r\nПът III-7907: Движението по път III-7907 в участъка Тръстиково – надлез Братово от км 5+200 до км 16+200 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. \r\nПът III-7909: Движението по път III-7909 кв. „Горно Езерово“ – Братово от км 4+000 до км 12+000 се осъществява в една лента на определени участъци поради частични ремонтни дейности на асфалтовата настилка. Организацията на движение е сигнализирана с пътни знаци. Срок до 31.07.2018 г. \r\nПът III-9061: Движението по път III-9061 Оризаре – Слънчев бряг от км 0+000 до км 7+600 се извършва с повишено внимание поради косене на тревни площи. Организацията на движение е сигнализирана с пътни знаци. Срок до 27.07.2018 г.  \r\nОПУ-Варна: \r\nВременно са въведени следните ограничения за движение на МПС: няма. \r\nРемонтни дейности: \r\nПът III-904: Движението по път III-904 Старо Оряхово – Гроздьово от км 0+000 до км 17+377 се осъществява в една лента поради частични ремонтни дейности на асфалтовата настилка. Организацията за движение е сигнализирана с пътни знаци. Срок до 22.12.2018 г. \r\nОПУ-В. Търново: \r\nВременно са въведени следните ограничения за движение на МПС:  \r\nПът III-407: Движението по път ІІІ-407 Лозен – Полски Тръмбеш е ограничено за движението на МПС с обща маса над 12 т поради намален габарит на пътното тяло.  \r\nОбходен маршрут: Лозен – Драганово – Янтра – Поликраище – Полски Тръмбеш. Срок до 11.01.2019 г. \r\nПът III-504: Движението по път III-504 Стефан Стамболово – Обединение в участъка от км 16+700 до км 26+113 е ограничено за всички МПС поради ремонтни дейности.  \r\nОбходен маршрут: По път Стефан Стамболово – VTR1235 /за Полски Сеновец/, път I-5 /Полски Тръмбеш/, път-502 /Обединение/ и обратно. Срок до 31.10.2018 г. \r\nПът III-514: Ограничено е движението по път III-514 Г. Оряховица – Арбанаси от км 44+090 до км 46+474 поради ремонтни дейности.  \r\nОбходен маршрут: по път II-53 от Г. Оряховица до пътен възел с път I-4 до с.Шереметя, по път VTR 1014 до с. Арбанаси и обратно. Срок до 20.08.2018 г. \r\nПът III-551: Движението по път ІІІ-551 Дебелец – Средни колиби – Елена е ограничено за МПС над 10 т поради намален габарит на пътното тяло.  \r\nОбходен маршрут: Дебелец – В. Търново – Лясковски кантон – Миндя – Елена и обратно. Срок до 11.01.2018 г. \r\nПът III-4073: Движението по път ІІІ-4073 Царски извор – Драганово от км 0+000 до км 5+500 е ограничено поради свлачище.  \r\nОбходен маршрут: Царски извор – Сушица – Драганово и обратно. Срок целогодишно. Срок до 11.01.2019 г. \r\nПът III-4082: Движението по път ІІІ-4082 Чешма – Кесарево е ограничено за МПС над 3,5 т поради намален габарит на пътното тяло. Срок до 11.01.2019 г. \r\nОбходен маршрут: Чешма – Сливовица – Горско Ново село – Джулюница – Кесарево. \r\nРемонтни дейности: \r\nПът ІІІ-662: Движението по път ІІІ-662 Твърдица – Елена в участъка от км 47+800 до км 48+000 се осъществява в една лента поради пропадане на пътното платно и наличие на свлачище. Срок до 11.01.2019 г. \r\nОПУ-Видин: \r\nВременно са въведени следните ограничения за движение на МПС:  \r\nПът III-1411: Движението по път III-1411 с. Слана Бара – Видин при км 24+990 е ограничено за МПС над 5 т поради компрометирано експлоатационно състояние на мост.  \r\nОбходен маршрут: Видин – път II-14 до пътно кръстовище на км 3+217 през с. Слана Бара до път III-1411. Срок до 30.07.2018 г.  \r\nПът III-1411: Движението по път III-1411 с. Буковец – с. Слана бара от км 24+162 до км 26+664 в участъка между с. Буковец и с.Слана бара е ограничено за всички МПС поради авариен ремонт на мост над р. Тополовец.  \r\nОбходен маршрут: от Видин до с. Слана бара и обратно: Път I-1/Видин-Димово/, път II-14 /Видин-Кула/ до п.к. „Вила Пчела” при км 3+217, общински път, път III-1411 /с. Слана бара/. Срок до 31.07.2018 г. \r\nРемонтни дейности: няма. \r\nОПУ-Враца: \r\nВременно са въведени следните ограничения за движение на МПС: \r\nПът II-11: Движението по път ІІ-11 Оряхово – Лесковец – граница с област Плевен от км 118+000 до км 119+000 е ограничено за МПС над 3.5 т. поради свлачищни процеси и деформации в асфалтовата настилка. \r\nОбходен маршрут: Оряхово – Селановци /път ІІІ-306/ Галово – Остров /пътища ІV-ти клас/-път ІІ-11-граница Плевен. Срок 31.12.2018 г. \r\nПът ІІ-11: Движението по път ІІ-11 Мизия – Оряхово в гр. Оряхово от км 115+831 до км 117+403 е ограничено за всички автомобили поради ремонтни дейности по воден цикъл.  \r\nОбходни маршрути: в направление Плевен – Ферибот Оряхово: За автомобили до 10 т. по улици в гр. Оряхово.  \r\nЗа автомобили над 10 т.: по път III-306 през село Селановци, път II-11 Оряхово – Мизия през гр. Мизия, път II-15 Мизия – Оряхово – ферибот Оряхово. Движещите се в направление ферибот Оряхово – Плевен ползват същия маршрут. Ограничението е сигнализирано с пътни знаци, съгласно проект за временна организация. Срок до 26.08.2018 г. \r\nПът II-11: Движението по път II-11 Лом – Козлодуй в района на гр. Козлодуй от км 83+700 до км 89+009 е ограничено поради основен ремонт /рехабилитация/ на пътя.  \r\nОбходен маршрут: По уличната мрежа на гр. Козлодуй \r\nОграничението е сигнализирано с пътни знаци, съгласно проекта за временна организация. Срок 31.08.2018 г. \r\nПът ІІІ-161: Движението по път ІІІ-161 Ребърково – Люти дол от км 0+000 до км 8+700 се осъществява при стеснение в двете посоки и ограничение за движението на МПС над 12 т от км 0+000 до км 5+900 поради свлачищни процеси. Срок 31.12.2018 г.  \r\nПът III-308: Движението по път ІІІ-308 Своде – Караш – Хубавене – Роман в участъка от село Караш до село Хубавене е ограничено поради свлачище от км 25+000 до км 25+200. Срок 31.12.2018 г. \r\nОбходен маршрут: Роман – Ябланица – Осикова Лъкавица – Правешка Лъкавица – Караш за пътуващите от Роман за Караш. Ябланица – Роман – Хубавене за пътуващите от София и Ловеч.  \r\nРемонтни дейности: \r\nПът II-11: Движението по път II-11 в участъка с. Остров – с. Горни Вадин от км 124+158 до км 154+100 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Срок до 30.07.2018 г. \r\nПът III-101: Движението по път III-101 Михайлово – Хайредин – Гложене от км 66+000 до км 86+750 се извършва двупосочно в една лента поради частични ремонтни дейности на асфалтовата настилка. Работният участък е сигнализиран с пътни знаци. Срок до 30.08.2018 г. \r\nПът III-1002: Движението по път III-1002 Враца – Леденика се осъществява при стесняване на една от лентите за движение от км 5+150 до км 5+200 поради деформация на пътната настилка. Срок до 31.12.2018 г. \r\nПът III-1301: Движението по път III-1301 Криводол – Галатин от км 1+000 до км 3+700 се осъществява при стесняване на една от лентите поради частични ремонти на асфалтовата настилка и почистване на окопи. Срок до 30.07.2018 г. \r\nПът ІІІ-1306: Движението по път ІІІ-1306 Горно Пещене – /път ІІ-15/ от км 62+000 до км 62+300 се осъществява с повишено внимание поради възникнали свлачищни процеси. Една от лентите за движение е стеснена, като ограничението е сигнализирано с пътни знаци. Срок 31.12.2018 г. \r\nОПУ-Габрово: \r\nВременно са въведени следните ограничения за движението на МПС: \r\nПът IІ-44: Движението по път IІ-44 Драгановци – Габрово от км 18+000 до км 18+965 е ограничено за товарни автомобили над 5 т. поради ремонт на пътно съоръжение при км 18+693. Движението по направление Габрово – Севлиево се организира по следния Обходен маршрут: Товарните автомобили над 5 т се отклоняват на пътен възел \"Попови\" по път III-5004 към с. Рязковци, оттам по път III-4403 към с. Козирог и по път III-4041 към гр. Севлиево. Поставена е необходимата сигнализация. Срок до 12.09.2018 г. \r\nПът IІ-44: Движението по път II-44 Севлиево – Габрово от км 18+000 до км 18+965 в района на с. Новаковци е ограничено за всички МПС поради ремонт на пътно съоръжение при км 18+693.  \r\n- Движението по направление Габрово – Севлиево се организира по следния Обходен маршрут: По път III-4402 през селата Горна Росица, Райновци, Враниловци и гр. Севлиево.  \r\n- Движението по направление Севлиево – Габрово е организирано по път III-4402 през селата Горна Росица, Гъбене, Райновци, Враниловци и гр. Габрово. Поставена е необходимата пътна сигнализация. Срок до 12.09.2018 г. \r\nПът III-403: Движението по път III-403 с. Кормянско – с. Малък Вършец при км 10+080 е ограничено за МПС с ширина, включително на товара, по-голяма от 3,30 м поради стеснен участък при мост над р. Крапец. Сигнализирано е с пътен знак В15.  \r\nОбходен маршрут: за МПС над 3,30 м по път III-401 Граница Ловеч - /Кормянско – Малък Вършец/ - при км 46+800 по общински път до III-403 в с. Малък Вършец. Срок до 31.12.2018 г. \r\nПът III-3011: Движението по път III-3011 Крамолин – В. Търново от км 22+129 до км 28+380 е ограничено за МПС над 10 т поради намален габарит на пътното тяло при км 26+444. Срок до 31.08.2018 г. \r\nПът III-5004: Движението по път III-5004 Граница В. Търново – Дряново – Габрово – граница Ст. Загора от км 10+940 до км 11+829 съвпадащ с ул. Малина в гр. Габрово е ограничено поради извършване на строителни дейности.  \r\nОбходен маршрут: за квартал Чехлевци: по път III-5004, път II-44, път III-4404. Поставена е необходимата сигнализация. Срок до 31.08.2018 г. \r\nРемонтни дейности: \r\nПът II-44: Движението по път II-44 Севлиево – Драгановци от км 0+000 до км 14+600 се осъществява с повишено внимание поради извършване на строително монтажни работи. Срок до 22.06.2019 г. \r\nПът II-44: Движението по път II-44 Драгановци – Габрово в участъка от км 14+600 до км 23+978,36 и от км 25+731 до км 28+972,75 се осъществява поетапно двупосочно първо в дясната свободна лента, после в лявата пътна лента поради ремонт на пътно съоръжение при км 20+484. Срок до 31.07.2018 г. \r\nПът II-44: Движението по път II-44 Севлиево – Драгановци от км 7+331 до км се 13+138 се осъществява в една лента поради ремонт на пътни съоръжения при км 7+331, км 8+693 и км 13+138 и укрепителна стена при км 11+735. Срок до 31.10.2018 г. \r\nПът III-5006: Движението по път III-5006 Габрово – Стоманеците при км 7+060 се осъществява с повишено внимание поради пропаднал участък на асфалтова настилка. Една от лентите за движение е стеснена, поставена е сигнализация. Срок до 31.08.2018 г. \r\nОПУ-Добрич: \r\nВременно са въведени следните ограничения за движение на МПС: няма. \r\nРемонтни дейности:  \r\nПът II-29: Движението по път II-29 Варна – Добрич в участъка от км 25+830 до км 43+515 се осъществява с повишено внимание поради частични ремонтни дейности на асфалтовата настилка. Движението е регулирано с пътни знаци. Срок 31.07.2028 г. \r\nПът II-71: Движението по път II-71 от км 80+500 до км 101+000 се осъществява с повишено внимание поради частични ремонтни дейности на асфалтовата настилка. Движението се регулира с пътни знаци. Срок 22.08.2018 г. \r\nПът II-97: Движението по път II-97 Околовръстен път на гр. Добрич от км 7+824 до км 16+539 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок 30.09.2018 г. \r\nПът III-901: Движението по път III-901 Камен бряг – Каварна от км 17+000 до км 36+000 се осъществява с повишено внимание поради ремонтни дейности на асфалтовата настилка. Движението се регулира с пътни знаци. Срок до 21.07.2018 г. \r\nОПУ-Кюстендил: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІІ-107: Движението по път III-107 в района на Рилски манастир от км 27+600 до км 27+800 се осъществява в една лента поради свличане на скална маса на пътното платно. Участъкът е сигнализиран с пътни знаци. Срок до 31.07.2018 г. \r\nПът ІІІ-623: Движението по път ІІІ-623 в участъка Бобов дол – Жедна от км 14+800 до км 15+560 се осъществява с повишено внимание поради изграждане на ново трасе (усвояване на нови площи от км 14+850 до км 15+550). Сигнализирано съгласно проект за временна организация и безопасност на движението. Срок до 08.09.2018 г. \r\nПът ІІІ-6222: Движението по път ІІІ-6222 Смоличано – Пелатиково от км 10+000 до км 14+000 е ограничено поради пропадане на част от пътното платно при км 10+650, км 11+720, км 12+830 и км 13+360. Срок до 31.08.2018 г. \r\nОПУ-Кърджали: \r\nВременно са въведени следните ограничения за движение на МПС:  \r\nПът III-5009: Движението по път ІІІ-5009 Зорница – Бели пласт – Стремци – Черноочене – Кърджали е ограничено за МПС над 12 т.  \r\nОбходен маршрут: по път I-5 Хасково – Кърджали и път III-507 Кърджали – Мост през с. Мост. Срок до 21.12.2018 г. \r\nРемонтни дейности: \r\nПът III-507: Движението по път III-507 Кърджали – Мост в участъка гр. Кърджали – Седловина от км 2+100 до км 2+200 се осъществява с повишено внимание поради строително-ремонтни дейности. Срок до 03.08.2018 г. \r\nОПУ-Ловеч:  \r\nВременно са въведени следните ограничения за движение на МПС: \r\nПът ІІ-35: Движението по път ІІ-35 Плевен – Троян в участъка на обходен път на гр. Ловеч от км 43+000 до км 44+400 е ограничено за всички МПС поради ремонтни работи в тунел „Ловеч”. \r\nОбходен маршрут за МПС до 12 тона: по улици през центъра на гр. Ловеч.  \r\nОбходни маршрути за товарни автомобили над 12 т.: \r\n● За движещите се за и от гр. Троян: от гр. Ловеч, пътен възел „Софийска” по път ІІІ-401 през с. Изворче и с. Соколово до път І-4 при с. Микре, по път І-4 до пътен възел „Абланица” и по път ІІ-35 за гр. Троян и обратно. Движещите се от Троян към Плевен ползват същия маршрут. \r\n● За движещите се от гр. Варна и гр. Севлиево към гр. Ловеч и гр. Плевен от пътен възел Севлиево при км 85+700 на път І-4, по път ІІІ-403 Кормянско – Малък Вършец и път ІІІ-401 П. Славейково – Ловеч до гр. Ловеч, пътен възел „Баховица”. \r\n● За движещите се от гр. Варна и гр. Севлиево към гр. Ловеч и гр. Плевен, които са пропуснали обхода по път ІІІ-403 и ІІІ-401, на път І-4 при пътен възел „Абланица” се насочват с табели Ж3 към кръстовището на път І-4 с път ІІІ-401 при с. Микре, от там по съществуващата организация към гр. Ловеч и гр. Плевен. \r\nДвижението се регулира с пътни знаци. Срок до 30.11.2018 г. \r\nПът III-358: Движението по път III-358 Ябланица – Гложене в участъка от кръстовище за м. Нановица до кръстовище за с. Малък извор от км 71+169 до км 72+935 е ограничено поради ремонт на мостови съоръжения. Движението се регулира с пътни знаци. Срок до 31.08.2018 г. \r\nОбходен маршрут: по път III-358 от кръстовище с. Малък извор до гр. Ябланица, по път I-3 гр. Ябланица – пътен възел „Коритна”, по път I-4 пътен възел „Коритна”- м. Боаза, по път III-305 м. Боаза - с. Гложене, по път III-358 с. Гложене - кръстовище с. Нановица. \r\nПът III-3504: Движението по път III-3504 Ловеч – Орляне в участъка с. Радювене – разклон за с. Катунец е ограничено за МПС над 3,5 т поради отнесено крило на мост при км 9+836 в с. Радювене. \r\nОбходен маршрут за МПС до 3,5 т: по уличната мрежа на с. Радювене; \r\nОбходен маршрут за МПС над 3,5 т: гр. Ловеч – Изворче – Соколово – Киркова махала – Угърчин – Орляне и обратно. Срок до 31.07.2018 г. \r\nРемонтни дейности:  \r\nПът ІІ-35: Движението по път ІІ-35 Плевен – Троян в района на обходен път на гр. Ловеч от км 37+000 до км 42+600 се осъществява в едно платно поради ремонтни дейности по настилката и мостовите съоръжения. Затворено за движение е платното посока Троян, като движението се осъществява двупосочно в платното посока Плевен. Движението се регулира с пътни знаци. Срок до 30.08.2018 г. \r\nПът II-35: Движението по път II-35 Плевен – Кърнаре в град Троян от км 70+911 до км 73+201 се осъществява с повишено внимание поради довършителни ремонтни работи по банкетите. Водачите да се движат с повишено внимание и съобразена скорост. Срок до 31.08.2018 г. \r\nОПУ-Монтана: \r\nВременно са въведени следните ограничения за движение на МПС:  \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 10.01.2019 г. \r\nПът ІІІ-112: Движението по път ІІІ-112 Тополовец – Монтана е ограничено за МПС над 12 т поради изпълнение на строително-монтажни работи. \r\nОбходен маршрут: път І-1/Е-79/ Видин – Димово – Ружинци – Белотинци – Смоляновци – Монтана и обратно. Автомобилите до 12 тона да се движат с повишено внимание. Срок до 20.12.2018 г. \r\nПът III-112: Движението по път III-112 Дъбова махала – Брусарци от км 10+500 до км 16+227 е ограничено за всички МПС поради извършване на строително –монтажни работи. \r\nОбходен маршрут: за движение от Брусарци до Дъбова махала е по III-112 Славотин – Смирненски – Крива бара до Кръстовище с РП III-114 Дондуково – Динково – Тополовец и обратно. Срок до 02.08.2018 г. \r\nПът III-8104: Движението по път ІІІ-8104 Замфирово – Пърличево от км 7+000 до км 7+700 е ограничено за всички МПС поради пропадане на участък от пътното платно.  \r\nОбходен маршрут: по път ІІ-81 Боровци – Монтана, път І-1 /Е-79/ Монтана – Сумер, път ІІІ-1621 Сумер – Пърличево и обратно. Срок до 14.09.2018 г. \r\nРемонтни дейности: \r\nПът ІІ-81: Движението по път ІІ-81 Петрохан – Бързия при км 54+500 се осъществява двупосочно в една лента поради срутване на водосток и подпорна стена. Движението е сигнализирано с пътни знаци. Срок до 31.07.2018 г.  \r\nОПУ-Пазарджик:  \r\nВременно са въведени следните ограничения за движение на МПС: \r\nПът III-3704: Движението по път III-3704 Пазарджик – Ветрен при км 11+485 в с. Бошуля е ограничено за МПС над 10 т.  \r\nОбходен маршрут: гр. Пазарджик, път I-8 с. Звъничево – Септемврийски ханчета, път III-8402 гр. Септември, кръгово кръстовище с път III-3704 с. Бошуля. Срок до 18.09.2018 г. \r\nРемонтни дейности: няма. \r\nОПУ-Перник: \r\nВременно са въведени следните ограничения за движение на МПС: \r\nПът ІІІ-637: Движението по път ІІІ-637 от с. Мрамор до разклон за с. Лева река е ограничено за МПС над 10 т. Срок до 31.12.2018 г. \r\nРемонтни дейности: няма. \r\nОПУ-Плевен: \r\nВременно са въведени следните ограничения за движение на МПС:  \r\nПът ІІІ-301: Движението по път III-301 край регулация с. Козар Белене – начало регулация гр. Левски от км 1+750 до км 5+753 е ограничено за МПС общо тегло над 7 т. \r\nОбходен маршрут: път III-303 Българене – Малчика – Аспарухово – Левски. Срок – целогодишно. \r\nПът ІІІ-304: Движението по път III-304 Изгрев – Трънчовица – Бацова махала – Новачене – Дебово от км 0+030 до км 24+650 е ограничено транзитното движение на МПС над 15 т. \r\nОбходен маршрут: по път ІІ-34 Плевен – Никопол. Срок – целогодишно. \r\nПът ІІІ-306: Движението по път III-306 Луковит – Оряхово в участъка Червен бряг – Чомаковци от км 9+715 до км 19+207 е ограничено поради демонтиране стоманен мост над река Искър преди с. Чомаковци. \r\nОбходен маршрут: (Кнежа – Искър – Долни Дъбник – Телиш – Луковит) За движещите се МПС по път I-3 Бяла-Ботевград от гр. Луковит транзитно през гр. Червен бряг към с. Чомаковци, начало обход с кръстовище с РП III-306, в гр. Луковит,  км 138+767, оттам отбивния маршрут следва трасето на път I-3 през с. Радомирци до обхода на гр. Долни Дъбник, гр. Искър и гр. Кнежа до кръстовище с път III-306 в гр. Кнежа и след това по трасето на път III-306 до с. Чомаковци. Срок до 04.07.2019 г. \r\nПът ІІІ-3004: Движението по път III-3004 Опанец – Долна Митрополия от км 0+000 до км 6+125 в района на с. Опанец е ограничено транзитно движение на МПС над 3.5 т. \r\nОбходен маршрут: по път І-3 Бяла – Плевен – Ботевград (от п.в. \"КАТ\" на км 88+973 към п.в. на км 95+099). Срок – целогодишно. \r\nПът ІІІ-3005: Движението по път III-3005 Ясен – Търнене – Градина в района на с. Ясен от км 1+793 до км 4+223 е ограничено за движение на МПС над 3.5 т, осигурен е сигнализиран обходен маршрут; Срок – целогодишно. \r\nПът ІІІ-3005: Движението по път III-3005 Ясен – Търнене – Градина – Петърница – Бъркач – Беглеж, в района на с. Беглеж от км 21+062 до км 27+123 е ограничено за МПС над 8 т. \r\nОбходен маршрут: път ІІІ-3502 Брестовец – Горталово – Беглеж – Бежаново – Ъглен. Срок – целогодишно. \r\nПът ІІІ-3006: Движението по път III-3006 Радомирци – Рупци – Червен бряг от км 8+904 до км 9+221 в участъка на свлачище в землището на гр. Червен бряг е ограничено за МПС над 12 т. \r\nОбходен маршрут: по път І-3 до гр. Луковит, кръстовище с път ІІІ-306, дясно, до гр. Червен бряг и обратно. Срок – целогодишно. \r\nРемонтни дейности: \r\nПът ІІ-35: Движението по път ІІ-35 Плевен – Ловеч от км 13+600 до км 25+384 се осъществява с повишено внимание поради частични ремонтни дейности на асфалтовата настилка. Движението е сигнализирано с пътни знаци. Срок до 15.09.2018 г.; \r\nОПУ-Пловдив:  \r\nВременно са въведени следните ограничения за движение на МПС: \r\nПът II-86: Движението по път II-86 Асеновград – Нареченски бани е ограничено за МПС с височина над 4 м. през тунелите. \r\nОбходен маршрут: път III-866 Кричим – Девин. \r\nПът ІІІ-667: Движението по път III-667 Плодовитово – Първомай – Асеновград при км 6+832 в района на мост над р. Марица е ограничено за МПС над 5 т поради намален габарит на пътното платно на стоманения мост на р. Марица. \r\nОбходен маршрут: път ІІ-66 Стара Загора – Поповица и път І-8 София – Пловдив – Свиленград. \r\nПът III-804: Движението по път III-804 Поповица – Болярци е ограничено за МПС над 12 т поради намален габарит на пътното платно на мост в с. Поповица. Срок до 21.12.2018 г. \r\nПът III-8611: Движението по път III-8611 Белица – Загражден – Давидково в участъка от км 13+500 от Държавно ловно стопанство ”Кормисош” след с. Белица до границата с област Смолян при км 18+431 е ограничено за всички МПС. Срок до 21.12.2018 г. \r\nРемонтни дейности:  \r\nПът II-86: Движението по път II-86 Пловдив – Асеновград от изхода на гр. Пловдив до гр. Асеновград се извършва двупосочно в едното платно поради ремонтни дейности в участъка. Срок до 15.09.2018 г. \r\nПът III-861: Движението по път III-861 Югово – Лъки се осъществява в една лента поради пропадане на част от пътното платно. Движението се регулира с пътни знаци. Срок до 03.08.2018 г. \r\nОПУ-Разград: \r\nВременно са въведени следните ограничения за движение на МПС: няма. \r\nРемонтни дейности: няма. \r\nОПУ-Русе: \r\nВременно са въведени следните ограничения за движение на МПС:  \r\nПът ІІІ-202: Движението по път III-202 Русе – Щръклево – Нисово – Кацелово при км 36+945 е ограничено за МПС над 10 т поради компрометирано експлоатационно състояние на мост до с. Кацелово при км 36+945 над р. Черни Лом. Едната лента е затворена за движение и е въведен пропускателен режим по свободната лента за движение. Въведено е ограничение на скоростта 40 км/ч. Срок до 30.10.2018 г. \r\nРемонтни дейности:  \r\nПът II-21: Движението по път ІІ-21 Русе – Мартен от км 0+000 до км 0+293 се осъществява с повишено внимание и ограничение на скоростта до 40 км/ч поради ремонтни дейности на пътното платно. Участъкът е сигнализиран със светлинна, вертикална и хоризонтална сигнализация. Срок до 10.09.2018 г. \r\nПът II-54: Движението по път гара Бяла – Ценово от км 0+000 до км 13+100 се осъществява с повишено внимание поради рязане на храсти, профилиране на пътни банкети, почистване на канавки и частични ремонтни дейности по асфалтовата настилка. Срок до 31.10.2018 г. \r\nПът III-501: Движението по път ІІІ-501 Русе – Басарбово при км 5+976 се извършва в едната лента с пропускателен режим поради авариен ремонт на дясна тротоарна конзола на мостово съоръжение. Участъкът е сигнализиран съгласно Наредба №3 за ВОБД. Въведено е ограничение на скоростта до 20 км/ч. Срок до 31.10.2018 г. \r\nОПУ-Силистра:  \r\nВременно са въведени следните ограничения за движение на МПС:  \r\nПът III-701: Ограничено движение по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.  \r\nОбходен маршрут за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.07.2018 г. \r\nРемонтни дейности: \r\nПът ІІІ-235: Движението по път ІІІ-235 Зафирово – М. Преславец от км 39+117 до км 52+970 се осъществява в една лента с повишено внимание поради частичен ремонт на настилката и подмяна на бордюри. Срок до 20.11.2018 г. \r\nПът ІІІ-701: Движението по път ІІІ-701 Грънчарово – Тодор Икономово в участъка от кръстовището с път І-7 /Дулово – Шумен/ до границата с област Шумен от км 0+000 до км 12+300 се осъществява с повишено внимание в едната лента поради извършване на превантивен ремонт. Срок до 20.11.2018 г. \r\nПът ІІІ-2307: Движението по път ІІІ-2307 с. Овен – Главиница, в участъка с. Овен – с. Руйно, от км 0+000 до км 6+209 се осъществява в една лента поради превантивен ремонт. Движението се регулира със сигналисти, пътни знаци и конуси. Срок до 20.11.2018 г. \r\nОПУ-Сливен: \r\nВременно са въведени следните ограничения за движение на МПС: няма. \r\nРемонтни дейности: \r\nПът ІІ-57: Движението по път ІІ-57 в участъка от с. Пет могили до с. Новоселец от км 31+900 до км 40+650 се осъществява с повишено внимание поради частични ремонтни дейности на асфалтовата настилка, СПР по два броя съоръжения и отводнителни дейности. Движението се регулира с пътни знаци. Срок до 01.02.2019 г. \r\nОПУ-Смолян: \r\nВременно са въведени следните ограничения за движение на МПС:  \r\nПът II-86: Движението по път ІІ-86 гр. Смолян – с. Средногорци от км 108+350 /с. Влахово/ до км 109+450 /разклона за с. Тикале/ е ограничено за всички МПС поради срутване на скална маса на пътното платно. \r\nОбходен маршрут: Смолян - Чокманово - Смилян - Рудозем - Средногорци и обратно. Срок до 31.10.2018 г. \r\nПът II-86: Движението на МПС под 12 т по път ІІ-86 гр. Смолян – с. Средногорци в района на свлачище при км 109+450 се осъществява по ново изграден обходен общински път между с. Влахово, отклонението за с. Тикале и път II-86. Срок до 31.08.2018 г. \r\nПът III-861: Движението по път III-861 в отсечката гр. Лъки – пътно кръстовище за хижа Момчил юнак е ограничено за МПС с тегло над 12 т поради намален габарит на пътното тяло. Срок до 31.10.2018 г. \r\nПът ІІІ-8631: Движението по път ІІІ-8631 Момчиловци – Славейно – местност Момина вода от км 0+000 до км 5+993 е ограничено да се движат автомобилите с маса над 12 т. без ремаркета и полуремаркета, поради стеснен габарит. Движението в района се регулира с пътни знаци. Срок до 31.10.2018 г. \r\nПът ІІІ-8683: Движението по път ІІІ-8683 с. Арда – с. Горна Арда от км 27+000 до км 29+500 е ограничено за МПС с тегло над 10 т поради пропадане и стеснение на една от пътните ленти. Движението в района се регулира с пътни знаци. Срок до 31.10.2018 г. \r\nРемонтни дейности: \r\nПът ІІ-86: Движението по път ІІ-86 Хвойна – Чепеларе, при км 73+800 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.07.2018 г. \r\nПът ІІ-86: Движението по път ІІ-86 Чепеларе – м. Рожен при км 83+600 се осъществява с повишено внимание съобразно създадената организация на движение поради пропаднал банкет с дължина 3м вдясно. Участъкът е сигнализиран с пътни знаци. Срок до 31.07.2018 г. \r\nПът ІІ-86: Движението по път ІІ-86 Хвойна – Чепеларе при км 75+400 се осъществява с повишено внимание, съобразно създадената организация на движение поради пропаднал банкет с дължина 1 м в ляво. Участъкът е сигнализиран с пътни знаци. Срок до 31.07.2018 г. \r\nПът III-866: Движението по път III-866 Широка лъка – Девин при км 37+800 се осъществява с повишено внимание поради пропаднал на банкет с дължина 10 м. Срок до 31.07.2018 г. \r\nПът ІІІ-866: Движението по път ІІІ-866 Девин – Михалково, в отсечката от км 50+500 до км 59+000 /отсечка от новопостроен път при строителството на язовир „Цанков камък“ собственост на НЕК, която не се поддържа от ОПУ-Смолян/ се осъществява с повишено внимание, съобразно създадената организация на движение, поради опасност от паднали камъни и свлечени земни маси върху платното за движение. Срок до 31.07.2018 г.; \r\nПът ІІI-8681: Движението по път ІІI-8681 Рудозем – Смилян от км 2+850 до км 2+905 се осъществява в една пътна лента поради пропадане на пътното платно. Участъкът е сигнализиран с пътни знаци. Срок 31.07.2018 г. \r\nОПУ-София: \r\nВременно са въведени следните ограничения за движение на МПС:  \r\nПът II-81: Ограничено движение по път ІІ-81 Монтана – София през проход „Петрохан“ за автомобили над 12 т. \r\nОбходен маршрут: през гр. Своге. Срок до 31.03.2019 г.  \r\nПът ІІ-82: Движението по път II-82 Костенец – Самоков от км 0+000 до км 39+176 е ограничено за товарни МПС над 10 т в двете посоки. Срок до 30.09.2018 г. \r\nПът ІІІ-3701: Движението по път III-3701 в участък от края на с. Ямна до края на област Ловеч от км 16+600 до км 22+300 е ограничено за всички МПС поради свлачищни процеси.  \r\nОбходен маршрут: път II-37 Етрополе – Лъга – Джурово, път I-3 Джурово – Ябланица граница област Ловеч, път III-358 Ябланица – Гложене, път III-3701 Гложене – Черни Вит. Срок до 30.09.2018 г. \r\nПът ІІІ-8001: Движението по път III-8001 Беренде извор – Беренде от км 4+700 до км 9+410 е ограничено за движение на МПС поради намален габарит на пътното платно. Срок до 31.08.2018 г.  \r\nПът ІІІ-8102: Движението по път III-8102 Чибаовци – Свидня от км 10+000 до км 16+750 е ограничено поради активирали се свлачища.  \r\nОбходен маршрут: до Чибаовци да се ползва път II-81 до Бучин проход, път III-164 Бучин проход – Искрец – Свидня. Срок до 30.09.2018 г. \r\nРемонтни дейности:  \r\nПът II-18: Движението по път II-18 Софийски околовръстен път /СОП/ в участъка от пътен възел с АМ „Тракия“ до Казичене от км 34+500 до км 35+500 в платното посока АМ „Хемус“ е ограничено поради ремонтни дейности по асфалтовата настилка. Движението се осъществява двупосочно в платното посока АМ „Тракия“. Срок 03.08.2018 г.; \r\nПът II-82: Движението по път II-82 Боровец – Самоков от км 27+030 до км 34+715 се осъществява с повишено внимание поради частични ремонтни дейности. Срок 23.07.2018 г. \r\nОПУ-Стара Загора: \r\nВременно са въведени следните ограничения за движение на МПС:  \r\nПът II-57: Движението по път II-57 Стара Загора – Раднево – път II-55 в участъци от км 0+250 до км 11+074 и от км 12+460 до км 31+880 е ограничено за всички МПС с изключение на автобусният транспорт, който обслужва селата Могила, Малко Кадиево, Сърнево, Диня, Д. Атанасово и Тополяне поради изпълнение на СМР. Движението се ограничава в дните от понеделник до събота включително в часовете от 09:00ч до 20:00 ч.  \r\nОбходен маршрут: през гр. Нова Загора. Срок до 29.08.2018 г. \r\nПът ІІІ-807: Движението по път III-807 гр. Чирпан – с. Върбица в участъка с. Скобелево – с. Зетьово е ограничено за всички МПС поради аварирал мост над река Марица при км 7+600.  \r\nОбходни маршрути:  \r\n- път ІІ-66 Поповица – Плодовитово – Първомай – Скобелево;  \r\n- път ІІ-66 Чирпан – Плодовитово – Първомай – Скобелево;  \r\n- Скобелево – Първомай – Плодовитово – път ІІ-66. Срок до 07.01.2019 г. \r\nПът ІІІ-5031: Движението по път III-5031 Опан – Гълъбово е ограничено на МПС над 10 т.  \r\nОбходен маршрут: път І-5 Стара Загора – Димитровград и път ІІІ-554 Раднево – Гълъбово.  \r\nРемонтни дейности: няма. \r\nОПУ-Търговище: \r\nВременно са въведени следните ограничения за движение на МПС: \r\nПът III-4009: Движението по път III-4009 Лиляк – Пресиян от км 7+484 до км 15+230 е ограничено за МПС над 5 т поради свлачище в района на с. Александрово. Участъкът е сигнализиран с пътни знаци. Срок до 31.08.2018 г. \r\nПът III-4082: Движението на МПС над 3,5 т. по път III-4082 Капище – Банковец от км 0+000 до 11+300 е ограничено поради ремонт на мост. Срок до 31.07.2018 г. \r\nРемонтни дейности: \r\nПът II-51: Движението по път II-51 Бяла – Попово от км 30+000 до км 47+441 се осъществява с повишено внимание поради частичен ремонт на пътната настилка. Срок до 30.09.2018 г. \r\nПът III-202: Движението по път III-202 Опака – Попово от км 52+553 до км 66+144 се осъществява с повишено внимание поради частични ремонтни дейности на асфалтовата настилка. Срок до 30.08.2018 г. \r\nПът III-4009: Движението по път III-4009 Лиляк – Александрово от км 9+800 до 10+200 се осъществява в една лента поради активизирано свлачище. Участъкът е сигнализиран с пътни знаци. Срок до 31.08.2018 г. \r\nПът III-5102: Движението по път IІI-5102 Мировец – Буховци – Острец – Надарево – Дългач – Певец от км 4+410 до км 28+825 се осъществява с повишено внимание поради частични ремонтни дейности на асфалтовата настилка. Срок до 30.10.2018 г. \r\nОПУ-Хасково: \r\nВременно са въведени следните ограничения за движение на МПС: \r\nПът III-597: Движение по път III-597 Ивайловград – Дъбовец – Малко градище – Лозен – Любимец при км 56+850 в гр. Любимец е ограничено за всички МПС поради закрит ж.п. прелез.  \r\nОбходен маршрут: гр. Любимец – с. Сива река – с. Малко градище – гр. Ивайловград. Срок до 20.12.2018 г. \r\nПът III-5009: Движението на МПС над 12 т. по път III-5009 Козлец – Кърджали от км 0+000 до км 26+080 e ограничено. Срок до 21.12.2018 г. \r\nРемонтни дейности:  \r\nПът III – 806: Движението по път III-806 между Хасково и пътен възел Хасково от км 0 +000 до км 0+877 се осъществява с повишено внимание поради частични ремонтни дейности на асфалтовата настилка. В участъкът е затворено за движение платното в посока Димитровград. Движението се осъществява двупосочно в платното в посока Хасково, като е обособена по една лента за посока. Срок до 30.07.2018 г. \r\nОПУ-Шумен: \r\nВременно са въведени следните ограничения за движение на МПС:  \r\nПът III-701: Ограничено е движението по път ІІІ-701 в участъка Секулово – Тодор Икономово от км 9+454 до км 16+353 за МПС над 3,5 т поради компрометирано състояние на мостово съоръжение.  \r\nОбходен маршрут: за МПС над 3,5 тона: през общински път 70009 Секулово – Прохлада – Браничево, път І-7 Браничево – Пристое – Каолиново, път ІІІ-7005 Каолиново – Тодор Икономово и обратно. Срок до 31.12.2018 г. \r\nПът ІІІ-731: Движението по път III-731 Радко Димитриево – Друмево e ограничено за МПС над 10 т поради свлачищни процеси.  \r\nОбходен маршрут: Шумен – Овчарово – Друмево. Срок до 31.12.2018 г. \r\nРемонтни дейности: няма. \r\nОПУ-Ямбол: \r\nВременно са въведени следните ограничения за движение на МПС: \r\nПът ІІІ-7008: Движението по път III-7008 Елхово – Изгрев от км 2+440 до км 2+560 е ограничено поради компрометирано експлоатационно състояние на дървен мост над р. Тунджа. \r\nОбходен маршрут: по изграден обходен път до моста с ограничение на скоростта до 30 км/ч. Срок до 31.12.2018 г. \r\nРемонтни дейности: \r\nПът III-5305: Движението по път III-5305 в участъка Обходен път Изток на гр. Ямбол от км 1+760 до км 4+280 се осъществява двупосочно в една лента поради частични ремонтни дейности на асфалтовата настилка. Участъкът е сигнализиран с пътни знаци. Водачите да се движат с повишено внимание и съобразена скорост в свободната лента, съобразно създадената организация на движение. Срок до 27.07.2018 г. \r\nПът ІІІ-7008: Движението по път III-7008 Малък манастир – Голям манастир от км 18+059 до км 18+123 се осъществява в една лента поради пропаднала настилка и пропаднал насип. Движението се регулира чрез пътни знаци. Срок до 31.12.2018 г.; \r\nОпасност от падащи камъни: Искърско дефиле; Кресненско дефиле; проход на Републиката; път І-1 /Е-79/ Мездра-Ботевград, Видин-Монтана и в участъците от км 321+400 до км 321+500 и от км 352+650 до км 352+750; път I-4 София-Варна при с. Пролаз и Коритна-Български Извор-Микре; път I-5 /Е 85/ В. Търново-Дряново-Габрово-Шипка; път І-6 Коняво-разклон Клапаровци и София-Карлово-Бургас, проходи „Козница” и „Стражата”; път I-8 при кръстовище за с. Габровица; път I-9 Крушевец-М.Търново; път ІІ-19 Симитли- Г. Делчев; път II-35 Троян-Кърнаре; път II-37 Пещера-Батак-Ш. Поляна; път II-53 Стара река-Сливен; път ІІ-62 Самоков-Дупница /местност Дервена/; път ІІ-82 Самоков-София /Г.Окол-Пасарел-Кокаляне/; път II-84 Варвара-гара Костандово /кръстовище за Св. Петка/; път ІІ-86 Асеновград-Смолян; път ІІІ-102 Превала-Монтана; път ІІІ-104 Бобошево-Четирци; път ІІІ-107 Рила-Рилски Манастир; път III-305 Дерманци-Торос-Гложене; път ІІІ-488 Градец-Ичера-Сливен; път ІІІ-601 Горановци-Олтоманци; път ІІІ-606 в района на Копривщица; път ІІІ-622 Друмохар-Ваксево; път III-842 Юндола-Голямо Белово; път ІІІ-861 Юговско ханче-Югово-Лъки-Здравец; път ІІІ-865; Стояново-Ардино; път ІІІ-866 Смолян-Кричим-Стамболийски-път І-8; път ІІІ-3011 стената на яз. „Ал. Стамболийски”; път ІІІ-8611 Белица-Загражден, всички пътища на област Смолян; път II-55 от км 34+900 до км 45+000 на Прохода на Републиката има опасност от свличане на скални и земни маси; път ІІ-73 Шумен-Карнобат има опасност от свличане на скални и земни маси. Шофьорите да се движат с повишено внимание по тези участъци.", "date": "2018.07.21", "title": "Актуална пътна обстановка"}
{"url": "http://www.focus-news.net/news/2018/07/21/2547939/mayk-pompeo-neobhodim-e-sanktsionen-natisk-za-uspeshnoto-yadreno-razorazhavane-na-severna-koreya.html", "text": "Необходим е санкционен натиск за успешното ядрено разоръжаване на Северна Корея, заяви държавния секретар на САЩ Майк Помпео пред журналисти на 20 юли, предава руската агенция  Regnum . \r\nДържавният секретар отбеляза, че  президентът  на САЩ Доналд Тръмп е \"настроен оптимистично\" относно перспективите за ядрено разоръжаване на Корейския полуостров, и той споделя мнението му, но за да се постигне тази цел са необходими „пълномащабни санкции\". \r\nПомпео повтори вече казаното от Вашингтон, че Северна Корея извършва  контрабандата на нефтопродукти, значително надхвърляйки установените от ООН квоти. Също така според него проблемът е в доставките на въглища при заобикаляне на санкциите срещу Пхенян и продължаващото присъствие на севернокорейските работници в редица страни. \r\nАгенцията припомня, че  в петък стана известно, че Русия и Китай не подкрепят искането на САЩ в Съвета за сигурност на ООН за пълната забрана на доставките на петролни продукти за Северна Корея, с молба за повече време, за проучване на  ситуацията. Вашингтон заяви, че Северна Корея е нарушила  своята квота за внос на  петролни продукти за 2018 г., като за периода от януари до май е закупила повече от 750 хиляди барела петрол при  квота от 500 хиляди барела.  Юлиян Марков", "date": "2018.07.21", "title": "Майк Помпео: Необходим е санкционен натиск за успешното ядрено разоръжаване на Северна Корея"}
{"url": "http://www.focus-news.net/news/2018/07/21/2547945/nimh-shte-bade-predimno-slanchevo-na-mesta-v-iztochna-balgariya-shte-prevali-i-pregarmi.html", "text": "Днес ще бъде предимно слънчево, с временни увеличения на облачността, по-значителни над Източна България и на отделни места там ще превали краткотраен дъжд и ще прегърми. Ще духа слаб до умерен вятър от запад-северозапад. Максимални температури предимно между 28° и 33°, в София около 28°. Това съобщи за  Агенция „Фокус”  дежурният синоптик Христо Христов от  Националния институт по метеорология и хидрология (НИМХ) при Българската академия на науките (БАН) . Атмосферното налягане през деня ще се задържи почти без промяна - близко до средното за месеца. \r\nНад Черноморието ще е предимно слънчево, с временни увеличения на облачността. На места, главно по северното крайбрежие ще превали и прегърми. Ще духа до умерен северен вятър, който след обяд ще отслабне. Максимални температури на въздуха: 27-30°. Температурата на морската вода е 23-25°. Вълнението на морето ще бъде 1-2 бала. \r\nНад планините ще преобладава слънчево време, с по-значителни временни увеличения на облачността след обяд. Само на отделни места ще превали краткотраен дъжд. Ще духа умерен северозападен вятър. Максимална температура на височина 1200 метра около 22°, на 2000 метра – около 15°.", "date": "2018.07.21", "title": "НИМХ: Ще бъде предимно слънчево, на места в Източна България ще превали и прегърми"}
{"url": "http://www.focus-news.net/news/2018/07/21/2547946/vitseprezidentat-iliyana-yotova-shte-bade-ofitsialen-gost-na-chestvaneto-na-115-godini-ot-ilindensko-preobrazhenskoto-vastanie-v-makedonskoto-selo-smilevo.html", "text": "В село Смилево, Република Македония, вицепрезидентът Илияна Йотова ще бъде официален гост на честването на 115 години от избухването на Илинденско-Преображенското въстание. Това съобщиха от  прессекретариата на държавния глава.  Церемонията ще се проведе пред паметника на Даме Груев.", "date": "2018.07.21", "title": "Вицепрезидентът Илияна Йотова ще бъде официален гост на честването на 115 години от Илинденско-Преображенското въстание в македонското село Смилево"}
{"url": "http://www.focus-news.net/news/2018/07/21/2547928/reuters-beliyat-dom-e-izrazil-zagrizhenost-otnosno-reaktsiyata-na-direktora-na-amerikanskoto-razuznavane-dan-koat.html", "text": "Белият дом изрази загриженост относно реакцията на директора на американското разузнаване Дан Коат, когато научи за отправената покана от американския президент Доналд Тръмп към руския президент Владимир Путин. \r\nПо време на конференция по сигурността  в американския град Аспен директорът на разузнаването реагира с видима изненада и усмивка, отбелязвайки, че „Това е нещо ново“ . \r\nИзточници запознати с дейността на Белия дом са заявили, под условия за анонимност, че ако Коат е бил във Вашингтон вместо в Аспен е щял да бъде запознат с плановете на президента.  Юлиян Марков", "date": "2018.07.21", "title": "Reuters: Белият дом е изразил загриженост относно реакцията на директора на американското разузнаване Дан Коат"}
{"url": "http://www.focus-news.net/news/2018/07/21/2547932/makfaks-viktor-orban-pozdravi-v-pismo-zoran-zaev-za-postignatoto-sporazumenie-s-gartsiya.html", "text": "Унгарският премиер Виктор Орбан  поздрави в писмо македонския си колега Зоран Заев за постигнатото споразумение за името с Гърция, предава македонската агенция  Макфакс . \r\nВ писмото, което Орбан подписа от името на Вишеградската четворка, той приветства решението, което Македония и Гърция са намерили по отношение на въпроса за името. \r\nОрбан в писмото подчертава,  че унгарското правителство постоянно, чрез всички форуми, се застъпва за ускоряване на евро-атлантическата интеграция на целия регион на Западните Балкани, така и на Република Македония и добавил, че Унгария е подкрепила приемането на резолюцията на Европейския съюз, с което позволява започването на преговорите за членство на Македония в ЕС. \r\nПресслужбата на правителството заяви, че Орбан в писмото до Заев е подчертал, че Унгария подкрепя поканата за членство, която нашата страна получи от НАТО на 11 юли.  Юлиян Марков", "date": "2018.07.21", "title": "Макфакс: Виктор Орбан  поздрави в писмо Зоран Заев за постигнатото споразумение с Гърция"}
{"url": "http://www.focus-news.net/news/2018/07/21/2547948/barni-sandars-donald-tramp-e-kategorichen-kogato-razdelya-semeystvata-na-granitsata-no-ne-i-spryamo-putin.html", "text": "Независимият сенатор от американския щат Върмонт Бърни Сандърс разкритикува президента на САЩ Доналд Тръмп за начина, по който общува с руския си колега Владимир Путин по време на срещата на високо равнище в Хелзинки по-рано тази седмица, пише  The Hill. \r\nСъщевременно той разкритикува президента „че откъсва деца от семействата им“ на границата с Мексико в рамките на своята миграционна политика на „нулева толерантност“. \r\n„Вместо Тръмп да демонстрира сила, откъсвайки децата от техните семейства, защо не показа сила при общуването с Путин и Русия за подкопаването на американската демокрация?“, заяви Сандърс. „Колкото е смел, когато откъсва семействата от техните деца, толкова е страхлив, когато се изправи срещу човек, който се опитва да провали аспектите на нашия живот“, допълни той. \r\nПрезидентът на САЩ Доналд Тръмп се сблъска с критика и от двете страни на политическия спектър след общата си пресконференция с Путин, в която изглеждаше, че приема отричанията на Русия за предполагаемата нейна намеса на изборите в САЩ през 2016 г.  Виктор Турмаков", "date": "2018.07.21", "title": "Бърни Сандърс: Доналд Тръмп е категоричен, когато разделя семействата на границата, но не и спрямо Путин"}
{"url": "http://www.focus-news.net/news/2018/07/21/2547952/veliko-tarnovo-500-izpalniteli-shte-predstavyat-v-grada-kulturata-na-devet-darzhavi.html", "text": "Близо 500 изпълнители от Боливия, Венецуела, Грузия, Китай, Коста Рика, Малайзия, Мексико, Русия и България ще представят във Велико Търново традиционните за всяка една от държавите обичаи, култура, традиции и изкуство. Това съобщиха от пресцентъра на  Община Велико Търново . Петнадесетте ансамбъла ще участват в XXI Международен фолклорен фестивал, който започва тази събота и ще превърне Старата столица в световен карнавален център до 28 юли.  \r\nГолемият културен форум стартира в следобедните часове на съботния ден с дефиле на участниците. Шествието ще тръгне в 18.30 ч. по главната улица „Васил Левски“, а пред сградата на Община Велико Търново всеки от съставите ще представи по едно изпълнение от своята програма.  \r\nВ 20.00 ч. на сцената на Летния театър е официалното откриване на фестивала. Всяка от вечерите до 28 юли включително ще е карнавална, а концертите в Летния театър са със свободен вход, съобщиха по време на пресконференция организаторът Емил Павлов и Нелина Църова – директор на общинската дирекция „Култура, туризъм и международни дейности“. Песни, танци, акробатика, карнавално настроение и много изненади очакват великотърновци. \r\nБългария ще бъде представена от фолклорните формации и ансамбли „Искра“ и „Търновче“ /Велико Търново/, „Развитие“ /Севлиево/ „Жар“ /София/, „Сидер Войвода“ и „Раховче“ /Горна Оряховица/. \r\nОрганизатори на фестивала са Фондация „Международни фолклорни фестивали”, Община Велико Търново и Националната секция на CIOFF /Международен съвет на организаторите на фестивали за фолклор и традиционни изкуства/ в България. Съпътстващи събития са конкурс за красота и артистичност „Мис Фестивал“, традиционните вечери на нациите, международна научна конференция за популяризиране на Конвенцията на ЮНЕСКО за нематериално културно наследство и др. \r\nПодарък за всички гости на Международния фолклорен фестивал ще бъде прожекция на аудио-визуалния спектакъл „Царевград Търнов – звук и светлина“, която ще бъде излъчена на 22 юли /неделя/ от 22.30 ч. Жестът е от страна на кмета Даниел Панов, Община Велико Търново и Общинска агенция по туризъм.", "date": "2018.07.21", "title": "Велико Търново: 500 изпълнители ще представят в града културата на девет държави"}
{"url": "http://www.focus-news.net/news/2018/07/21/2547949/sofiya-zam-kmetat-evgeni-krusev-shte-proveri-transportnoto-obsluzhvane-v-priroden-park-vitosha.html", "text": "Зам.-кметът на Столична община Евгени Крусев ще провери транспортното обслужване в природен парк „Витоша“. Това съобщиха от  пресцентъра на Столична община.  Проверката ще се състои на автобусната спирка при Националния исторически музей в 8.30 часа.", "date": "2018.07.21", "title": "София: Зам.-кметът Евгени Крусев ще провери транспортното обслужване в природен парк „Витоша“"}
{"url": "http://www.focus-news.net/news/2018/07/21/2547950/bsp-sofiya-shte-pochete-s-miting-poklonenie-nikola-vaptsarov-i-drugarite-mu.html", "text": "На 21 юли ще се проведе възпоменателен митинг-поклонение по повод 76 години от разстрела на Никола Вапцаров и неговите другари Антон Иванов, Петър Богданов, Георги Минчев, Атанас Романов и Антон Попов. Това съобщиха от  пресцентъра на БСП.  Събитието ще се проведе от 11.00 часа на мемориала „Гарнизонно стрелбище“ (бул \"България\" № 39, зад НДК, до хотел \"Хилтън\").  \r\nОрганизатори на възпоменанието са Българската социалистическа партия, Българският антифашистки съюз, обществени, патриотични и творчески организации.  \r\nВ поклонението ще вземат участие членове на ИБ на БСП, народни представители и общински съветници и представители на Градския съвет на БСП – София.", "date": "2018.07.21", "title": "БСП-София ще почете с митинг-поклонение Никола Вапцаров и другарите му"}
{"url": "http://www.focus-news.net/news/2018/07/21/2547922/evropeyskata-proverka-v-balgariya-zaklyuchi-che-v-stranata-ni-chuma-ima-i-merkite-na-babh-saotvetstvat-na-zakonite-na-es-obzor.html", "text": "Експертна мисия към ЕК, която е на посещение в България, заключи, че в страната ни има чума по дребните преживни животни и няма съмнение за това. Според оценката на европейските експерти мерките, които БАБХ е предприела, са в съответствие със законодателството на ЕС. \r\nМеждувременно министрите Румен Порожанов и Валентин Радев отчетоха действията си срещу чумата по дребните преживни животни пред парламента. Те обявиха още вчера, че ще поискат политическо доверие от Народното събрание. В началото на пленарното заседание обаче се заформи дебат дали те ще се появят или не, но в крайна сметка двамата министри пристигнаха в парламента. \r\nМинистър Румен Порожанов запозна депутатите с хронологията на заболяването и съобщи, че продължават клиничните прегледи на животните от съседните населени места на надзорната зона. Той поясни, че управляващите са обезпокоени от ситуацията, защото има няколко стада, които не са евтаназирани - едното е на баба Дора от с. Шарково, където няма открит позитивен резултат, а другото - в село Воден, където има положителни резултати за чума. По думите му стопаните на фермата с вторично огнище на чума в град Болярово не допускат да се вземе втора проба. Министърът обясни, че в петък са изплатени обезщетенията за евтаназираните стада в селата Крайново и Странджа, а в понеделник предстои това да се случи - в село Шарково.  \r\nОт своя страна министър Валентин Радев заяви, че всичко, направено досега срещу чумата, е законно. Той определи ситуацията като кризисна, тъй като опасността е реална. Министърът на вътрешните работи разкри, че службите работят и по хипотезата заразата с чума да е умишлена.  \r\nСлед изслушването председателят на Земеделска комисия и депутат от ГЕРБ Десислава Танева апелира за държавническо поведение по темата за чумата, тъй като обратното означава много по-големи щети и много по-сърцераздирателни истории. Тя отчете, че при предишните епизоотии България се е справяла много добре. По думите ѝ ветеринарните власти се ползват с уважение на колегите от ЕС и извън него. От ПГ на „БСП за България“ алармираха, че от БАБХ са свалили информацията за чумата от сайта си и че загробването на евтаназираните животни се извършва неправилно. Пред журналисти министър Порожанов обясни, че не контролира сайта на агенцията. Междувременно от БСП публикуваха стенограмата на двата председателски съвета за чумата по дребно преживните животни.  \r\nСледобед Оперативният щаб за борба с чумата проведе заседание. След края му земеделският министър съобщи, че ветеринарният лекар за стадото в Болярово ще бъде сменен, за да може безпрепятствено да бъдат взети втори проби от животните. В Шарково ще трябва да има евтаназия за животните. „Няма промяна в начина на действие. Не сме взели решение кога. Трябва да ограничим достъпа и ще се вземе допълнително решение“, обясни Порожанов. \r\nВътрешният министър Валентин Радев каза, че в интернет ще бъдат качени и координатите на зоните за сигурност. Браншовите организации и местните кметове ще разясняват опасностите от разпространяване на чумата, „за да няма обществено нагнетяване“, каза Радев. Той добави, че МВР е готово да проверява съмнения за укриване на животни, ако Агенцията по безопасност на храните поиска. \r\nДеница КИТАНОВА", "date": "2018.07.21", "title": "Европейската проверка в България заключи, че в страната ни чума има и мерките на БАБХ съответстват на законите на ЕС (ОБЗОР)"}
{"url": "http://www.focus-news.net/news/2018/07/21/2547954/sofiya-vavezhda-se-vremenna-organizatsiya-na-dvizhenieto-vav-vrazka-s-futbolna-sreshta-mezhdu-pfk-slaviya-1913-i-pfk-beroe.html", "text": "Въвежда се временна организация на движението във връзка с футболна среща между ПФК „Славия 1913“ и ПФК „Берое“. Това съобщиха от пресцентъра на  Столична община .   \r\nЗабранява се  престоят и паркирането на пътни превозни средства, както следва:  \r\n- от 08.00 до 21.00 часа на 22.07.2018 г. при сектор Г на Националния стадион „Васил Левски” от вход 20 до вход 26;  \r\n- от 12.00 до 19.00 часа на 22.07.2018 г. на моста пред Националния стадион „Васил Левски” – 20 (двадесет) паркоместа.  \r\nОт 17.30 часа на 22.07.2018 г. до приключване на футболната среща, само при необходимост и по преценка на ръководството на СДВР, да се забрани влизането на пътни превозни средства в двете посоки с изключение на автобусите на масовия градски транспорт по:  \r\nул. „Ген. Гурко” между бул. „Васил Левски” и бул. „Евлоги и Христо Георгиеви”;  \r\nбул. „Евлоги и Христо Георгиеви” между пл. „Орлов мост” и бул. „Черни връх”;  \r\nбул. „Драган Цанков” между бул. „Евлоги и Христо Георгиеви” и бул. „Пейо К. Яворов”.", "date": "2018.07.21", "title": "София: Въвежда се временна организация на движението във връзка с футболна среща между ПФК „Славия 1913“ и ПФК „Берое“"}
{"url": "http://www.focus-news.net/news/2018/07/21/2547953/denyat-21-yuli-v-balgarskata-istoriya.html", "text": "На този ден през 1867 г. четата на Панайот Хитов води сражение с турска потеря. През 1881 г. е утвърдена границата между Османската империя и Княжество България. През 1928 г. от 21 до 25 юли се провежда Седми редовен конгрес на Вътрешната македонска революционна организация (ВМРО) в с. Крупник (днес Тодорова почивка), Горничевска околия, под председателството на Ив. Караджов. Участват 18 делегати от окръзите: Скопски (8 делегати), Сярски (1 делегат), Струмишки (4 делегати) и Пиринска Македония (5 делегати). Отсъстват Солунски (7 делегати) и Битолски (6 делегати) окръзи. Избран е Централен комитет в състав Иван Михайлов, Страхил Развигоров и Иван Караджов. За членове на новото Задгранично представителство са назначени Й. Гюрков и М. Монев. Възприета е нова стратегия: вместо четническа дейност – терористични актове. На този ден през 1789 г. е роден книжовникът Васил Априлов. Той има голям принос за развитието на модерната българска просвета и книжнина. Инициатор е за създаването на Габровското светско взаимно училище през 1835 г. По негово настояване български младежи са изпращани да се учат в Русия. Априлов е един от първите книжовници, които осъзнават необходимостта от създаване на единен български език. През 1881 г. е утвърдена границата между Османската империя и Княжество България.   общественикът и политик Никола Петков, книжовникът Васил Априлов.   историкът Георги Цанев, народният представител и дъщеря на Тодор Живков - Людмила Живкова, сатирикът Васил Чертовенски, писателят Иван Селимински, книжовникът Христаки Павлович.  2014 г.  \r\nПрезидентът на Република България Росен Плевнелиев присъжда Орден „Св. св. Кирил и Методий“ първа степен на проф. д-р Меглена Ачкова „за големите ѝ заслуги в областта на образованието и науката“. 2010 г.  \r\nПрезидентът на Република България Георги Първанов присъжда Орден „Стара планина“ първа степен на Йорданка Христова „за изключително големите ѝ заслуги в областта на културата и изкуството.“ 2010 г.  \r\nПрезидентът на Република България Георги Първанов присъжда Орден „Св. св. Кирил и Методий“ огърлие на: \r\n1. Радосвет Радев, „за особено значимите му заслуги в областта на културата“. \r\n2. Емил Стойчев, „за особено значимите му заслуги в областта на културата“. 2010 г.  \r\nПрезидентът на Република България Георги Първанов присъжда Орден „Св. св. Кирил и Методий“ първа степен на: \r\n1. Кирил Маричков, „за особено големите му заслуги в областта на културата и изкуството“. \r\n2. Петър Гюзелев, „за особено големите му заслуги в областта на културата и изкуството“. \r\n3. Георги Марков, „за особено големите му заслуги в областта на културата и изкуството“. \r\n4. Владимир Тотев, „за особено големите му заслуги в областта на културата и изкуството“. 2006 г.  \r\nСамолет на “Хемус Ер”, превозващ пътници от Ливан, се приземява на летище Варна в 22.48 часа. Между тях има българи и ливанци, чийто семейства живеят в България. От пътуващите в самолета 51 са възрастните, а 18 са деца.  \r\nНа 12 юли 2006 г. израелската армия започва сухопътна и военно-въздушна офанзива в Ливан. Атаките са осъществени след като е съобщено, че двама израелски войници от граничния контингент са в неизвестност, а телевизия на \"Хизбула\" предава, че те са пленени от бойци от групировката. Министерството на външните работи на България започва акция по евакуацията на желаещите да напуснат територията на Ливан български граждани.През нощта на 19 юли с кипърски кораб в Ларнака пристигат 27 българи, евакуирани от Ливан. Те са посрещнати на пристанището от посланика ни в Кипър Петър Воденски. Със съдействието на Воденски четирима от тях отпътуват веднага за София, други четирима отпътуват за България на следващия ден, а останалите остават в Кипър. На следващия ден на летището във Варна каца самолет на “България Ер”. С него пристигат 108 българи евакуирани от Ливан, сред които над 30 деца. На летището те споделят своите впечатления от пътуването и изразяват своята благодарност на българското МВнР и на посолството на България там за грижите, които са им оказани. На 21 юли с автобуси от Бейрут за сирийския град Алепо отпътува и друга група от 107 българи. Оттам със самолет част от тях са транспортирани до Варна. На 2 август от Ливан тръгват четирима от общо петнайсетте български граждани, които по-рано са заявили желание да бъдат евакуирани. Част от желаещите да се приберат в България се отказват да пътуват в последния момент, а други обмисляли възможността да пътуват сами. 2006 г.  \r\nСпоред резултатите на Референтната лаборатория на Националната ветеринарномедицинска служба в София, изследваните проби на птици от село Слънчоглед не показват наличието на щам Н5 или Н7 /високопатогенни щамове/. 2006 г.  \r\nПрезидентът на Република България Георги Първанов присъжда Орден „Стара планина“ първа степен на: \r\n1. Авраам Шарон извънреден и пълномощен посланик на Държавата Израел в Република България „за изключително големите му заслуги за развитието на отношенията между Република България и Държавата Израел и по повод окончателното му отпътуване от страната“. \r\n2. Георги Стоянов, „за изключително големите му заслуги към Република България за развитието и популяризирането на българското изкуство и култура и по повод 70 години от рождението му“. 1973 г.  \r\nЗавършва официалното посещение на министъра на външните работи на Турция Юмит Халюк Байюлкен в България. 1956 г.  \r\nМинистерският съвет гласува постановление за закриване на цензурната институция Главна дирекция на издателствата, полиграфическата промишленост и търговията с печатни произведения (ГЛАВЛИТ). Решението е взето на Априлския пленум на Централния комитет (ЦК) на Българската комунистическа партия (БКП). 1952 г.  \r\nБългария сключва първата спогодба за стокообмен и плащания с Китайската народна република. 1928 г.  \r\nОт 21 до 25 юли се провежда Седми редовен конгрес на Вътрешната македноска революционна организация (ВМРО) в с. Крупник (днес Тодорова почивка), Горничевска околия, под председателството на Ив. Караджов. Участват 18 делегати от окръзите: Скопски (8 делегати), Сярски (1 делегат), Струмишки (4 делегати) и Пиринска Македония (5 делегати). Отсъстват Солунски (7 делегати) и Битолски (6 делегати) окръзи. Избран е Централен комитет в състав Иван Михайлов, Страхил Развигоров и Иван Караджов. За членове на новото Задгранично представителство са назначени Й. Гюрков и М. Монев. Възприета е нова стратегия: вместо четническа дейност – терористични актове. 1922 г.  \r\nВ Пещера е проведена учредителна конференция на Сдружението на демократическата младеж (към Демократическата партия). 1921 г.  \r\nВъвежда се задължително и безплатно 7-годишно образование с промени в Закона за народната просвета. На учениците и студентите е забранено да участват в политически партии, а на учителите и професорите да заемат ръководни постове в тях. 1904 г.  \r\nВ Пловдив е свикан учредителен конгрес на Общия работнически синдикален съюз (ОРСС) към БРСДП (т. с.). 1895 г.  \r\n47 делегати от 62 учителски дружества основават Български учителски съюз с орган в. \"Съзнание\", посрещнат остро от просветния министър Константин Величков. Константин Величков e български възрожденски деятел, един от най-образованите хора на своето време. Роден е в Пазарджик през 1855 г. Константин Величков е стипендиант във френския султански лицей в Цариград (1868 -1874 г.). В родния си град е учител, председател на читалище \"Виделина\". Включва се в подготовката на Априлското въстание (1876 г.). Лежи около 4 месеца в турски затвори, а по-късно описва преживяното в мемоарите си \"В тъмница\" (1899 г.). По време на Руско-турската война (1877-1878 г.) е преводач в руската армия. След Освобождението развива бурна обществена дейност в столицата на Източна Румелия. Участва в редакцията на в-к \"Народний глас\", сп. \"Зора\", в съставянето и издаването на \"Българска христоматия\" (заедно с Иван Вазов), в редакционния комитет на сп. \"Наука\". Пише драмите \"Отечество\" и \"Вичензо и Анжелина\". След Съединението (1885 г.) се премества в София, където се проявява като русофил, против режима на Стефан Стамболов. Доброволен емигрант е (учи живопис във Флоренция, посещава Рим, работи в Екзархията в Цариград, в българската гимназия в Солун). В кабинета на К. Стоилов е министър на обществените сгради и съобщенията, министър на народното просвещение и министър на търговията. По негова инициатива се основава Рисувателното училище (днешната Художествена академия). През 1899 г. редактира сп. \"Летописи\", от 1902 г. до 1904 г. е дипломатически представител на България в Белград. Член е на “Българското книжовно дружество”(днешна Българска академия на науките) от 1884 г. Поради заболяване и несъгласие с политиката на управляващите емигрира. Умира в чужбина, на път за Гренобъл (Франция) на 3 ноември 1907 г. Костите му са погребани в България през 1909 г. 1881 г.  \r\nУтвърдена е границата между Османската империя и Княжество България. 1867 г.  \r\nЧетата на Панайот Хитов води сражение с турска потеря. Панайот Иванов Хитов е български революционер. През 1858 г. се присъединява към хайдушката дружина на Г. Трънкин, като след смъртта на войводата сам я оглавява. Под въздействието на Г. С. Раковски възприема четническата тактика. През 1864 г. заедно с Коста войвода организира чета в Сърбия. Преминава в България, но близо до Пирот четата е разгромена от турските власти. Успява да се прехвърли в Сърбия, където е арестуван. След като е освободен, заминава за Румъния. Там е избран за първостепенен войвода в образуваното от Г. С. Раковски Върховно народно българско тайно гражданско началство. През 1869 г. се установява в Румъния, където поддържа тесни връзки с Васил Левски и Любен Каравелов. На Общото събрание на БРЦК, през пролетта на 1872 г., е избран за член на комитета. Участва активно в дейността на БРЦК и след смъртта на Васил Левски. Председател е на Общото събрание на комитета през август 1875 г., когато се взема решение за подготовка на въстание в България. По време на Сръбско-турската война 1876 г. ръководи голяма чета. През Руско-турската освободителна война 1877-1878 г. организира чета в Еленско. След Освобождението се връща за кратко в родния си град, а от 1881 г. до 1883 г. е околийски началник на гр. Кула. Включва се в движението за обединяване на Източна Румелия и Княжество България. Провъзгласява Съединението 1885 г. в Сливен. Участва в Сръбско-българската война 1885 г. След войната се установява да живее в Русе. В периода 1890-1892 г. е депутат в VI Народно събрание. Панайот Хитов е председател на Русенското поборническо-опълченско дружество и на Македоно-одринското дружество в Русе. Публикува спомените си \"Моето пътуване по Стара планина и животоописание на некои български стари и нови войводи\". На тази дата са родени: 1893 г.  \r\nРоден е Никола Димитров Петков – български общественик, политик, член на Постоянното присъствие (ПП) на БЗНС. Син е на Д. Петков, брат е на П. Петков. Завършва Първа мъжка гимназия в София през 1910 г. Следва право в Париж, завръща се по време на войните. През 1922 г. завършва Сорбоната и е назначен за секретар на българската легация в Париж. След Деветоюнския преврат през 1923 г. подава оставка и живее в Париж до 1929 г. През 1932 г. става съосновател на БЗНС \"Ал. Стамболийски\". Редактор е на вестник \"Земеделско знаме\" от 1932 г. до 1934 г. След Деветнадесетомайския преврат през 1934 г. е в опозиция и се ориентира към БЗНС \"Врабча 1”. От 1937 г. е отново в БЗНС \"Ал. Стамболийски\". Народен представител е в XXIV Народно Събрание от 1938 г. до 1939 г. Министър без ее портфейл в правителството на ОФ, образувано след Деветосептемврийския преврат през 1944 г. От лятото на 1945 г. напуска правителството и създава опозиционния БЗНС \"Н. Петков\". Народен представител е в VI Велико Народно Събрание (октомври 1946 г. – юни 1947 г.). Обявява се против съветската окупация и защитава българския държавен суверенитет. Арестуван е в Народното събрание на 5 юни 1947 г. Екзекутиран е след проведен съдебен процес, а партията му е забранена със закон. Посмъртно е реабилитиран през 1989 г. 1789 г.  \r\nРоден е книжовникът Васил Априлов (1789 - 1847). Учи в Москва, завършва гимназия в Брашов, Румъния. От 1807 г. до 1809 г. следва медицина във Виена. От 1811 г. живее в Одеса, където е търговец. Включва се активно в обществения, културния и политическия живот на възрожденските българи. Васил Априлов има голям принос за развитието на модерната българска просвета и книжнина. Инициатор е за създаването на Габровското светско взаимно училище през 1835 г. По негово настояване български младежи са изпращани да се учат в Русия. Априлов е един от първите книжовници, които осъзнават необходимостта от създаване на единен български език. Той предлага за основа на литературния език да се вземе източнобългарското наречие. Настоява за въвеждането на българския език в църковното богослужение и за замяната на гръцките свещеници с български. Събира народни песни. Автор е на редица трудове и статии, по-важни от които са: \"Българските книжици, или на кое словенско племе собствено принадлежи кириловската азбука?\" (1841 г.), \"Денница на новобългарското образование\" (1841) и \"Допълнение към книгата: \"Денница на новобългарското образование\" (1842). През 1847 г. оставя на габровци значителна сума за строеж на ново училище (днес Априловска гимназия). Умира в Галац на път за Одеса. На тази дата умират: 1986 г.  \r\nУмира Георги Ценов Цанев – български историк и критик. Завършва славянска филология в Софийския университет “Св. Климент Охридски” през 1923 г. Специализира в Карловия университет в Прага от 1926 г. до 1928 г. От 1949 г. е професор и ръководител на Катедрата по история на българската литература (1950 г. – 1961 г.) в Софийски университет “Св. Кличент Охридски”. Директор е на Института за литература при Българската академия на науките (1959 г. – 1963 г.) и е завеждащ Секция по история на българската литература след Освобождението (1950 г. – 1975 г.). Член е на Европейската общност на писателите (КОМЕС) (от 1962 г.) и на ПЕН клуба (от 1937 г.). Член е на Съюза на българские писатели. Първата му критическа работа е публикувана през 1922 г. Сътрудничи със статии, рецензии, портрети и прегледи на специализирания литературен печат, член е на редколегиите на вестник “Развигор”, “Съвременник”, “ЛИК”, главен редактор е на списание “Изкуство и критика” (преди 9 септември 1944 г.), главен редактор е на списание “Изкуство” (1945 г. – 1948 г.), член е на редколегиите на “Известия на Института за българска литература”, на списание “Септември”, “Литературна мисъл”. Съставител и автор е на христоматии и учебници, съставител е и редица на съчинения на български класици, редактор е на “История на българската литература” (в 4 тома). Автор е на съчинения: “Писатели и творчество” (1932 г.), “Литературни студии” (1938 г.), “Проблеми на днешната бълг. литература” (1939 г.), “Идеи и образи” (1944 г.), “Пътят на Яворов” (1947 г.), “От символизъм към реализъм и социална поезия” (1948 г.), “Страници от историята на бълг. литература” (1953 г.), “Писатели и проблеми” (1965 г.), “Традиция и новаторство” (1965 г.), “Du romantisme dans la littеratura bulgare pendant la Renaissance par rapport au rоmantisme dans la littеrature serbe”, Athenes (1970 г.),”Исторически роман в българската литература” (1976 г.), “Среща с миналото” (1977 г.), “На литературни теми” (1980 г.), “Книга за критиката” (1980 г.), “Й. Йовков” (1982 г.), “Избрани произведения” (3 тома, 1985 г.). 1981 г.  \r\nУмира Людмила Живкова (1942 - 1981). Дъщеря на Тодор Живков, народен представител. Историк, почетен доктор на Токийския университет. Завършва история в Софийския университет “Св. Климент Охридски” през 1965 г.; старши научен сътрудник е в Института за балканистика от 1974 г. От 1975 г. е председател на Комитета за изкуство и култура (от 1977 г. – Комитет за култура); на творческите съюзи и на Националния комплекс \"Художествено творчество, културна дейност и средства за масова информация\". Член е на ЦК на БКП от 1976 г.; член е на Политбюро на ЦК на БКП от 1979 г. Председател у на Инициативния и организационния комитет на международната детска асамблея \"Знаме на мира\" (проведена през август 1979 г. в България). Съчинения: \"Англо-турските отношения 1933 г. – 1939 г. ” (1971 г., на английски език 1976 г.), \"Казанлъшката гробница\" (1974 г.; на немски език 1973 г.), \"Четвероевангелието на цар Иван Александър\" (1979 г.; на немски език 1977 г.; на руски език 1979 г.).  1979 г.  \r\nУмира Васил Чертовенски – български писател-хуморист и сатирик. Завършва гимназия в Габрово през 1931 г. От 1931 г. живее и работи в София. Участва в Отечествената война като журналист-доброволец под редакцията на вестник “Народна войска”. Работи като журналист във вестник “Народна войска” (1946 г.), “Отечествен фронт” (1948 г.), “Работническо дело” (1950), “Стършел” (от 1950 г.). За пръв път печата през 1949 г. във вестник “Стършел”. Съчинения: “Както на Шипка” (1956 г.), “Гуляй на открито” (1958 г.), “На батя душичката” (1960 г.), “Душа на майстора” (1962 г.), “Весели измислици” (1963 г.), “Ха, наздраве!” (1966 г.), “Мъжки момчета” (1974 г.). 1867 г.  \r\nУмира Иван Селимински – български публицист, писател, философ, основоположник на материалистическото направление в българската философия. Учи в килийно училище в родния си град, в гръцката гимназия в Кидония, Мала Азия (1817 г. – 1821 г.). През 1821 г. се установява в Атина. Постъпва в армията и е във връзка с ръководителите на гръцкото освободително движение. До 1825 г. е частен учител в Брашов. От 1825 г. до 1830 г. е в Сливен, където открива частно училище. Основава тайно “Народно братство”, чиято цел е да подготви народа за въстание. През 1827 г. създава подобно дружество и в Шумен. След Руско-турската война (1828 г. – 1829 г.) заминава за Румъния. Установява се в Галац, където развива активна обществена и културна дейност. Завършва медицина в Атина през 1844 г. Специализира в Италия през 1845 г. Лекар е в Браила, Букурещ, Калараш. \r\nПо време на Кримската война (1853 г. – 1856 г.) организира български доброволен отряд в помощ на руските войски. Участва в борбата за църковна независимост и в просветното движение. Около 1863 г. пътешества из Чехия, Германия, Франция. Завещава състоянието си за издръжка на българи, които следват в чужбина. Най-важен дял от литературното дело на Селимински заемат мемоарите му – “Исторически спомен”. Писани са на гръцки език през 1855 г. – 1857 г. след неуспеха на Кримската война. В мемоарите е проследена съдбата на българския народ от падането му под османско иго до средата на ХIХ в., Българското възраждане, подчертана е пагубната роля на фанариотското духовенство. В периода 1843 г. – 1864 г. пише произведения по въпроси на религията и брака – “Религията, духовенството и черковния въпрос”, “Произход на религиите”, “Основен икономически и нравствено-обществен закон”, “Духовното съсловие и неговият произход”, “Историческа студия”, “За брака” и други. Кореспонденцията му съдържа писма до В. Априлов, П. Берон, Г. Золотович, А. Иванов и други възрожденски дейци. В Сиенския университет (Италия) получава степен “доктор по медицина и хирургия” през 1845 г. В научните си интереси е повлиян от древногръцките мислители Демокрит, Платон, Аристотел и френските просветители Русо, Монтескьо, Холбах. 1848 г.  \r\nУмира Христаки Павлович – български учител и книжовник. Учи в Рилския манастир, Мелник, Сяр (1825 г. – 1830 г.). Заедно с местния учител Ем. Васкидович превръща Свищов в просветен център. Христаи Павлович основава елино-българско училище през 1831 г., съставя и печата учебници и други. Автор е на книгите: \"Аритметика\" (1833 г.), \"Месяцослов\" (1833 г.), \"Първа бълг. граматика\" (1836 г.), \"Царственик\" (Паисиева история, 1844 г.) и други. За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.07.21", "title": "Денят 21 юли в българската история"}
{"url": "http://www.focus-news.net/news/2018/07/21/2547956/ria-novosti-cherna-gora-obyavi-che-iska-da-pomogne-na-makedoniya-pri-vlizaneto-v-nato.html", "text": "Черногорския вътрешен министър Мевлюдин Нуходжич заяви на своя македонски колега Оливер Спасовски, че Черна Гора всестранно подкрепя влизането на Македония в НАТО и че Подгорица ще сподели със Скопие опита си на евроатлантическа интеграция, предава  РИА Новости. \r\nНуходжич в петък пристигна на работно посещение в Македония, където проведе среща със своя колега, като в рамките му предаде поздравления от ръководството на Черна гора към македонските власти във връзка с поканата за начало на преговорите за влизане в Алианса. \r\n„Македония може да разчита в този процес на силната и приятелска подкрепа на Черна гора. Убеден съм, че нашият опит ще бъде полезен за европейската и евроатлантическата интеграция, която предстои на Македония“, заяви министърът. \r\n„Поканата на Македония за начало на преговорите за влизане в НАТО има особено значение от гледна точна на регионалната сигурност. Изгодата от членството в тази организация се вижда в Черна Гора и в други сфери, особено в икономически план, чрез рекордната посещаемост на туристи и чуждестранните инвестиции“, допълни вътрешният министър.  Виктор Турмаков", "date": "2018.07.21", "title": "РИА Новости: Черна гора обяви, че иска да помогне на Македония при влизането в НАТО"}
{"url": "http://www.focus-news.net/news/2018/07/21/2547957/plovdiv-kray-kalofer-shte-se-provede-natsionalen-tantsov-festival-praznik-na-kaloferskata-rachenitsa.html", "text": "Край Калофер ще се проведе Национален танцов фестивал ,,Празник на калоферската ръченица”. Това съобщи за  Радио „Фокус” - Пловдив  кметът на града Румен Стоянов. Целта на фестивала е да се популяризира, да се запази и развива българския танцов фолклор. „В Калофер от стари времена е имало много прочути играчи на ръченица, които са били канени за участие в сватби по цялата околия”, каза Стоянов. Затова кметът е решил именно от там да започне такъв фестивал и това да стане традиция. Поканени са танцьори от цялата страна. До момента са подадени над 60 индивидуални заявки за участие. Ще има и групово участие. „Началото е трудно, но ще се получи”, каза още Стоянов и обясни, че фестивалът ще продължи два дни – в събота, и в неделя. Надиграването започва в 19.00 часа довечера с оркестъра на Младен Малаков и неговите прочути музиканти. Жури ще е хореографа Иван Димитров. Кметството в Калофер е подсигурило и награди – индивидуални и групови. Фестивалът има конкурсен характер и ще премине на два етапа. Музикалният съпровод е по избор на участниците. \r\nЖивотновъдите Данчо Карабаджаков, Николай Камберов, Ангелинка Радулова са подсигурили курбан за празника. \r\nПразникът на калоферската ръченица започва от 19.00 часа в местността Паниците край град Калофер. \r\nЦветана ТОНЧЕВА", "date": "2018.07.21", "title": "Пловдив: Край Калофер ще се проведе Национален танцов фестивал „Празник на калоферската ръченица“"}
{"url": "http://www.focus-news.net/news/2018/07/21/2547958/burgas-akve-kalide-otbelyazva-mezhdunarodniya-den-na-shahmata-s-turnir-i-nagradi.html", "text": "Шахматният турнир „Акве Калиде“ ще се проведе за първи път на 21 юли (събота) по повод Международния ден на тази игра. Това съобщиха от пресцентъра на  Община Бургас . Организаторите от Шахматен клуб (ШК) „Бургас-64“ предоставят награден фонд от 1000 лв. за победителите в шахматния блиц турнир, който ще бъде организиран в седем кръга по швейцарска система. Турнирът е открит, без такса за участие при предварително записване. Желаещите да се запишат в деня на турнира ще заплащат такса от 20.00 лева. \r\nОрганизаторите туристически комплекс (ТК) „Акве Калиде“ и ШК „Бургас-64“ са подготвили интересна програма за всички посетители. \r\nСамо на този ден в туристически комплекс „Акве Калиде“ ще бъде подредена изложба с ценни колекционерски шахматни комплекти – дъски и фигури, непоказвани досега пред публика. Посетителите ще могат да разгледат частна колекция от комплекти за шах, съдържаща 120 експоната, и да се запознаят с нейния притежател. \r\nОт 13:00 ч. на същия ден всеки желаещ ще може да премери уменията си в едновременен шахматен сеанс срещу майстора на спорта Марин Карадимов. Записването на желаещи любители и посетители ще се извършва на място и е безплатно. \r\nУспоредно със сеанса ще се проведе Конкурс по решаване на шахматни задачи за ученици от първи до дванадесети клас. Интересни награди, предоставени от домакините от ТК „Акве Калиде“, очакват младите победителите в конкурса. \r\nМного забавни и интересни факти от света на логическата игра ще научат гостите на шахматен турнир „Акве Калиде“. Те ще имат възможност да изпробват уменията си и срещу изкуствен интелект. За създаването, историята и още неоткритите комбинации на шахмата ще разкажат най-добрите ни специалисти. \r\nЦеремонията по награждаване на победителите ще започне от 14.00 ч. \r\nВсички събития са отворени за свободно посещение.", "date": "2018.07.21", "title": "Бургас: „Акве Калиде“ отбелязва Международния ден на шахмата с турнир и награди"}
{"url": "http://www.focus-news.net/news/2018/07/21/2547955/gd-granichna-politsiya-intenziven-e-trafikat-za-leki-avtomobili-na-vhod-na-gkpp-kalotina.html", "text": "На българо-сръбската граница на ГКПП \"Калотина\" трафикът е интензивен за леки автомобили на вход. Това съобщиха от  пресцентъра на ГД „Гранична полиция“.  На българо-гръцката граница на ГКПП \"Маказа\" движението за леки автомобили е натоварено на изход. Интензивен за товарни автомобили е трафикът на изход на българо-турската граница на ГКПП \"Капитан Андреево\". На българо-румънската граница трафикът е интензивен на всички гранични контролно-пропускателни пунктове. \r\nНа българо-македонската граница трафикът е нормален на всички гранични контролно-пропускателни пунктове.", "date": "2018.07.21", "title": "ГД „Гранична полиция“: Интензивен е трафикът за леки автомобили на вход на ГКПП \"Калотина\""}
{"url": "http://www.focus-news.net/news/2018/07/21/2547959/predstoyashti-mezhdunarodni-sabitiya-za-21-yuli-agentsiya-fokus.html", "text": "Президентът на Китай Си Дзинпин е на официално държавно посещение в Сенегал. \r\n***  Опозицията в Зимбабве ще проведе мащабен предизборен митинг. \r\n***  Министрите на финансите от страните от Г-20 ще проведат заседание. \r\n***  Националното събрание на Куба ще гласува по проект за конституционни реформи. \r\n***", "date": "2018.07.21", "title": "Предстоящи международни събития за  21 юли  (Агенция \"Фокус\")"}
{"url": "http://www.focus-news.net/news/2018/07/21/2547961/negovo-preosveshtenstvo-belogradchishkiyat-episkop-polikrp-shte-oglavi-praznichna-vechernya-v-proslava-na-svetata-mironositsa-i-ravnoapostolna-mariya-magdalina.html", "text": "По повод на празника на светата мироносица и равноапостолна Мария Магдалина, който Православната църква чества всяка година на 22 юли,  на 21 юли 2018 г. (събота) с благословението на Негово светейшество Българския патриарх и Софийски митрополит Неофит,  празнична вечерня в манастира „Св. Мария Магдалина“, с. Бухово,  на Софийска епархия ще оглави Негово преосвещенство  Белоградчишки епископ Поликарп, викарий на Софийския митрополит, предаде репортер на  Агенция \"Фокус\" . Началото е 18.00 часа.  \r\nНикола ПЕТКОВ", "date": "2018.07.21", "title": "Негово преосвещенство Белоградчишкият епископ Поликрп ще оглави празнична вечерня в прослава на светата мироносица и равноапостолна Мария Магдалина"}
{"url": "http://www.focus-news.net/news/2018/07/21/2547960/veliko-tarnovo-vavezhda-se-vremenna-organizatsiya-na-dvizhenieto-zaradi-otkrivaneto-na-mezhdunaroden-folkloren-festival-veliko-tarnovo.html", "text": "Въвежда се временна организация на движението заради откриването на Международен фолклорен фестивал \"Велико Търново\". Това съобщиха от пресцентъра на  Община Велико Търново . \r\nПромяната в движението е следната: \r\n-за движение ще бъде затворен участъкът от ул. \"Васил Левски\" от студентски стол  № 2 до сградата на Община Велико Търново за времето от 18.30 до 19.30 ч.; \r\n-за движение ще бъде затворен площад \"Цар Асен I\", както и прилежащите му улици за времето от 21.45 до 22.45 ч.", "date": "2018.07.21", "title": "Велико Търново: Въвежда се временна организация на движението заради откриването на Международен фолклорен фестивал \"Велико Търново\""}
{"url": "http://www.focus-news.net/news/2018/07/21/2547962/vidin-otvaryat-granitsata-mezhdu-balgariya-i-sarbiya-kray-belogradchik-za-mezhdunarodniya-sabor-kada-boaz.html", "text": "Отварят границата между България и Сърбия край Белоградчик за международен събор. Това съобщиха за  Радио „Фокус“ – Видин  от организационния комитет на събора. Смесена комисия от представители на община Белоградчик и сръбската община Княжевац са уточнили регламента, по който ще протече събора между двете погранични селища – Салаш и Ново Корито. На 21 и 22 юни границата ще се отваря от 10.00 часа и ще се затваря в 00.00 часа българско време. Международният събор „Кадъ Боаз“ ще бъде открит на 21 юли събота от 13.00 часа с концерт на фолклорни състави, ще бъдат открити и 4-ри изложби. \r\nАнна ЛОЗАНОВА", "date": "2018.07.21", "title": "Видин: Отварят границата между България и Сърбия край Белоградчик за международния събор „Кадъ Боаз“"}
{"url": "http://www.focus-news.net/news/2018/07/21/2547963/denyat-21-yuli-v-svetovnata-istoriya.html", "text": "Мирният договор между Османската империя, Австрия и Венеция е подписан на този ден през 1718 г. в сръбския град Пожаревац. Според него - Османската империя предоставя на Австрия Мала Влахия, Банат, Северна Босна и голяма част от Сърбия с Белградската крепост. Венеция отстъпва на султана Морея и повечето от островите си в Архипелага, но получава правото на 3% мито за всички свои поданици, търгуващи в пределите на Османската империя. Подобно право получава и Виена, но то е фиксирано в допълнителен търговски договор (капитулация), подписан на 27 юли. През 1798 г. пък се води битката между армията на мамелюците и войските на Наполеон в Кайро. Войските на Наполеон са изтласкани до бреговете на Нил.  Робин Уилямс – американски киноактьор, американският писател Ърнест Хемингуей, Виктор Максимович Жирмунски – руски лингвист и литературовед, Ханс Фалада – германски писател, Алберт Еделфелд – финландски живописец, Йоханес Фолкелт – германски философ, Израел Биър, барон Паул Юлиус фон Ройтер, създател на едноименната информационна агенция.  британският поет Робърт Бърнс.  2016 г.  \r\nСъветът за сигурност на ООН се събра на закрито заседание, на което ще се състои първото предварително гласуване в рамките на избирането на нов генерален секретар на световната организация. 2015 г.  \r\nПрезидентските избори в Бурунди са съпътствани от насилие и кръвопролития поради опита на действащия президент Пиер Нкурунзиза да се кандидатира за трети мандат. 2014 г.  \r\nСъветът на ООН по правата на човека решава да предприеме разследване за нарушения на международното хуманитарно право на палестинска територия и в частност на военната операция в Ивицата Газа. От началото на израелската операция на 8 юли загиналите са 518, от които 170 деца и 86 жени. 2013 г.  \r\nКралят на Белгия Албер II отстъпва короната на сина си Филип Белгийски. 2012 г.  \r\nПрезидентът на Русия Владимир Путин подписва закон за ратифициране на протокола за присъединяване на Русия към Световната търговска организация. \r\n2011 г. \r\nНовото правителство на Египет, начело с министър-председателя Есам Шараф, под натиска на протестиращите обещава да се бори с корупцията, да извърши бърза промяна и да премахне хората, свързани с режима на бившия президент Хосни Мубарак. 1973 г.  \r\nФранция започва серия от ядрени опити на атола Муророа в Тихия океан. 1973 г.  \r\nИзстреляна е руската мисия “Марс 4”, която достига “червената” планета през февруари 1974 г. “Марс 4” не успява да влезе в орбитата на планетата, но изпраща нейни изображения. 1960 г.  \r\nСиривамо Бандаранайке става първата жена в света, избрана за министър-председател на своята страна (Цейлон). 1940 г.  \r\nСССР окупира Прибалтика и обявява създаването на Латвийска, Литовска и Естонска ССР. През 1240 г. е образувано феодалното Велико литовско княжество. През ХIII-ХV век под властта на Тевтонския орден, от 1795 г. до 1815 г. влиза в границите на Руската империя. От 1919 г. е включена в Литовско-Белоруската съветска република. Между 1926 г. и 1940 г. е самостоятелна държава, а от 1940 г. – съветска република. По време на Втората световна война е окупирана от германски войски. През 1944 г. е възстановена съветската власт. През октомври 1988 г. е създадено Движение за перестройка на Литва, което си поставя за цел възстановяването на независимостта на страната. На изборите за парламент през март 1990 г. Движението печели мнозинство и през май Върховният съвет на Литва приема Декларация на правителството за независимост от СССР. През 1992 г. е проведен референдум; приета е нова конституция, според която Литва е независима, суверенна държава. По форма на управление е президентска република. От 4 януари 1998 г. президент е Валдас Адамкус; министър-председател е Гядиминас Вагнорюс (правителството е съставено на 25 март 1998 г.). Литва е член на ООН от 1991 г. Естонците се заселват на настоящата си територия в началото на средните векове. Към 1080 г. са покорени от датския крал Кнут IV, а през 1347 г. попадат под немско владичество до 1559 г. През ХVI век шведите завземат страната им, която през 1660 г. е окончателно присъединена към Швеция. През 1721 г. след Северната война по Нищатския мирен договор Естония е присъединена към Русия. След Втората световна война е в състава на СССР. Получава самостоятелност през 1990 г. През 1992 г. е приета нова конституция; президент е Л. Мери, който е преизбран през 1996 г. Проведени са парламентарни избори, които са спечелени от Отечествената партия, която печели изборите и през 1995 г. Естония е член на ООН от 1991 г. \r\nПървите феодални княжества на територията на Латвия (Кокнесе, Ерсика, Талава) възникват през Х-ХIII век. В периода ХIII-ХVI век е под германска власт. Част от територията е разделена между Полша и Швеция през 1562 г. В края на ХVIII век е присъединена към Русия (Курландска, частично Лифландска и Витебска губернии). В края на ХIХ век се отменя крепостното право. На 17 декември 1918 г. е провъзгласена съветската власт, а в началото на 1920 г. се създава независима буржоазна република. През юни 1940 г. отново е провъзгласена съветската власт и Латвия е обявена за съветска република в състава на СССР. От 1941 г. до 1945 г. е окупирана от германски войски. Съветската армия води военни действия на територията на Латвия до май 1945 г., след което отново е провъзгласена за република в СССР. През 1990 г. правителството на Латвия приема декларация, в която обявява Латвия за независима от СССР (призната 1991 г.). 1798 г.  \r\nВоди се битка между армията на мамелюците и войските на Наполеон в Кайро. \r\nВойските на Наполеон са изтласкани до бреговете на Нил. Наполеон Бонапарт е френски император. Роден е на 15 август 1769 г. в град Аячо на остров Корскика през 1769 г. През 1785 г. завършва военно училище в Париж и става подпоручик. През 1793 г. като капитан-артилерист участва в обсадата на Тулон, завзет от англичаните. С негово участие френската революционна армия превзема Тулон. На 14 януари 1794 г. Наполеон е произведен в звание бригаден генерал. През 1795 г. ликвидира роялистки метеж в Париж, след което е назначен за командващ на френската армия, действаща в Италия. През своята военна кариера Наполеон печели повече от 60 сражения. През 1798-1799 г. организира и командва египетски поход, разбива турската армия, завладява Египет и Сирия и организира административна и данъчната система в завладените територии. На 9 ноември 1799 г. Наполеон извършва държавен преврат и става пръв консул. На 18 април 1804 г. е провъзгласен за император на Франция. Англия, Австрия и Прусия образуват Рейнската лига (1804 г.) – политически съюз, насочен срещу Франция. През 1805 г. Наполеон разгромява Австрия (битката при Аустерлиц) и сключва Пресбургския мир (1805 г.). През 1806 г. в битките при Йена и Ауерщад разгромява Прусия и я окупира. Англия организира морска блокада на Франция и Наполеон отговаря с континентална блокада срещу острова. През 1807 г. разбива руската армия при Ейлау и Фридланд. Принуждава Русия да се присъедини към континенталната блокада и с Тилзитския мир разделя Европа на 2 зони на влияние – френска и руска. През 1808-1811 г. той предприема поход за завоюване и окупиране на Испания, през 1809 г. побеждава Австрия, без да я обезвреди напълно. През 1812 г. Наполеон предприема неуспешен поход в Русия. След като я окупира руският император Александър I и царедворците го обявят за враг на Русия и на православната вяра. Целият руски народ се вдига на война за защита на вярата и отечеството. В тези условия прогресивните идеи на Френската революция са обявени за реакционни. Победата на Русия в Отечествената война (1812-1813 г.) позволява да се съхрани самодържавието в продължение на повече от 100 години. През 1813 г. на Парижкия конгрес Наполеон отхвърля условията за мир. След поражението на Франция в битката при Лайпциг (1813 г.) съюзните армии окупират страната, Наполеон абдикира в двореца Фонтебло и е заточен на о-в Елба. През пролетта на 1815 г. напуска о-в Елба и се завръща във Франция. Настъпва периодът на т. нар. \"100 дни\". Реставрацията на монархията във Франция е премахната. След загубата в битката при Ватерло през 1815 г. Наполеон е заточен на о-в Св. Елена, където е поставен под най-строг режим и охрана от английските войски. След смъртта му са публикувани неговите \"Мемоари от о-в Света Елена\" и \"Мемоари\", продиктувани по време на заточението. Умира на 5 май 1821 г. на о-в Св. Елена. 1797 г.  \r\nВ Кайро армията на мамелюците се сражава с войските на Наполеон. В резултат на сражението, войските на Наполеон са изтласкани до бреговете на Нил. 1774 г.  \r\nПодписан е Кючуккайнарджийският мирен договор, който слага край на Руско-турската война (1768-1774 г.). Договорът съдържа 28 параграфа и две приложения. Той е подписан от фелдмаршал граф П. А. Румянцев-Задунайски и великия везир Осман паша. Според клаузите на договора Кримският хаганат е обявен за независима държава, а Русия получава значителни териториални придобивки и възможности за привилегировано търговско присъствие в пределите на Османската империя. Високата порта се задължава да изплати на Русия контрибуция в размер от 4 500 000 рубли; руският флот получава право свободно да плава в Черно и Мраморно море. Договорът укрепва позициите на Русия в Европейския югоизток и засилва влиянието й върху подвластното християнско население в балканските провинции на Османската империя. През XVIII-XIX в. се водят поредица от войни между Русия и Османската империя. В резултат на войните от 1710-1713 г., 1735-1739 г., 1768-1774 г. и 1787-1791 г. Русия се превръща в черноморска държава и укрепва своите позиции на Балканите. С войните през XIX в. (1806-1812 г., 1828-1829 г. и 1877-1878 г.) тя се стреми не само да утвърди своето влияние на Балканите, но и да завладее Проливите. След като Турция, насърчавана от Франция, обявява война на Русия (1768-1774 г.), Екатерина II, неподготвена за войната, призовава към политическа активност поробените балкански народи, за да разедини военните сили и вниманието на Високата порта. Тя изпраща на Балканите свои емисари, сред които е и българинът, подполковник на руска служба, Назар Каразин (Караджа). Той се насочва (с документи на името на далматинския монах Симеон Путник) към двете дунавски княжества и към българските земи със стотици възвания към балканските християни, укрити в кухината на малка тояжка и в кориците на богослужебни книги, с които Екатерина II ги уверява, че ако се вдигнат на въстание за общи военни действия с руските войски, ще могат да разчитат на нейната помощ. Българите, организирани в доброволчески отряди, под руска команда, със стотици участвали в битките в земите покрай река Дунав. След подписването на мирния договор в село Кючук Кайнарджа, Силистренско, хиляди български семейства се изселват във Влашко, Молдова и Бесарабия. 1718 г.  \r\nВ сръбския град Пожаревац е подписан мирният договор между Османската империя, Австрия и Венеция. Договорът е изработен от специално свикана конференция, под председателството на Англия. Текстът включва 24 параграфа, според които Османската империя предоставя на Австрия Мала Влахия, Банат, Северна Босна и голяма част от Сърбия с Белградската крепост. Венеция отстъпва на султана Морея и повечето от островите си в Архипелага, но получава правото на 3% мито за всички свои поданици, търгуващи в пределите на Османската империя. Подобно право получава и Виена, но то е фиксирано в допълнителен търговски договор (капитулация), подписан на 27 юли. Двата договора създават благоприятни условия за развитие на търговските контакти между българските земи и Средна Европа.  365 г.  \r\nПри земетресение в Александрия, Египет, е разрушена по-голямата част от града, в т.ч. и Фарът на пристанището. Той е едно от седемте чудеса на света. В резултат на земетресението избухва пожар, който унищожава Александрийската библиотека, смятана за най-богатата в света. На тази дата са родени: 1952 г.  \r\nРоден е Робин Уилямс – американски киноактьор. Участва във филмите “Клуб Парадайз”(1986 г.),”Кралят на рибарите”(1991 г.),”Хук”(1991 г.),”Клетка за птици”(1996 г.),”В какво се превръщат мечтите”(1998 г.) и други. Продуцент е на “Якоб лъжеца”(1999 г.) и “Мисис Дауфайър”(1993 г.). През 1997 г. печели “Оскар” за най-добра мъжка подържаща роля във филма “Добрият Уил Хънтинг”. 1899 г.  \r\nРоден е американският писател Ърнест Хемингуей (1899 - 1961). Участва във Втората световна война като санитар в автоколона линейки на Червения кръст. След войната е пътуващ кореспондент от 1921 г. до 1924 г. на издаваните в Торонто (Канада) вестници “Дейли Стар” и “Стар Уикли”. От 1921 г. до 1926 г. живее в Париж. Първата му книга е сборник с разкази “В наше време” (1924), отпечатана в Париж от У. Бърд в 170 екземпляра; второто издание излиза през 1925 г. с тираж 1335 екземпляра. През 1926 г. издава първия си роман “И изгрява слънце (Фиеста)”, от който само за 4 месеца са продадени 12 хиляди екземпляра в Ню Йорк. Вторият сборник с разкази “Мъже без жени” Хемингуей издава през 1927 г. в издателството “Ч. Скрибнърс Сънс”. След това е издаден сборника “Победителят нищо не печели” (1933 г.), отново на издателска къща “Ч. Скрибнърс Сънс”. От 1937 г. до 1939 г. отразява събитията в Испания като кореспондент на Североамериканско сдружение на вестниците. През този период печата разкази за Испания и испански събития в списанията “Ескуайър”, “Кен”, “Ню Масис”. Плод на впечатленията му от Испания е и пиесата “Петата колона” (1938 г.; същата година и филмов сценарий към нея). През 1936 г. излизат новелите “Краткото щастие на Франсис Макомбър” и “Снеговете на Килиманджаро”, последвани от “Зелените хълмове на Африка”. Своеобразен връх на “испанската тема” е романът “За кого бие камбаната” (1940 г.). Хемингуей участва във IIървата световна война. От този период е антологията му “Хора по време на война” (1942). През 1950 г. издава романа “Отвъд реката, сред дърветата”, но истински триумф постига с повестта “Старецът и морето” (1952). Книгата е наградена с “Пулицър” в САЩ за 1952 г. С журналистика се занимава и през 50-те години, когато живее в имението си “Ла Финка Вихия” до Хавана, Куба. Самоубива се в Кечъм, Айдахо. След смъртта му излизат книгите “Опасно лято”, “Острови по течението”, “Райската градина” и други. През 1954 г. получава Нобелова награда за литература. 1893 г.  \r\nРоден е Ханс Фалада – германски писател. Занимава се професионално с литература от 1932 г. Обяснява нравствената деградация на “малките хора” с аморалността на социалната система. През 1943 г. издава романа “Човек се стреми към върха”. По време на фашистката диктатура е преследван за антимилитаристичните си романи “Вълк сред вълци” (1937 г.) и “Железният Густав” (1938 г.). В следвоенните години е бургмистър във Фелдберг (окупиран от съветски войски). Връх в реалистичното му творчество е романът “Всеки умира в единочка” (1947 г.). 1891 г.  \r\nРоден е Виктор Максимович Жирмунски – руски лингвист и литературовед, доктор на филологическите науки, професор, академик на Руската академия на науките, почетен професор на Оксфордския, Ягелонския (Краков), Берлинския, Карловия (Прага) университети. Той е основоположник на германистиката в руската лингвистика. Автор е на над 350 труда, между които повече от 25 монографии. Пише съчиненията: \"Немският романтизъм и съвременната мистика\" (1914 г.), \"Композиция на лирическите стихотворения\" (1921 г.), \"Поезията на А. Блок\" (1921 г.), \"Байрон и Пушкин\" (1924 г.), \"Гьоте в руската литература\" (1938 г.), \"Немска диалектология\" (1956 г.), \"За синхронията и диахронията в езикознанието\" (1958 г.), \"Проблеми на социалната диалектология\" (1964 г.) и други. 1854 г.  \r\nРоден е Алберт Еделфелд – финландски живописец. Учи в Рисувалното училище към Дружеството за поощряване на художниците в Хелсингфорс при Б. Линдхолм и Б. Райнхолд от 1868 г. до 1871 г., в Антверпенската художествена академия от 1873 г. до 1874 г., в Париж при Ж. Л. Жером през 1874 г. Той е представител на реализма във финландския живопис. Изпитва влиянието на импресионизма. Автор е на (\"Шведският крал Карл оскърбява трупа на своя враг щалгалтер Флеминг през 1537 година\", 1878 г.), картини със сюжети от живота на народа (\"Жени от Руоколахти\", 1887 г., \"Рибари от далечни острови\", 1898 г.), пейзажи, портрети (\"Майка\", 1883 г., \"Л. Пастер\", 1875 г., \"А. Акте\", 1901 г.), които се отличават със свобода и изразителност на художествените форми, фино предаване на светлината и въздуха, ярък колорит. Произведенията на Еделфелд се намират в Атенеума, Хелзинки. 1848 г.  \r\nРоден е Йоханес Фолкелт – германски философ. Той е професор в Йена от 1879 г. до 1883 г., в Базел от 1883 г. до 1884 г., във Вюрцбург от 1889 г. до 1894 г. и в Лайпциг след 1894 г. Формира философските си схващания под влиянието на Кант, Хегел и Шопенхауер. В критическия му труд “Кантовата теория на познанието” (1879 г.), като показва вътрешните противоречия на Кантовата система, стига до извода за невъзможност на единна “иманентна” теория на познанието, която завършва със скептицизъм. Необходими за всяко истинско знание са трансцендентни, “транссубективни” допускания. Идеята за “транссубективизма” е развита в “Опит и мислене” (1886 г.). Фолкелт смята, че опитът дава на човека само единични впечатления, които се организират в едно цяло благодарение на “транссубективния минимум” някакво обективно битие, множество съзнания, признаващи съжденията за това битие и закономерния ред в него. В областта на естетиката се приближава до психологичното направление и смята, че прекрасното съществува само в съзнанието на съзерцаващия субект. Формулира 4 норми за естетичното – единство на формата и съдържанието, човешки значимо съдържание, видимост, съзерцаемост на естетичното и неговото органично единство. 1816 г.  \r\nРоден е Израел Биър, барон Паул Юлиус фон Ройтер (1816 - 1899). Германец по рождение, натурализиран англичанин. Създател на едноименната информационна агенция. На тази дата умират: 1796 г.  \r\nУмира британският поет Робърт Бърнс (1759 - 1796). За изготвянето на историческата справка на Агенция “Фокус” са използвани следните източници: \r\nЕнциклопедия “България” - Издателство на БАН, 1982 г.; \r\nЕнциклопедия “Британика” (2004 г.); \r\nБолшая Советская Энциклопедия (1970 г.); \r\nФамилна енциклопедия “Larousse”; \r\nИстория на Българите - Късно средновековие и Възраждане - Издателство “Знание” ЕООД, Книгоиздателска къща “Труд”, 2004 г.; \r\nИстория на Българите - От древността до края на XVI век - Издателство “Знание” ЕООД, Книгоиздателска къща “Труд”, 2003 г.; \r\nИстория на Българите - Българската дипломация от древността до наши дни - Издателство “Знание” ЕООД, Книгоиздателска къща “Труд”, 2003 г.;  \r\nИстория на България по дати - Книгоиздателска къща “Труд”, 2003 г.; \r\nБългарски традиционен календар - БАН, Издателство Вион, 2002 г.; \r\nИстория на Балканите XIV - XX век - Издателска къща “Хермес”, 2002 г.; \r\nБългарска военна история - БАН, 1989 г.; \r\nИстория на войните в дати - Издателска къща “Емас”, 2001 г.; \r\nИстория на Русия - Книгоиздателска къща “Труд”, 2002 г.; \r\nИстория на Османската империя - Издателство “Рива”, 1999 г.; \r\nБългарска енциклопедия, БАН, Книгоиздателска къща “Труд”, 2003 г.; \r\nИсторически бюлетин – на “The New York Times”; \r\nИсторически бюлетин – на “The History Channel”; \r\nИсторически бюлетин – на “World of Quotes”; \r\nИсторически архив на Агенция “Фокус” - отдел “Архив и бази данни” и други.;", "date": "2018.07.21", "title": "Денят 21 юли в световната история"}
{"url": "http://www.focus-news.net/news/2018/07/21/2547964/varna-v-katedralen-hram-uspenie-na-presveta-bogoroditsa-shte-badat-izlozheni-za-poklonenie-chastitsite-ot-sv-moshti-na-sv-matrona-moskovska-i-sv-luka-voyno-yasenetski.html", "text": "Тази събота във варненския катедрален храм \"Успение на Пресвета Богородица\" ще бъдат изложени за поклонение частиците от св. мощи на св. матрона Московска и св. Лука Войно-Ясенецки, предаде репортер на  Агенция \"Фокус\". \r\nНа 18 юли в град Варна пристигнаха частици от мощите на света блажена Матрона Московска и свети Лука Войно-Ясенецки, Архиепископ Кримски и Симферополски. Те ще останат за поклонение във Варненска и Великопреславска епархия до 10 август 2018 г.  \r\nВ днешния съботен ден, те ще бъдат изложени за поклонение в катедралния храм \"Успение на Пресвета Богородица\", град Варна, по време на Божествената света Литургия. Началото на св. Литургия е от 9.00 часа.  Св. мощи ще останат за поклонение в храма през целия ден.  \r\nНикола ПЕТКОВ", "date": "2018.07.21", "title": "Варна: В катедрален храм \"Успение на Пресвета Богородица\" ще бъдат изложени за поклонение частиците от св. мощи на св. матрона Московска и св. Лука Войно-Ясенецки"}
{"url": "http://www.focus-news.net/news/2018/07/21/2547966/vzglyad-zapodozryaha-iran-v-podgotovkata-na-masirana-kiberataka-sreshtu-sasht.html", "text": "Според анонимни източници от силовите структури на САЩ Иран се готви за провеждането на масирани кибератаки върху електрическите мрежи, канализацията и редица технологически компании в САЩ, страните от Европа и Близкия изток. Според тях в момента Техеран подготвя необходимата компютърна инфраструктура за кибератаките, но засега няма свидетелства, че атаката ще започне скоро, пише   Взгляд,  позовавайки се на американски медии. \r\nВъв връзка с тези данни Вашингтон засилва киберзащитата си, предупреждава съюзниците си, а също така изучава възможни мерки за реакция, отбелязват източниците. \r\nМеждувременно прессекретарят на мисията на Иран в ООН Алиреза Мирусефи заяви, че „Иран няма намерения да влиза в каквито и да е кибервойни със САЩ“. Той допълни, че Вашингтон може да използва своите подозрения, че уж Техеран готви атаки като оправдание за възможно начало на свои киберудари по  Иран.   Виктор Турмаков", "date": "2018.07.21", "title": "Взгляд: Заподозряха Иран в подготовката на масирана кибератака срещу САЩ"}
{"url": "http://www.focus-news.net/news/2018/07/21/2547965/sofiya-prodalzhava-organizatsiyata-na-dvizhenieto-za-rekonstruktsiya-na-bul-hristofor-kolumb.html", "text": "Продължава организацията на движението за реконструкция на бул. „Христофор Колумб“. Това съобщиха от  пресцентъра на Столична община. \r\nЗабранява се влизането на пътни превозни средства, както следва:  \r\n- от 21 юли 2018 г. до 25 юли 2018 г. по бул. „Христофор Колумб” в участък от 249 м, считано от улицата за Sofia Airport Center в посока към ул. „ Неделчо Бончев”;  \r\n- от 26 юли 2018 г. до 30 юли 2018 г. по бул. „Христофор Колумб” в участък от 175 м, считано от улицата за Sofia Airport Center в посока към ул. „Продан Таракчиев”;  \r\n- от 31 юли 2018 г. до 4 август 2018 г. по бул. “Христофор Колумб” в участък от 170 м, считано от ул. „Продан Таракчиев” в посока към ул. „Неделчо Бончев”.  \r\nОт 08 юли 2018 г. до 4 август 2018 г. маршрутът на автобусна линия № 84 се променя, както следва:  \r\n- в посока Летище София – Терминал 2: от ул. „Ген. Йосиф Гурко“ по маршрута си до кръстовище бул. „Христофор Колумб“ – ул. „Неделчо Бончев“ – ул. „Източна тангента“, по Източна тангента, по ул. „Мими Балканска“, ул. „Продан Таракчиев“ и по маршрута си до Летище София – Терминал 2;  \r\n- в посока ул. „Ген. Йосиф Гурко“: от Летище София – Терминал 2 по маршрута си до Летище София – Терминал 1, бул. \"Брюксел\" и след кръстовище бул. „Брюксел“ – ул. „Мими Балканска“ – ул. „Продан Таракчиев“, по ул. \"Мими Балканска\", по Източна тангента, по бул. „Христофор Колумб“ и по маршрута си до ул. „Ген. Йосиф Гурко“.  \r\nМаршрутът на автобусна линия № 184 се променя, както следва:  \r\n- в посока Летище София – Терминал 1: от ул. \"Ген. Йосиф Гурко\" по маршрута си до кръстовище бул. „Христофор Колумб“ – ул. \"Неделчо Бончев\" – ул. \"Източна тангента\", наляво по ул. \"Източна тангента\", надясно по ул. \"Мими Балканска\", наляво по бул. \"Брюксел\" и по маршрута си до Летище София – Терминал 1;  \r\n- в посока ул. \"Ген. Йосиф Гурко\": от Летище София – Терминал 1 по маршрута си до Летище София – Терминал 2, ул. \"Продан Таракчиев\", направо по ул. \"Мими Балканска\", наляво по ул. \"Източна тангента\", по бул. \"Христофор Колумб\" и по маршрута си до ул. \"Ген. Йосиф Гурко\".  \r\nМаршрутът на автобусна линия № 384 (в посока Летище София – Терминал 2) се променя, както следва:  \r\nот ж.к. \"Дружба 2\" по маршрута си до кръстовище бул. \"Христофор Колумб\" – ул. \"Неделчо Бончев\" – ул. \"Източна тангента\", по ул. \"Мими Балканска\", ул. \"Продан Таракчиев\" и по маршрута си до Летище София – терминал 2, двупосочно.  \r\nЗа маршрутите на автобусни линии №№ 84, 184 и 384 се разкриват временни спирки, както следва:  \r\n- с код 6475 \"Технотест\" на ул. \"Източна тангента\" след кръстовището бул. \"Христофор Колумб\" – ул. \"Неделчо Бончев\" – ул. \"Източна тангента\" в посока Летище София – Терминал 1 и 2;  \r\n- с код 6476 \"Бул. \"Брюксел\" на ул. \"Мими Балканска\" преди кръстовището бул. \"Брюксел – ул. \"Мими Балканска\" – ул. \"Продан Таракчиев\" в посока Летище София – Терминал 1 и 2;  \r\n- с код 6477 \"Бул. \"Брюксел\" на ул. \"Мими Балканска\" след кръстовището бул. \"Брюксел\" – ул. \"Мими Балканска\" – ул. \"Продан Таракчиев\" в посока бул. \"Асен Йорданов\".  \r\nЗакриват се автобусните спирки по бул. \"Христофор Колумб\" в участъка от ул. \"Продан Таракчиев\" до ул. \"Неделчо Бончев\":  \r\n- с код 0091 \"Технотест\";  \r\n- с код 2473 и с код 2474 \"Нова телевизия\";  \r\n- с код 1463 \"Р-т \"Александрия\".", "date": "2018.07.21", "title": "София: Продължава организацията на движението за реконструкция на бул. „Христофор Колумб“"}
{"url": "http://www.focus-news.net/news/2018/07/21/2547967/plovdiv-shte-bade-zatrudneno-dvizhenieto-okolo-tsarkvata-sv-petka-zaradi-montazh-na-kulokran.html", "text": "На 21 юли ще бъде затруднено движението около църквата \"Св. Петка\" в Пловдив заради монтаж на кулокран в района на църквата и по бул. \"Княгиня Мария Луиза\" в посока Гладстон за времето от 8.00 до 18.00 ч. Това съобщи за  Радио „Фокус“ – Пловдив  говорителят на ОДМВР. Моторните превозни средства ще се пропускат само в лявата лента. Очаква се в тази период поетапно и за кратко движението да бъде спирано изцяло. Призовават се водачите да се съобразяват с разпорежданията на полицейските служители, които ще се грижат за безопасността на движението в района. \r\nВесела КРЪСТЕВА", "date": "2018.07.21", "title": "Пловдив:  Ще бъде затруднено движението около църквата \"Св. Петка\" заради монтаж на кулокран"}
{"url": "http://www.focus-news.net/news/2018/07/21/2547969/sofiya-stolichna-biblioteka-shte-razpolozhi-porednata-lyatna-chitalnya-zeleni-biblioteki-v-yuzhniya-park.html", "text": "От 10.00 до 14.00 часа Столична библиотека ще разположи поредната лятна читалня „Зелени библиотеки“ в Южния парк, съобщиха от  библиотеката.  За доброто настроението ще се погрижат музикална къща „Мюзик Плей“ и поетите Боби Мирчев и Петър Чухов, които ще четат откъси от свои произведения. Децата ще имат възможност да рисуват и оцветяват занимателни книжки.", "date": "2018.07.21", "title": "София: Столична библиотека ще разположи поредната лятна читалня „Зелени библиотеки“ в Южния парк"}
{"url": "http://www.focus-news.net/news/2018/07/21/2547968/xinhua-makedoniya-i-cherna-gora-podpisaha-memorandum-sreshtu-nelegalnata-migratsiya-i-trafika-na-hora.html", "text": "Македония и Черна гора подписаха меморандум за сътрудничество в борбата срещу нелегалната миграция и трафика на хора. Документът е подписан между вътрешните министри на двете страни Оливер Спасовски и Мевлютин Нуходжич в Охрид, предава   Xinhua. \r\nСрещата между двамата министри е фокусирана върху реформите на службите, засилването на възможностите за финансовото разследване и борбата срещу корупцията.  \r\nСпасовски спомена нуждата да се използва опитът на Черна гора по отношение на евроатлантическата интеграция.  \r\nМеждувременно Нуходжич приветства приятелските двустранни отношения между двете държави.  Виктор Турмаков", "date": "2018.07.21", "title": "Xinhua: Македония и Черна гора подписаха меморандум срещу нелегалната миграция и трафика на хора"}
{"url": "http://www.focus-news.net/news/2018/07/21/2547947/bsp-shte-predstavi-proekt-na-viziya-za-balgariya.html", "text": "БСП ще представи проект на \"Визия за България\". Това съобщиха от  пресцентъра на НС на БСП.  Събитието ще се състои в 13.00 часа в зала 3 на НДК в София. Проектодокументът ще бъде разгледан на Национално съвещание, в което участват членове на НС на БСП, народни представители, председатели на областни и общински съвети на БСП, кметове, коалиционни партньори, представители на граждански организации, експерти, журналисти. Ще бъдат разисквани предложения в четири ключови сфери - икономика и доходи, регионално развитие, здравеопазване и образование, в които се залага нов модел на развитие и нови политики.  \r\nСлед представянето на проекта \"Визия за България\", той ще бъде подложен на широко обществено обсъждане с коалиционни партньори, НПО, браншови, професионални, научни, синдикални организации и граждани. Целта е, с консенсус, да бъде оформен нов модел за развитие на България.", "date": "2018.07.21", "title": "БСП ще представи проект на \"Визия за България\""}
{"url": "http://www.focus-news.net/news/2018/07/21/2547970/pazardzhik-plovdivskiyat-mitropolit-nikolay-oglavi-chin-na-obnovlenie-i-arhiereyska-sveta-liturgiya-v-hram-sv-pror-iliya-v-s-velichkovo.html", "text": "На 20 юли, когато Православната църква прослави Св. прор. Илия (Илинден), Негово високопреосвещенство Пловдивският митрополит Николай оглави чин на обновление и архиерейска света Литургия в храм „Св. прор. Илия”, с. Величково, Пазарджишка духовна околия, предаде репортер на  Агенция \"Фокус\".   Той бе в съслужение с Техни преосвещенства Знеполски епископ Арсений и Константийски епископ Яков - двамата викарии на Пловдивския митрополит.  Идването на митрополит Николай и неговите викарни епископи в селото се превърна в голям духовен празник за православните християни там.   \r\nНикола ПЕТКОВ", "date": "2018.07.21", "title": "Пазарджик: Пловдивският митрополит Николай оглави чин на обновление и архиерейска света Литургия в храм „Св. прор. Илия” в с. Величково"}
{"url": "http://www.focus-news.net/news/2018/07/21/2547972/veliko-tarnovo-svlachishte-zatvori-ednata-lenta-v-uchastak-ot-patya-mezhdu-tvarditsa-i-elena.html", "text": "Свлачище затвори едната лента в участък от пътя между Твърдица и Елена. В отсечката от км 47+800 до км 48+000 има пропадане на пътното платно и текат ремонтни дейности, които трябва да приключат до 11 януари 2019 година, съобщиха за  Радио „Фокус“ – Велико Търново  от Областно пътно управление. Водачите трябва да карат внимателно и със съобразена скорост. Условията за пътуване в региона са нормални за сезона. Времето е ясно и слънчево, настилките са сухи. Трафикът е спокоен. Допълнително въведени ограничения и нови затворени участъци няма. Отворен за движение на всички видове МПС е Прохода на Републиката, но там остава в сила предупреждението за опасност от падащи камъни. Затворен за товарни автомобили над 10 тона е път-551 Дебелец - Средни колиби - Елена. Обходният  маршрут е през Дебелец - В. Търново - Лясковски кантон - Миндя - Елена и обратно. Ограничено е движението на моторни превозни средства над 3,5 т. по път ІІІ-4082 Чешма - Кесарево. Срокът за приключване на ремонтите е 31 декември, а обходният маршрут е през Чешма - Сливовица - Горско Ново село - Джулюница - Кесарево. Остава затворен поради свлачище  участък от път Царски извор – Драганово, обходният маршрут е през село Сушица. \r\nЛуиза ТРАНЧЕВА", "date": "2018.07.21", "title": "Велико Търново: Свлачище затвори едната лента в участък от пътя между Твърдица и Елена"}
{"url": "http://www.focus-news.net/news/2018/07/21/2547973/pazardzhik-zabraneno-e-dvizhenieto-na-tovarni-avtomobili-s-teglo-nad-10-tona-na-mosta-v-selo-boshulya.html", "text": "Натоварено е движението по главните пътища на област Пазарджик. Ограничение има на моста в село Бошуля, който е част от републиканската пътна мрежа. Това съобщи за  Радио „Фокус\" - Пазарджик  дежурният в Областно пътно управление. Там е забранено движението на товарни автомобили с тегло над 10 тона. Определеният обходен маршрут е през село Звъничево – Септемврийски ханчета – град Септември – село Бошуля. В Родопската част на областта остава опасността от падащи камъни. Тя е най-голяма по направленията Пещера – Батак – Широка поляна, Варвара – Гара Костандово и Белово – Юндола. \r\nРадослава МУРДЖЕВА", "date": "2018.07.21", "title": "Пазарджик: Забранено е движението на товарни автомобили с тегло над 10 тона на моста в село Бошуля"}
{"url": "http://www.focus-news.net/news/2018/07/21/2547975/shumen-ofitsialno-shte-bade-otkrita-arena-shumen.html", "text": "Многофункционалната спортна зала „Арена Шумен“ ще бъде открита на официална церемония. Покана да пререже лентата на новата зала е отправена към министър-председателя Бойко Борисов. Това съобщи  кметът на Община Шумен Любомир Христов.  Съоръжението е с капацитет от 1500 седящи места и с възможност за монтиране на допълнителни около 900 зрителски места. Отговаря на всички изисквания на спортните федерации за провеждане на състезания по волейбол, баскетбол, футбол, хандбал и др. На терена е поставена сертифицирана паркетна настилка, доставено е и спортното оборудване. В сградата има още кафене, фитнес зала, сауна и парна баня, шест съблекални, помещения за треньори и съдии, зала за пресконференции, места за журналисти за директно предаване на събития, помещения за допинг-контрол и медицински кабинет. На партера има подходи за инвалиди. Осигурена е и оптична връзка за директни излъчвания на спортни и културни събития. Направен е и паркинг с 300 паркоместа. „Арена Шумен“ е част от цялостен многофункционален комплекс, който ще бъде реализиран на няколко етапа. Вече е облагороден и районът около залата, пред завършване са и двете нови кръгови кръстовища. Върху площ от 21 декара е изграден и парк с новозасадени 200 дървета и места за отдих. В проекта е предвидено да се построят открити спортни игрища, открит плувен басейн, детски кът и хотел. Ще се изградят и нов жилищен комплекс и търговски обекти.  \r\nОт 17.00 часа на площадката пред централния вход на залата ще има демонстрации по хандбал, футбол, борба, бойни изкуства, мажоретни изпълнения, баскетбол и шахмат с участието на спортните клубове и Ученическата спортна школа „Хан Крум“. Официалната церемония по откриването е от 19.00 часа. Над 2100 места са осигурени за представители на различни институции, учреждения и фирми. След това ще започне спектакълът „Как ще ни стигнат американците“ на ансамбъл „Българе“, който представлява музикално-танцово околосветско пътешествие. Следващата седмица ще бъдат определени дни на отворените врати за свободен достъп, за да могат всички желаещи да разгледат залата.", "date": "2018.07.21", "title": "Шумен: Официално ще бъде открита „Арена Шумен“"}
{"url": "http://www.focus-news.net/news/2018/07/21/2547977/gabrovo-remontni-deynosti-se-izvarshvat-po-patya-mezhdu-sevlievo-i-selo-draganovtsi.html", "text": "Ремонтни дейности се извършват по пътя между Севлиево и село Драгановци. Нека водачите се движат с повишено внимание и съобразена скорост в отсечката от км 0+000 до км 14+600. Това съобщиха за  Радио „Фокус“ – Велико Търново  от Областно пътно управление – Габрово. Условията за пътуване в областта са нормални. Настилките са предимно сухи, в усойните места – частично мокри. Движението не е натоварено. Времето е ясно и слънчево, без мъгли и намален видимост. В едната лента се пренасочва трафикът в друга отсечка от път II-44 между Севлиево и Драгановци. В участъка от км 7+331 до км се 13+138 тече ремонт на пътни съоръжения при км 7+331, км 8+693 и км 13+138 и укрепителна стена при км 11+735. Дейностите трябва да приключат до края на октомври. Движението  в друга част на  път II-44 Драгановци – Габрово от км 14+600 до км 23+978,36 и от км 25+731 до км 28+972,75 се осъществява в едната лента или част от нея, както и по банкета поради извършване на ремонтни дейности на асфалтовата настилка. Поставена е необходимата пътна сигнализация. Срокът за приключване е 25 декември. Отворен за движение е прохода Шипка, но там е в сила забраната за товарни автомобили над 12 тона. \r\nЛуиза ТРАНЧЕВА", "date": "2018.07.21", "title": "Габрово: Ремонтни дейности се извършват по пътя между Севлиево и село Драгановци"}
{"url": "http://www.focus-news.net/news/2018/07/21/2547979/pss-dobri-sa-usloviyata-za-turizam-v-planinite.html", "text": "Добри са условията за туризъм в планините. Това съобщиха за  Агенция „Фокус“  от  Планинската спасителна служба (ПСС)  при БЧК. По-комплицирана е обстановката по билото на Централен Балкан, където сутринта се е образувала облачност, а по билото на връх Ботев – и мъгла. Метеорологичната прогноза днес е добра, но се очаква в следобедните часове на места да превали. Най-ниската сутрешна температура е измерена на връх Мусала – 3 градуса, а по останалите върхове – около 7-8 градуса. При хижите температурата сутринта е около 12-15 градуса. Лифтовите съоръжения работят на Витоша, Пампорово, Боровец, кабината на Банско и седалковият лифт от хижа „Гоце Делчев“ до хижа „Безбог“. Няма регистрирани инциденти с туристи през изминалото денонощие. \r\nИнформация за обстановката в планините може да намерите на  . \r\nТелефоните на ПСС са: 02/ 9632000 и 088 1470", "date": "2018.07.21", "title": "ПСС: Добри са условията за туризъм в планините"}
{"url": "http://www.focus-news.net/news/2018/07/21/2547976/business-insider-sluzhbite-za-sigurnost-na-sasht-shte-proveryat-podarenata-na-donald-tramp-ot-vladimir-putin-futbolna-topka.html", "text": "Футболната топка, подарена на президента на САЩ Доналд Тръмп от неговия руски колега Владимир Путин по време на съвместната им пресконференция в Хелзинки, ще се провери от службата за сигурност на американския президент, предава   Business Insider. \r\nОтбелязва се, че това е стандартна процедура, през която преминават всички подаръци, получени от президентите на САЩ. \r\nПо време на съвместната пресконференция руският президент връчи на Тръмп футболна топка от Световното първенство по футбол, провело се в Русия. Президентът на САЩ заяви, че ще я подари на сина си Барън.   Виктор Турмаков", "date": "2018.07.21", "title": "Business Insider: Службите за сигурност на САЩ ще проверят подарената на Доналд Тръмп от Владимир Путин футболна топка"}
{"url": "http://www.focus-news.net/news/2018/07/21/2547951/tass-aleksandar-vuchich-zayavi-che-sarbiya-se-namira-v-tezhki-pozitsii-po-vaprosa-za-kosovo.html", "text": "Президентът на Сърбия Александър Вучич заяви, че страната му се намира в тежка позиция по въпроса за Косово, но все още има шансове. По време на среща с млади шахматисти, те го помолиха да коментира хода на преговорите с Прищина в игрална терминология, предава  ТАСС. \r\n„Ние бяхме в отчаяна позиция. И продължаваме да се намираме в много тежка позиция. На дъската  все още има фигури. Можем да се борим и да се опитаме да достигнем равенство, но това ще е много трудно“, заяви Вучич. \r\nВ сряда в Брюксел премина поредният кръг преговори между Белград и Прищина при посредничеството на Европейския съюз. Президентите на Сърбия и на Косово Вучич и Хашим Тачи по време на преговорите се договориха да продължат с търсенето на компромис. И двамата отбелязаха, че разговорът е бил тежък.   Виктор Турмаков", "date": "2018.07.21", "title": "ТАСС: Александър Вучич заяви, че Сърбия се намира в тежки позиции по въпроса за Косово"}
{"url": "http://www.focus-news.net/news/2018/07/21/2547980/dzheyms-matis-nyakoi-strani-koito-kupuvat-rusko-vaorazhenie-zasluzhavat-izklyuchvane-ot-sanktsii.html", "text": "Министърът на отбраната на САЩ Джеймс Матис заяви, че подкрепя това някои страни да бъдат изключени от санкциите, налагани срещу тези, които купуват военно оборудване от Русия, предава   AFP. \r\n„Русия трябва да усети последствията от своето агресивно, дестабилизиращо поведение и за нелегалното окупиране на Украйна“, заяви Матис. „Налагаме нужната и заслужена цена за нейното зловредно поведение според Закона за противопоставяне на американските противници чрез санкции“, допълни той.  \r\nСпоред въпросния закон субектите, влизащи в отношения с руските държавни, смесени и частни оръжейни сектори са заплашвани от икономически санкции. \r\n\"В момента САЩ работи с партньорите си, за да им помогне да открият и да избегнат дейност, която потенциално да доведе до санкции\", допълни Матис. \r\n„Законът позволява на страните да изградят по-близки отношения във сигурността със САЩ, докато продължават да се измъкват от необходимостта да разчитат на руско военно оборудване“, уточни министърът. Според него в момента въпросът е дали САЩ искат да засилят „партньорите си в ключовите региони или да ги оставят без друг избор, освен да се насочат към Русия“.  Виктор Турмаков", "date": "2018.07.21", "title": "Джеймс Матис: Някои страни, които купуват руско въоръжение, заслужават изключване от санкции"}
{"url": "http://www.focus-news.net/news/2018/07/21/2547984/aktsenti-v-predavaneto-metronom-na-radio-fokus.html", "text": "И през тази седмица акцент бе чумата и спорът – има или няма такава в България. Чума по дребните преживни животни без съмнение има в страната ни, а мерките, които Българската агенция по безопасност на храните е предприела, са в съответствие със законодателството на ЕС. Това заключи експертната мисия на ЕК, която посети България тази седмица. За заболяването и мерките ще разговаряме в предаването „Метроном“ на  Радио „Фокус”  с д-р Александра Митева, началник на отдел \"Хуманно отношение към животните\" към Българската агенция по безопасност на храните и д-р Цвятко Александров, началник на отдел „Здравеопазване на животните“ към същата институция.  \r\nКои бяха темите от политическата седмица и за искрите между институциите ще попитаме Георги Харизанов, политически анализатор.  \r\nСедмицата премина под знака на срещата между Путин и Тръмп. По тази тема събеседник в „Метроном“ ще бъде ген. Кирчо Киров, началник на Националната разузнавателна служба в периода 2002-2012 г. \r\nВ минутите до 13.00 ще засегнем и темата „Сигурност“. За нивото на сигурността у нас, за затворниците, надзирателите и летище \"София\" ще говорим с проф. Николай Радулов, експерт по национална сигурност и бивш главен секретар на МВР (в периода 1997-1998 г.) \r\nПо темата за динамичната метеорологична обстановка в страната ще разговаряме с климатолога доц. Георги Рачев.  \r\nВодещ на изданието на предаването „Метроном“ между 10.00 и 13.00 часа е Милослава Ангелова.", "date": "2018.07.21", "title": "Акценти в предаването „Метроном“ на Радио „Фокус”"}
{"url": "http://www.focus-news.net/news/2018/07/21/2547982/varna-kosene-na-trevni-ploshti-se-izvarshva-po-patya-zlatni-pyasatsi-varna-dvizhenieto-v-rayona-tryabva-da-se-osashtestvyava-s-povisheno-vnimanie.html", "text": "Ръчно косене на тревни площи ще се извършва и днес по пътя Златни пясъци – Варна, предаде репортер на  Радио „Фокус“ – Варна . От Агенция „Пътна инфраструктура“ призовават водачите да преминават през участъка с повишено внимание. Движението в участъка Варна – Бургас от км 0 до км 8 също се осъществява с повишено внимание поради ръчно косене на тревни площи. Движението се осъществява съобразно създадената организация. Спокойна е пътната обстановка в областта. Условията за пътуване са добри, пътните настилки са сухи, времето е ясно. Движението по автомагистрала „Черно море” в района на ремонта на виадукт „Звездица“ се осъществява при пълно затваряне на платното посока Бургас и двупосочно движение в платното посока Варна. Преминаването по пътя Кранево – Варна при км 83 е ограничено за движение на МПС над 10 тона. Обходният маршрут е през Кичево и Оброчище. На територията на Областното пътно управление ремонтни дейности се извършват пътя Старо Оряхово – Гроздьово. До 17 километър трафикът е в една лента поради частични ремонтни дейности на асфалтовата настилка. Организацията за движение е сигнализирана с пътни знаци. \r\nДиана СТОЕВА", "date": "2018.07.21", "title": "Варна: Косене на тревни площи се извършва по пътя Златни пясъци – Варна, движението в района трябва да се осъществява с повишено внимание"}
{"url": "http://www.focus-news.net/news/2018/07/21/2547971/euobserver-libiyskiyat-ministar-predsedatel-othvarli-ideyata-na-es-za-migrantski-lageri-na-teritoriyata-na-stranata.html", "text": "Министър-председателят на Либия Файез ал Сарадж заяви, че страната му „напълно се противопоставя“ на идеята на ЕС за установяването на лагери в страната за хора, които не могат да получат статута на бежанци в Европа, предава   EUObserver. \r\nВ интервю пред германската преса той заяви, че страната му „спасява хиляди хора ежедневно“ край бреговете си и че е изоставена сама в тази дейност. Той поиска „повече техническа и финансова подкрепа“ в морето, а мигрантите да бъдат приемани. \r\nМиналият месец идеята за лагери за мигранти извън пределите на ЕС бе подкрепена на срещата на високо равнище на Съюза.   Виктор Турмаков", "date": "2018.07.21", "title": "EUObserver: Либийският министър-председател отхвърли идеята на ЕС за мигрантски лагери на територията на страната"}
{"url": "http://www.focus-news.net/news/2018/07/21/2547981/api-napredva-remontat-na-noseshtite-koloni-na-viadukt-korenishki-dol-na-avtomagistrala-hemus-pri-36-ti-km-i-tsyalostniyat-remont-na-viadukta-pri-33-ti-km.html", "text": "Изпълнени са около 50% от ремонта на носещите колони на виадукт „Коренишки дол“ при 36-ти км и 50% от цялостния ремонт на виадукта при 33-ти км на автомагистрала „Хемус“, който е при входа на тръбата за София на тунел „Витиня“. Това съобщиха от пресцентъра на  Агенция „Пътна инфраструктура“ . \r\nВиадуктът „Коренишки дол“ е с дължина 481 м и е в експлоатация от 1986 г., откогато не е основно ремонтиран. Работи се по съоръжението в посока София, като се ремонтират стълбове 3, 4, 5 и 6. Половината от предвидените дейности вече са изпълнени. Срокът за завършване на ремонта на носещите колони е края на декември т.г. До завършване на ремонтно-възстановителните работи лекият трафик е пренасочен двупосочно в платното за Варна. Осигурени са по една лента за Варна и една за София. За подобряване на информираността на пътуващите по автомагистралата са монтирани табели от двете страни на виадукт „Коренишки дол“, които указват, че е затруднено движението поради ремонт на колоните на виадукта. \r\nВиадуктът при 33-ти км е с дължина 225 м и е в експлоатация от 1984 г. В момента се извършва ремонт на съоръжението в платното за София, което се намира при входа на тръбата за София на тунел „Витиня“. От изграждането на съоръжението досега са извършвани само частични ремонти на асфалтовата настилка. Напредват ремонтните дейности на виадукта, до този момент са завършени работите по носещите стълбове на съоръжението, продължава работата по конструкцията на пътното платно. Срокът за завършване на ремонта е до ноември 2018 г. До завършване на ремонтно-възстановителните работи лекият трафик е пренасочен двупосочно в платното за Варна. \r\nПо време на ремонтните дейности по АМ „Хемус“ движението на тежкотоварните камиони над 12 тона е ограничено в отсечката от 30-ти до 47-ми километър. Те се отклоняват при 30-ти км от пътен възел „Витинска река“ по път I-1 София – Ботевград и път II-17 Околовръстен път на Ботевград, след което се връщат обратно на АМ „Хемус“ при 47-ми км при пътен възел „Ботевград“ и обратно. Като алтернативен маршрут за тежкотоварните автомобили може да се използва и път II-16 София-Своге-Мездра през Искърското дефиле.  \r\nДо 26 юли т.г. шофьорите да се движат с повишено внимание по обходния маршрут по път I-1 София – Ботевград, поради извършване на частични ремонти и запълване на дупки на пътната настилка. След 26 юли се предвижда да започнат машинни кърпежи на пътното платно.", "date": "2018.07.21", "title": "АПИ: Напредва ремонтът на носещите колони на виадукт „Коренишки дол“ на автомагистрала „Хемус“ при 36-ти км и цялостният ремонт на виадукта при 33-ти км"}
{"url": "http://www.focus-news.net/news/2018/07/21/2547978/evgeni-krusev-zam-kmet-na-sofiya-predvizhdame-zakupuvane-na-10-renovirani-avtobusa-za-priroden-park-vitosha.html", "text": "Предвиждаме закупуване на 10 реновирани автобуса за природен парк „Витоша“. Това каза зам.-кметът на София по направление “Транспорт и транспортни комуникации“ Евгени Крусев, който провери транспортното обслужване в природен парк „Витоша“, предаде репортер на   Агенция „Фокус“ .  \r\nПо думите на Крусев реално те ще са предназначени само за туристически пътувания, които ще са съобразени с 3-те специфични линии - 63, 163, 66, които предлагат сезонни пътувания до природен парк \"Витоша\" през лятото, когато курсовете са повече на брой. „Реновираните автобуси  ще са с по-голям брой седалки, без правостоящи, защото се има предвид по-дългото разстояние до крайната точка“, каза Крусев. По думите му те ще бъдат с ръчни скоростни кутии и дизелови двигатели, което според него предполага по-голяма устойчивост и сигурност за пътуващите по тези линии особено за зимните месеци. „Искаме да подсигурим по-голям комфорт на гражданите“, коментира зам.-кметът Евгени Крусев. Според него голяма част от хората използват планината и за зимен туризъм. “Нашата цел е да сме по-гъвкави и  отговарящи на нуждите на хората. С тези автобуси, които ще закупим съм убеден, че това ще се случи“, уточни той.  \r\nЗам.-кметът обясни още, че за градските линии са сключени договори за над 100 нови автобуса, а средствата ще бъдат отпуснати от бюджета на Столична община.", "date": "2018.07.21", "title": "Евгени Крусев, зам.-кмет на София: Предвиждаме закупуване на 10 реновирани автобуса за природен парк „Витоша“"}
{"url": "http://www.focus-news.net/news/2018/07/21/2547974/tsru-kitay-vodi-tiha-studena-voyna-sreshtu-sasht.html", "text": "Високопоставен експерт от ЦРУ заяви, че Китай води „тиха студена война“ срещу САЩ,  използвайки всичките си ресурси, за да замени Америка като водещата сила на света. Според него Пекин не иска да води открита война, но настоящото му правителство работи по много фронтове да подкопае САЩ по начини, които са различни от добре документираните дейности с подобна насоченост, използвани от Русия, пише  New York Times. \r\n„Бих казал,  че те това, което водят срещу нас е студена война“, заяви Майкъл Колинс, заместник-помощник-директор на Центъра за мисиите на ЦРУ в Източна Азия, по време на  форум, посветен на сигурността, провеждащ се в курорта Аспен в щата Колорадо. \r\nПрисъства загриженост за всеобхватните усилия на Китай да открадне бизнес тайните и високотехнологичните изследвания, провеждани в САЩ. Китайската армия се разраства и се модернизира, а САЩ, както и други нации, се оплакват от изграждането на военни постове на Китай на островите в Южнокитайско море. \r\n„Бих казал, че това е Крим на Изтока“, коментира Колинс. \r\nДумите му следват предупрежденията за издигането на Китай. Тревогата се появява, докато Вашингтон се нуждае от помощта на Китай за прекратяване на ядрената конфронтация със Северна Корея. \r\nВ сряда директорът на ФБР Кристофър Рей заяви, че Китай, от гледна точка на контраразузнаването, представлява най-широката и най-голяма заплаха, пред която е изправена Америка. Той допълни, че ФБР разследва икономически шпионаж във всичките 50 американски щата, който може да бъде проследен обратно до Китай. \r\nДиректорът на националното разузнаване Дан Коутс също предупреди за нарастващата китайска агресия. По-специално, според него, САЩ трябва да изпреварват усилията на Китай да краде бизнес тайните и академичните изследвания. \r\nФранклин Милър, бивш старши директор по въпросите на отбранителната политика и контрола върху въоръженията в Съвета за национална сигурност, заяви, че развитието на оръжията в Китай подчертава необходимостта с Пекин да се поддържат връзки.  Виктор Турмаков", "date": "2018.07.21", "title": "ЦРУ: Китай води тиха студена война срещу САЩ"}
{"url": "http://www.focus-news.net/news/2018/07/21/2547987/veliko-tarnovo-tehnicheski-problem-otlaga-preasfaltiraneto-na-ulitsa-yuriy-gagarin.html", "text": "Технически проблем отлага за следващата седмица преасфалтирането на улица „Юрий Гагарин“ града. Това съобщиха от пресцентъра на  Община Велико Търново . Повредата засяга асфалтовата база край село Шереметя, ползвана от изпълнителя на дейностите по поддръжка и ремонт на пътната инфраструктура в града.  \r\nУл. „Юрий Гагарин” се намира в центъра на Велико Търново, в близост до Областната дирекция на МВР. Тя ще бъде цялостно преасфалтирана през следващия уикенд – 28 и 29 юли. За да не бъдат затруднявани строителните работи, Община Велико Търново апелира отсечката да бъде освободена от паркирани автомобили на 28 юли.", "date": "2018.07.21", "title": "Велико Търново: Технически проблем отлага преасфалтирането на улица „Юрий Гагарин”"}
{"url": "http://www.focus-news.net/news/2018/07/21/2547989/blagoevgrad-povishena-e-opasnostta-ot-padashti-kamani-v-kresnenskoto-defile-i-prohoda-predel.html", "text": "Натоварен е трафикът по автомагистрала „Струма“ и главен път Е-79. Това съобщиха за  Радио „Фокус“ – Пирин  от Областно пътно управление – Благоевград. Интензивно е движението по второкласен път-19 Симитли – Гоце Делчев. През нощта няма регистрирани инциденти на пътя. Пътните настилки са сухи и нормално проходими. В областта няма въведения ограничения за леките и товарните автомобили. Не се извършват ремонтни дейности по първокласната, второкласната и третокласната пътна мрежа. Повишена опасност от падащи камъни има в Кресненското дефиле и прохода Предел. \r\nЛора КАЛЧЕВА", "date": "2018.07.21", "title": "Благоевград: Повишена е опасността от падащи камъни в Кресненското дефиле и прохода Предел"}
{"url": "http://www.focus-news.net/news/2018/07/21/2547985/evgeni-krusev-zam-kmet-na-sofiya-sled-tezhkite-valezhi-se-predvizhdat-chastichni-remonti-po-patishtata-na-priroden-park-vitosha.html", "text": "След тежките валежи се предвиждат частични ремонти по пътищата на природен парк „Витоша“. Това каза зам.-кметът на София по направление “Транспорт и транспортни комуникации“ Евгени Крусев, който провери транспортното обслужване в природен парк „Витоша“, предаде репортер на   Агенция „Фокус“ . По думите на Крусев поправката ще обхване по-конкретно ж.к „Княжево“, ж.к“Драгалевци“, ж.к „Симеоново“ и ж.к „Бояна“. „Те са в по-тежко състояние и са предвидени допълнителни средства, за да могат да бъдат ремонтирани“, посочи той. На въпроса каква е ситуацията с ремонтните дейности в София и как се справят изпълнителните фирми за момента, той уточни, че важните обекти, които са в центъра на града се движат в срок, въпреки променливите метеорологични условия и валежите, които се наблюдават. По думите му за момента строителите влизат в съставените графици и не трупат закъснения.", "date": "2018.07.21", "title": "Евгени Крусев, зам.-кмет на София: След тежките валежи се предвиждат частични ремонти по пътищата на природен парк „Витоша“"}
{"url": "http://www.focus-news.net/news/2018/07/21/2547990/varna-vremenno-se-ogranichava-dvizhenieto-v-izprevarvashtata-lenta-pri-km-405-na-avtomagistrala-hemus-v-dvete-posoki-poradi-patnotransportno-proizshestvie.html", "text": "Временно се ограничава движението в изпреварващата лента при км 405 на автомагистрала „Хемус“ в двете посоки поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Трафикът се осъществява в активната лента и се регулира от \"Пътна полиция\". Шофьорите да движат с повишено внимание и съобразена скорост.", "date": "2018.07.21", "title": "Варна: Временно се ограничава движението в изпреварващата лента при км 405 на автомагистрала „Хемус“ в двете посоки поради пътнотранспортно произшествие"}
{"url": "http://www.focus-news.net/news/2018/07/21/2547983/ea-daily-ukrainskiyat-vanshen-ministar-zayavi-che-rusiya-repetira-razpada-na-ukrayna.html", "text": "Украинският министър на външните работи Павло Климкин заяви, че предложението на Русия в Донбас да се проведе референдум, за което на медиите стана известно след срещата между президентите на САЩ и Русия Доналд Тръмп и Владимир Путин, е „опит за репетиция за разпада на Украйна“ от страна на Москва, предава   EA Daily. \r\nМинистърът смята, че от правна и политическа гледна точка този референдум е невъзможен. „Русия не се интересува от Донбас. Спомнете си руските пасажи за федерализацията на Украйна и ще разберете, че не става дума за Донбас. Това е нещо като репетиция, която Кремъл иска да проведе, за да накара страната ни да се разпадне. Няма да му се отдаде“, написа Климкин. \r\nПо-рано Държавният департамент на САЩ уточни, че не подкрепя идеята за провеждане на референдума за статута на Донбас.  Виктор Турмаков", "date": "2018.07.21", "title": "EA Daily: Украинският външен министър заяви, че Русия „репетира разпада на Украйна“"}
{"url": "http://www.focus-news.net/news/2018/07/21/2547993/kyustendil-vavedeno-e-ogranichenie-na-skorostta-v-uchastak-ot-patya-rila-rilski-manastir-zaradi-svlachishte.html", "text": "Въведено е ограничение на скоростта в участък от пътя Рила – Рилски манастир заради свлачище. Това съобщи за  Радио „Фокус” – Пирин  дежурният в Областно пътно управление – Кюстендил. В района на свлачището са предприети аварийни и укрепителни дейности. Необходимо е шофьорите да карат внимателно, да спазват пътната сигнализация и въведеното ограничение на скоростта – до 40 км/час, тъй като в участък с дължина 250 метра движението се извършва в една лента. Срокът е до 31 юли. В участък от пътя Бобов дол – Жедна се изгражда нов път заради свлачище. Водачите на моторни превозни средства трябва да се движат с повишено внимание, мястото е сигнализирано съгласно проект за временна организация и безопасност на движението със срок до 8 септември. С нормална интензивност е трафикът по автомагистрала „Струма”, по път Е-79, както и по направлението София – Кюстендил. Слабо натоварен е трафикът по посока ГКПП „Гюешево”. \r\nЛора КАЛЧЕВА", "date": "2018.07.21", "title": "Кюстендил: Въведено е ограничение на скоростта в участък от пътя Рила – Рилски манастир заради свлачище"}
{"url": "http://www.focus-news.net/news/2018/07/21/2547994/varna-ogranichava-se-dvizhenieto-po-bulevardite-vasil-levski-i-osmi-primorski-polk-zaradi-remont.html", "text": "От днес части от булевардите „Васил Левски“ и „Осми Приморски полк“ ще бъдат затворени за ремонти, предаде репортер на  Радио „Фокус“ – Варна . Реконструкцията на улична мрежа на бул. „Осми Приморски полк” ще се извършва в частта от бул. „Васил Левски” до бул. „Христо Смирненски”. Тя ще включва основен ремонт на пътен възел „Виница” и на пешеходния подлез. В тази връзка ще бъде затворено за движение западното платно в посока от квартал „Виница“ към центъра на града. Движението ще се извършва двупосочно в източното платно. От днес реконструкция ще започне по трасето на старата част на бул. „Васил Левски“ в участъка от ул. „Подвис“ до бул. „Осми Приморски полк“. В този участък ще бъде затворено за движение южното платно. Преминаването на моторни превозни средства ще се извършва двупосочно по северното платно. Във връзка с ремонтните дейности автобусните линии от обществения транспорт с номера 10 и 209 ще имат променени маршрути. Линия 10 ще преминава по стария си маршрут през стадион „Спартак“, „Янко Михайлов“, „Тракия“, „Катедралата“ и жп гарата. Автобусите с номер 209 няма да обслужват спирки „Мир“, „Черноризец Храбър“, „Военна болница“, „Терапията“, „Сотира“. От днес трябва да бъде спряно и движението по южното платно на бул. „Народни будители“ в квартал „Аспарухово“ в участъка от спирка „Джанавара” до кръговото с ул. „Мара Тасева“. В този участък движението на превозните средства ще се извършва двупосочно в северното платно. \r\nДиана СТОЕВА", "date": "2018.07.21", "title": "Варна: Ограничава се движението по булевардите „Васил Левски“ и „Осми Приморски полк“ заради ремонт"}
{"url": "http://www.focus-news.net/news/2018/07/21/2547995/veliko-tarnovo-24-detsa-uchastvat-v-letniya-kurs-po-fotografiya-v-grada.html", "text": "24 деца се включиха в летен курс по фотография, организиран от местния творец Марина Чамуркова. Пред  Радио „Фокус“ – Велико Търново  тя посочи, че вече са преминали две от занятията и днес и утре предстои третото и последно. Младежите на възраст от 8 до 13 години са разделени в три групи. Всички те снимат по един и същ маршрут, за да може в края на инициативата да се направи своеобразна съпоставка на фотосите им. „Разхождаме се по улица „Гурко“, стигаме почти до Царевец, след това сядаме, смъкваме снимките, пием безалкохолно, обсъждаме ги, показвам им кое ми харесва, защо и как. През цялото време се старая да ги ограничавам какво да не снимат, а не какво да снимат - например пейзажи, цветя, животни по улиците. Това са нещата, които привличат вниманието на всички хора, които се движат по улиците и лесно може да не се постигне желания ефект, което да разочарова децата“, каза още Марина Чамуркова. В края на лятото ще бъдат организирани две експозиции с произведенията на децата – една на таблата пред Факултета по изобразително изкуство при ВТУ „Св. св. Кирил и Методий“ и една в района на паметника на Асеневци. \r\nЛуиза ТРАНЧЕВА", "date": "2018.07.21", "title": "Велико Търново: 24 деца участват в летния курс по фотография в града"}
{"url": "http://www.focus-news.net/news/2018/07/21/2547988/plovdiv-sobstvenitsite-na-fermi-za-patitsi-v-rakovski-planirat-protestni-deystviya-zaradi-merkite-za-ogranichavane-na-influentsata-pri-ptitsite.html", "text": "Собствениците на ферми за патици в Раковски планират протестни действия. Това съобщиха за  Радио „Фокус“ – Пловдив  от отдел „Връзки с обществеността“ на Община Раковски. Причината за готвените протести е несъгласието на птицевъдите с наредбата, отнасяща се за мерките за профилактика, ограничаване и ликвидиране на болестта инфлуенца при птиците. На общо събрание на Професионалната организация на производителите на водоплаващи в България в Раковски е гласувана декларация, която ще бъде депозирана в Министерството на земеделието и храните  още в понеделник. В нея собствениците на ферми за патици настояват за отпадането на т.1 и т.3  от въпросната наредба, определяща начина на дезинфекция на патиците, заселване и помещенията, в които се отглеждат. Птицевъдите са изразили недоволството си и от факта, че все още не са им изплатени компенсациите за принудително умъртвените птици във фермите им от месец април. Те се обявяват против мерките взети от Българската агенция по безопасност на храните и настояват за оставката на изпълнителния директор д-р Дамян Илиев, заради несправяне със служебните си задължения. \r\nВ страната има 260 ферми за патици, като по-голямата част от тях са на територията на Община Раковски. Отглеждането на патици е основен поминък на голяма част от населението в региона.", "date": "2018.07.21", "title": "Пловдив: Собствениците на ферми за патици в Раковски планират протестни действия заради мерките за ограничаване на инфлуенцата при птиците"}
{"url": "http://www.focus-news.net/news/2018/07/21/2547992/intenziven-e-trafikat-za-leki-avtomobili-na-izhod-na-gkpp-makaza.html", "text": "Интензивен е трафикът за леки автомобили на изход на ГКПП „Маказа“. Това съобщиха за  Радио „Фокус“ – Пирин  от Гранична полиция. На ГКПП „Кулата“ и ГКПП „Илинден“ няма образували се задръствания или колони от автомобили. Трафикът се извършва без проблеми и на българо-македонската граница. \r\nЛора КАЛЧЕВА", "date": "2018.07.21", "title": "Интензивен е трафикът за леки автомобили на изход на ГКПП „Маказа“"}
{"url": "http://www.focus-news.net/news/2018/07/21/2547991/sitel-makedoniya-spored-shveytsarsko-izdanie-razdelyaneto-na-kosovo-e-vazmozhno-no-edinstveno-saglasno-pravilata-na-es.html", "text": "Авторитетното швейцарско издание „Нойе Цюрихер Цайтунг“, цитирано от скопския телевизионен канал   „Сител“  посочва, че Косово и Сърбия трябва да намерят решение на конфликта помежду си и че размяната на територия може да бъде решение на това. \r\nВ анализа на изданието се заключва, че размяната на територии между Южна Сърбия и Северно Косово би трябвало да е възможна, но според правилата, които ЕС би поставил, ако това означава постигане на мир между бившите врагове.  \r\nПо-рано посланикът на САЩ в Прищина Грег Делауи не изключи изрично възможността за разделяне на Косово, което мнозина изтълкуваха като промяна на позициите на САЩ. След това дипломатът лично заяви, че „фалшивите новини трябва да се игнорират“. Анализаторите в Белград смятат, че това не означава промяна в позициите на Запада и че няма възможност за разделяне и размяна на територии.  Виктор Турмаков", "date": "2018.07.21", "title": "„Сител“ (Македония): Според швейцарско издание разделянето на Косово е възможно, но единствено съгласно правилата на ЕС"}
{"url": "http://www.focus-news.net/news/2018/07/21/2547996/varna-lek-avtomobil-se-e-obarnal-na-avtomagistrala-hemus-v-rayona-na-devnya-shofyorat-e-otkaran-v-bolnitsa.html", "text": "Лек автомобил се е обърнал на автомагистрала „Хемус“ в района на Девня, шофьорът е откаран в болница. Това потвърдиха за  Радио „Фокус“ – Варна  от Областната дирекция на МВР. Инцидентът е станал около 9.30 часа тази сутрин, малко преди Девня в посока към София. На ляв завой водачът на лек автомобил е загубил контрол и се е преобърнал между двете мантинели. Мъжът е откаран в болница. Засега от полицията нямат информация за състоянието му. По време на инцидента няма други пострадали хора. В този участък на магистралата движението на моторни превозни средства не е спряно, но се осъществява с повишено внимание. На място има екип на Пътна полиция.  \r\nДиана СТОЕВА", "date": "2018.07.21", "title": "Варна: Лек автомобил се е обърнал на автомагистрала „Хемус“ в района на Девня, шофьорът е откаран в болница"}
{"url": "http://www.focus-news.net/news/2018/07/21/2547997/fox-news-kosmat-problem-moryatsite-v-amerikanskiya-flot-iskat-da-im-pozvolyat-da-si-puskat-bradi.html", "text": "Служещите в американския флот поискаха разрешение да могат да си пускат бради. В хиляди техни профили в социалните мрежи се появи петиция, в която те настояват настоящата забрана от 1984 г. да бъде отменена,  предава   Fox News. \r\nПускането на лицево окосмение е забранено, след като ВМС решава, че иска професионално изглеждащи моряци, които да могат да носят противогази без затруднение. Флотът съобщи, че забраната все още важи. „Безопасността продължава да е най-важното нещо“, заяви прессекретарят на отдел „кадри“ на американския флот лейт. Стюърд Филипс. Той посочи, че според проучване от 2016 г. брадата пречи на правилното пасване на апаратите за дишане. „Дългите мустаци, брадите и другите ексцентричности не са позволени“, пише в наръчника за поведение на ВМС на САЩ.  \r\nТравис Рейдър, 29-годишен офицер от флота заяви, че пускането на брадите ще увеличи бойния дух на мъжете. Според него само две неща могат да направят моряка щастлив – по-добри ботуши и бради. Той допълни, че преди да се присъедини към флота се е гордял с 15-сантиметрова брада. Той също така припомни, че на цивилните пожарникари им дават право да носят бради. \r\nВ момента моряците могат да си пуснат бради единствено по религиозни причини или ако имат проблеми с кожата. Мустаците са разрешени, стига да са поддържани.   Виктор Турмаков", "date": "2018.07.21", "title": "Fox News: Космат проблем: моряците в американския флот искат да им позволят да си пускат бради"}
{"url": "http://www.focus-news.net/news/2018/07/21/2548000/blagoevgrad-festivalat-one-love-tour-shte-se-provede-v-bansko.html", "text": "„One Love Tour” ще се проведе в Банско. Това съобщиха от пресцентъра на  Община Банско . Стартирало именно от Банско миналата година, музикалното събитие набра скорост и дори бе културен акцент в контекста на подписването на българо-македонското споразумение за добросъседство, както и споразумението между Гърция и Македония, касаещо името на югозападната ни съседка. \r\nТази година фестивалният формат залага на игри на „Фермата”, улица на занаятите, и разбира се на едни от най-добрите имена от българската и македонската поп сцена. \r\nДнес на централния площад в града ще пеят Криско, Слаткаристика, Next Time, Графа и много други. Водещ на събитието ще бъде Ники Станоев, който притежава уникалния талант „да ни счупва от смях”. Още от сутринта феновете, гостите и жителите на Банско ще имат възможност да се забавляват, а най-малката публика също няма да бъде забравена – за нея Сливенския градски театър е подготвил любопитна театрална постановка. Всички събития в програмата, разбира се са безплатни.", "date": "2018.07.21", "title": "Благоевград: Фестивалът „One Love Tour” ще се проведе в Банско"}
{"url": "http://www.focus-news.net/news/2018/07/21/2547999/plovdiv-8-sa-registriranite-sluchai-na-uhapvane-ot-karlezhi-na-teritoriyata-na-oblastta-prez-poslednata-sedmitsa.html", "text": "8 са регистрираните случаи на ухапване от кърлежи в Пловдивска област през последната седмица, половината от които на територията на града. Това съобщиха за  Радио „Фокус“ – Пловдив  от Регионалната здравна инспекция. През предходният отчетен период не е имало ухапани от кърлежи, потърсили медицинска помощ. Към днешна дата са отчетени по един случай на лаймска болест и листериоза, сочат данните на Регионалната здравна инспекция. Специалистите съветват при ухапване от кърлеж да се потърси лекарска помощ, тъй като има голяма вероятност от настъпването на животозастрашаващи усложнения. \r\nПрез последната седмица от Регионалната здравна инспекция отчитат намаление в броя на засегнатите от скарлатина, варицела, чревни инфекции и вирусен хепатит. \r\nТони МИХАЙЛОВ", "date": "2018.07.21", "title": "Пловдив: 8 са регистрираните случаи на ухапване от кърлежи на територията на областта през последната седмица"}
{"url": "http://www.focus-news.net/news/2018/07/21/2548001/blagoevgrad-za-treta-poredna-godina-kray-belitsa-se-provezhda-lyubitelski-kros-po-planinsko-byagane-mechi-kros-2018.html", "text": "За трета поредна година край Белица се провежда любителски крос по планинско бягане „Мечи крос 2018“. Това съобщиха за  Радио „Фокус“ - Пирин  от Парка за ре-адаптация на танцуващите мечки в Белица. „Събитието се провежда под мотото „Да спортуваме за здраве в ЕДЕН туристическа дестинация Белица. Мероприятието започна в 10.30 часа с две дистанции - на 4 км и на 12.70 км. Маршрутът започна от центъра на град Белица (пред сградата на Общината) и е с финал при Парка за ре-адаптация на танцуващите мечки. Първа дистанция от 4 км е с по-малка денивелация и финишира в местността Койчов мост в близост до началото на екопътека „Земен Рай“, съобщиха организаторите. Пълната дистанция от 12.7 км е за опитни бегачи и се изкачва към Парка за мечки. Тя е с финал в най-високата точка на единственото по рода си убежище за мечки у нас. По трасето са предвидени подкрепителни пунктове, а здравословното състояние на бегачите се следи от медицински лица. Събитието има състезателен характер и в него участват мъже и жени. Голямата награда е Купата на кмета. Община Белица е осигурила и парични награди за 1-во, 2-ро и 3-то място. Сдружение с нестопанска цел „Пловдив бяга“ и Фондация „Четири лапи“ са осигурили материални награди и безплатно посещение на Парка за мечки за всички участници в събитието. \r\nЛора КАЛЧЕВА", "date": "2018.07.21", "title": "Благоевград: За трета поредна година край Белица се провежда любителски крос по планинско бягане „Мечи крос 2018“"}
{"url": "http://www.focus-news.net/news/2018/07/21/2548005/veliko-tarnovo-tematichna-lektsiya-za-izkustvoto-da-se-pletat-grivni-i-kolani-shte-se-sastoi-v-istoricheski-muzey-gorna-oryahovitsa.html", "text": "Тематична „лекция“ за изкуството да се плетат гривни и колани ще се състои в Исторически музей - Горна Оряховица. Тематичната „лекция“ е част от инициативата „Семейни съботи в музея“, която се провежда през летните месеци, съобщиха за  Радио „Фокус“ – Велико Търново  от културната институция. Днес в музея има обособени работни кътове, където малки и големи могат да опитат да изплетат гривна или част от коланче, както са го правили предците ни преди време. Интересните техники ще бъдат представени от музейния приятел Мариела Китова. \r\nПродължава и музейното занимание „Езикът на знаците през вековете”. Творческото ателие е посветено на различните изображения на символи върху предмети от праисторията до наши дни. Тази събота посетителите ще се запознаят с един позабравен, но много интересен накит – пафтите. Мултимедийна презентация ще представи тяхното многообразие, с акцент върху символите и знаците, които те неслучайно носят. На разположение на посетителите ще бъде изключително богатият каталог „Пафти от българските музеи”. Участниците в съботата ще могат да разгледат колекцията от накити, притежавана от горнооряховския музей, като специално за деня ще бъдат извадени и оригинални пафти от фонда. \r\nРаботното време на музея за посетителите на „Семейни съботи” е от 10.00 до 17.00 часа.  \r\nЛуиза ТРАНЧЕВА", "date": "2018.07.21", "title": "Велико Търново: Тематична „лекция“ за изкуството да се плетат гривни и колани ще се състои в Исторически музей - Горна Оряховица"}
{"url": "http://www.focus-news.net/news/2018/07/21/2548004/lokalno-makedoniya-srabskite-premier-i-vanshen-ministar-shte-posetyat-sasht-mezhdu-23-i-26-yuli.html", "text": "Сръбският министър-председател Ана Бърнабич и външният министър Ивица Дачич ще посетят САЩ в периода между 23 и 26 юли, предава македонската електронна медия   „Локално“. \r\nПо време на посещението Бърнабич ще се срещне с министъра на финансите на САЩ Стивън Мнучин, с редица американски сенатори и конгресмени, както и с директора на Световната банка Джим Йонг-ким. \r\nКато част от посещението се предвижда и посещение на  Международния републикански институт във Вашингтон, а в Ню Йорк ще се проведе среща с членове на Института „Изток-Запад“.  Виктор Турмаков", "date": "2018.07.21", "title": "„Локално“ (Македония): Сръбските премиер и външен министър ще посетят САЩ между 23 и 26 юли"}
{"url": "http://www.focus-news.net/news/2018/07/21/2548002/varna-s-opasnost-za-zhivota-e-mazhat-postradal-pri-katastrofata-na-avtomagistrala-hemus.html", "text": "С опасност за живота е мъжът, пострадал при катастрофата на автомагистрала „Хемус“. Това съобщиха от  ОДМВР - Варна . Инцидентът е станал около 09.30 часа днес на автомагистрала „Хемус“ в посока София, на ляв завой преди гр. Девня. 24-годишен мъж от Плевен, управляващ лек автомобил \"Роувър\", по време на движението си губи контрол и се преобръща в разделителната линия. Вследствие на инцидента мъжът е настанен за лечение в болнично заведение, като се е наложила ампутация на долен крайник, към момента се води с опасност за живота. Изясняват се причините и обстоятелствата за пътнотранспортното произшествие.", "date": "2018.07.21", "title": "Варна: С опасност за живота е мъжът, пострадал при катастрофата на автомагистрала „Хемус“"}
{"url": "http://www.focus-news.net/news/2018/07/21/2548007/pazardzhik-s-59-sa-se-uvelichili-turistite-posetili-mestata-za-nastanyavane-ot-oblastta-prez-mesets-may-2018-g-v-sravnenie-sas-sashtiya-period-na-minalata-godina.html", "text": "С 5.9% са се увеличили туристите, посетили местата за настаняване от областта през месец май 2018 г. в сравнение със същия период на миналата година и достигат 15 991. Това съобщи за  Радио „Фокус“ - Пазарджик  Гергана Спасова, главен експерт в отдел „Статистически изследвания – Пазарджик. Тя уточни, че от всички пренощували лица 92.0% са българи, като по-голямата част от тях са нощували в местата за настаняване с 3, 4 и 5 звезди и са реализирали средно по 2.5 нощувки. Пренощувалите чужденци са 1 273 като 83.6% от тях са нощували в местата за настаняване с 3, 4 и 5 звезди и са реализирали средно по 3.6 нощувки. \r\nРадослава МУРДЖЕВА", "date": "2018.07.21", "title": "Пазарджик: С 5.9% са се увеличили туристите, посетили местата за настаняване от областта през месец май 2018 г. в сравнение със същия период на миналата година"}
{"url": "http://www.focus-news.net/news/2018/07/21/2548006/makfaks-makedoniya-otkazan-e-dostap-na-vanshniya-ministar-na-kosovo-v-novi-pazar.html", "text": "Властите в Белград не са одобрили молбата на министъра на външните работи на Косово Беджет Пазоли за влизане на територията на Сърбия в Нови Пазар, предава македонската електронна медия   „Макфакс“. \r\nСпоред сръбски медии искането е отхвърлено, защото според временната законова рамка на ЮНМИК Косово няма външно министерство и затова споразумението за посещение на официалните лица не може да се приложи в случая с Пацоли. \r\nСамият министър заяви, че е поискал разрешение да посети Нови пазар и Санджак и допълни, че ако не получи разрешение, „няма да броди по планинските пътеки както го е направил“ директорът на Канцеларията за Косово и Метохия на Сърбия Марко Джурич, когато получава отказ да влезе на територията на Косово.  Виктор Турмаков", "date": "2018.07.21", "title": "„Макфакс“ (Македония): Отказан е достъп на външния министър на Косово в Нови Пазар"}
{"url": "http://www.focus-news.net/news/2018/07/21/2547986/regnum-za-poslednata-vecher-izrael-e-nanesal-68-udara-po-tseli-na-hamas-v-ivitsata-gaza.html", "text": "ВВС и сухопътната армия на Израел в нощта срещу 21 юли са нанесли удари по 68 обекта на палестинското движение ХАМАС в Ивицата Газа, предава   Regnum. \r\nПресслужбата на въоръжените сили на Израел съобщава, че ударите са нанесени по осем обекта с танкове, а останалите 60 обекта са атакувани от авиация. Израелските военни са атакували щаб на батальон на ХАМАС, склад за безпилотни летателни апарати и палестинските системи за ПВО. \r\nИзраелските военни твърдят, че при ударите са повредени обекти от инфраструктурата на организацията, а също така са нанесени значителни щети по военния, логистичен и команден потенциал на движението.  Виктор Турмаков", "date": "2018.07.21", "title": "Regnum: За последната вечер Израел е нанесъл 68 удара по цели на ХАМАС в Ивицата Газа"}
{"url": "http://www.focus-news.net/news/2018/07/21/2548011/vratsa-modulno-formirovanie-ot-suhopatnite-voyski-unishtozhi-namerena-rachna-granata-kray-selo-malorad.html", "text": "Модулно формирование от състава на Сухопътните войски унищожи днес намерена ръчна граната РГ-42 (настъпателна, със запалка и без шплент) край село Малорад, област Враца. Това съобщиха от пресцентъра на  Министерство на отбраната . Групата от двама военнослужещи и един автомобил е от състава на 10-ти отделен механизиран батальон във Враца и е ръководена от офицерски кандидат Замфиров. \r\nНамереният боеприпас е унищожен на място при стриктно спазване на мерките за безопасност.", "date": "2018.07.21", "title": "Враца: Модулно формирование от Сухопътните войски унищожи намерена ръчна граната край село Малорад"}
{"url": "http://www.focus-news.net/news/2018/07/21/2548010/mvr-trima-dushi-sa-zadarzhani-sled-opit-da-prevedat-nelegalno-osem-chuzhdentsi-v-rayona-na-iskarskoto-defile.html", "text": "Трима български граждани са задържани при операция на служители от Главната дирекция „Национална полиция“ и РУ - Своге. Това съобщиха от пресцентъра на  МВР . Тя е проведена вчера в района на Искърското дефиле.  \r\nБългарите са били наблюдавани известно време. Вчера те направили опит незаконно да изведат от страната осем души – четирима мъже, три жени и момиче, определящи се като иракчани, всички без документи за самоличност. По предварителни данни чужденците са преминали незаконно на наша територия, като целта им е била да достигнат до Западна Европа.  \r\nДвама от задържаните са се придвижвали с лек автомобил, а след тях третият е управлявал джип с осемте мигранти. След преследване от полицейските органи двете коли са спрени на пътя Лакатник - Вършец, в района на село Миланово.  \r\nТримата българи са задържани. С постановление на прокуратурата са им наложена мерки за неотклонение до 72 часа, привлечени са и като обвиняеми. Работата по изясняването на случая продължава под надзора на Районна прокуратура - Своге.", "date": "2018.07.21", "title": "МВР: Трима души са задържани след опит да преведат нелегално осем чужденци в района на Искърското дефиле"}
{"url": "http://www.focus-news.net/news/2018/07/21/2548014/d-r-ivan-ivanov-povecheto-intsidenti-po-plazhovete-vav-varna-tazi-godina-ne-sa-svarzani-s-postradali-v-moreto.html", "text": "Повечето от инцидентите, които тази година стават по плажовете във Варна и съседните курорти не са водни. Това коментира в интервю за  Радио „Фокус“ – Варна  управителят на ДКЦ 1 „Св. Клементина“, отговарящ за медицинското обслужване за летния сезон. „За нас е радостно, че сезонът започна добре. До момента, няма сериозни водни инциденти“, коментира д-р Иванов. По думите му повечето инциденти на плажната ивица са не са свързани с пострадали в морето. Обикновено медицинските екипите на плажа оказват помощ на хора с високо кръвно или колабирали пациенти и диабетици. „Травмите също зачестиха в последно време“, коментира още специалистът. Обикновено лекарите помагат на порязали се на мидички или наранили се вътре в морето на предмет хора. Според управителя на здравното заведение, това още по-често се случва и в неохраняемите зони - там, където има сложени камъни, за да спират вълните. Д-р Иванов обобщи, че вероятно няма сериозен травматизъм по плажовете това лято и заради лошото време през сезона. „Морето още не е бурно. Прави ни впечатление, че плажовете са празни, просто няма много хора. Надяваме се август месец да бъде по-различно“, каза още той. \r\nДиана СТОЕВА", "date": "2018.07.21", "title": "Д-р Иван Иванов: Повечето инциденти по плажовете във Варна тази година не са свързани с пострадали в морето"}
{"url": "http://www.focus-news.net/news/2018/07/21/2548012/prezidentat-rumen-radev-stihovete-na-vaptsarov-ni-napomnyat-che-da-hlenchim-ne-shte-ni-pomogne-i-che-edinstveno-delata-ni-mogat-da-srutyat-barikadite-na-zhivota.html", "text": "Стиховете на Никола Вапцаров ни напомнят, че да хленчим не ще ни помогне и че единствено делата ни могат да срутят барикадите на живота. Това се посочва в слово на президента Румен Радев, прочетено по време на възпоменателно митинг-поклонение по повод 76 години от разстрела на Никола Вапцаров и неговите другари Антон Иванов, Петър Богданов, Георги Минчев, Атанас Романов и Антон Попов, предаде репортер на  Агенция „Фокус“ . \r\n„Преди 76 години на гарнизонното стрелбище в София угасна един от най-ярките поети на България. Никола Вапцаров се осмели да предизвика историята от името на малкия човек, останал извън нейните празни култури. И ако днес стиховете му продължават да ни окриляват и смущават, то е, за да ни напомнят, че да хленчим не ще ни помогне, че между нас и надеждата за утрешния ден са барикадите на живота, които единствено делата и ръцете ни могат да срутят. Разстрелът не съкруши гласа на поета, не ни отне Вапцаровата убеденост в прогреса – технически човешки, обществен, социален, - напредък за всички, за безброя, упованието, че дори когато животът без милост ни връзва крилата, с главите си можем да счупим ледовете, да снемем слънцето при нас“, се казва още в словото. \r\nПрезидентът Радев посочва, че вярата е също така нужна на човека, както и хлябът. „Оставил приживе само една стихосбирка, Никола Вапацаров доказа, че талантът не се измерва с обема на творчеството и от дистанцията на миналите години все по-ясно виждаме как със своя стих и съвест поетът надживява палачите си – и физическите, и тези от новото време. Поклон пред паметта на Никола Вапцаров. Поклон пред всички, загинали на гарнизонното стрелбище в София!“, заявява още президентът в словото си. \r\nЦветилена СИМЕОНОВА", "date": "2018.07.21", "title": "Президентът Румен Радев: Стиховете на Вапцаров ни напомнят, че да хленчим не ще ни помогне и че единствено делата ни могат да срутят барикадите на живота"}
{"url": "http://www.focus-news.net/news/2018/07/21/2548013/euobserver-stranite-ot-es-izprashtat-samoleti-na-shvetsiya-za-da-y-pomognat-s-gorskite-pozhari.html", "text": "Франция, Италия, Германия и Литва са сред страните от ЕС, изпратили помощ за Швеция, която в момента се бори с горските пожари, предизвикани от горещата вълна, преминала през Скандинавския полуостров, предава    EUObserver. \r\nНяколко страни са изпратили самолети, за да помогнат за потушаването на около 40 пожара, бушуващи в страната. Европейската комисия е помогнала за мобилизирането на два противопожарни самолета от Италия, а сателитната система на ЕС „Коперник“ е активирана в помощ на шведските власти.   Виктор Турмаков", "date": "2018.07.21", "title": "EUObserver: Страните от ЕС изпращат самолети на Швеция, за да й помогнат с горските пожари"}
{"url": "http://www.focus-news.net/news/2018/07/21/2548019/kaloyan-pargov-bsp-sofiya-ottuk-natatak-premierat-borisov-shte-se-opravdava-s-narodnoto-sabranie-za-vsyako-reshenie-po-delikatnata-tema-za-migratsiyata.html", "text": "Оттук нататък премиерът Бойко Борисов ще се оправдава с Народното събрание за всяко решение, което ще се вземе по деликатната тема за миграцията. Това каза пред журналисти председателят на групата на БСП в Столичния общински съвет и лидер на БСП – София Калоян Паргов, предаде репортер на  Агенция „Фокус“ . \r\nПаргов посочи, че след като вчера управляващи и опозиция си стиснаха ръцете в общ консенсус по темата \"Миграция\", това ще е един щит за премиера Бойко Борисов. „Това е знак на добра воля и подарък. Защото това е защитен механизъм за Борисов, който ще се оправдава оттук нататък с Народното събрание за всяко едно решение, което ще се вземе по тази деликатна тема“, обясни лидерът на столичните социалисти. \r\nНа въпрос каква е правилната визия за България според БСП, той отговори: „Това, което ще стане ясно днес в НДК, е само началото и няма претенциите да бъде окончателен вариант на визия, а документ, от който ще започне по-широкото обсъждане в обществото. Неизменно имаме няколко проблема в България в момента. На първо място хората поставят здравеопазването – очевидно е, че има нужда от преосмисляне на този модел. Ще чуем идеи, които са интересни и дискусионни, но само това е верният път и затова това е подходът, който БСП използва“, обясни Паргов. \r\nНа въпрос как ще коментира изказванията на управляващите, че БСП нагнетява напрежението в Странджанско, той коментира: „И сутринта слушах представители на управляващите, които на всяко второ изречение казваха: „не, че съм от ГЕРБ, но мисля, че всичко е наред“. Нормално е това. Нашата роля като опозиция е да следим за реда, за правата на гражданите, особено като представители на лявото пространство. Това не е нагнетяване на напрежението, просто някой не си свърши работата. Очевидно е, че оттук нататък такива инциденти ще ни съпътстват, никой не е застрахован, което означава, че органите в лицето на Министерството на земеделието и БАБХ трябва да работят в много тясно сътрудничество заедно със стопаните и фермерите в граничните райони, които са рискови, с оглед недопускане на такива зарази, в следствие на които ние трябва да изпълним законите на ЕС. Но ние сме длъжни да помогнем на тези хора, тъй като е очевидно, че до тях Европа не стига по този начин, по който ние я тълкуваме в София и в Брюксел. Тоест, ние трябва да сме близо до тях и това е задължение на компетентните органи. Това е техният пропуск, тъй като излезе, че тяхното поведение е малко башибозушка работа, на което ние няма как да реагираме с оглед успокояване на напрежението, а не нагнетяване. Протестът не го организира БСП, а го организираха те. Макар че преди година този, който води протеста, го има на снимка с Бойко Борисов, а сега протестира срещу него. Интересно е, но нека коментират управляващите – това фарс ли е или просто промяна в доверието“, каза още той. \r\nЦветилена СИМЕОНОВА", "date": "2018.07.21", "title": "Kaлоян Паргов, БСП - София: Оттук нататък премиерът Борисов ще се оправдава с Народното събрание за всяко решение по деликатната тема за миграцията"}
{"url": "http://www.focus-news.net/news/2018/07/21/2548015/kaloyan-pargov-bsp-sofiya-ne-tryabva-da-dopuskame-istinata-za-zhestokoto-litse-na-fashizma-i-za-geroite-na-antifashistkata-saprotiva-da-bade-podmenena.html", "text": "Не трябва да допускаме истината за жестокото лице на фашизма и за героите на антифашистката съпротива да бъде подменена. Това каза председателят на групата на БСП в Столичния общински съвет и лидер на БСП – София Калоян Паргов по време на възпоменателно митинг-поклонение по повод 76 години от разстрела на Никола Вапцаров и неговите другари Антон Иванов, Петър Богданов, Георги Минчев, Атанас Романов и Антон Попов, предаде репортер на  Агенция „Фокус“ . \r\n„76 години ни делят от онзи юлски ден, в който бе прекъснат животът и творческият път на гениалния български поет Никола Вапцаров заради неговата вярва в едно по-справедливо, по-хуманно общество, заради неговите леви идеи. Всяка година ние, социалистите и паметливите граждани, се събираме тук, на гарнизонното стрелбище, за да почетем паметта на героите Антон Попов, Антон Иванов, Петър Боганов, Георги Минчев и Атанас Романов. Но в този ден сме длъжни да припомним кой и защо отне животът на тези млади мъже. Това е българският фашизъм, за който днес псевдодемократи с приповдигнат патос твърдят, че, видите ли, той не е съществувал. Същият този несъществуващ според тях фашизъм, който без съд и присъда ликвидира Гео Милев, Сергей Румянцев, Йосиф Хербс, Христо Ясенов, Георги Шейтанов. Днес, през второто десетилетие на 21 век, ние, българските граждани, сме длъжни да заявим, че е имало фашизъм и антифашистка съпротива. Българските антифашисти се бореха за по-добър живот, за по-добър свят“, каза още Паргов и посочи, че тази истина няма как да бъде заличена 76 години по-късно.  \r\n„Тук, на гарнизонното стрелбище, всеки един от шестимата политзатворници мигове преди разстрела се прощава с близките си. В последните им думи няма и грам колебание за смисъла на борбата, за вярата в по-доброто бъдеще на хората. Ярка метафора на продължението на живота е сватбата на Антон Попов часове преди да бъде разстрелян. Вярата в бъдещето е основен мотив в прощалните думи на Антон Иванов, Петър Богданов, Атанас Романов и Георги Минчев. А също така и в шедьовъра в световната любовна лирика на Вапцаров – „Прощално“. Наш дълг и като социалисти, но и като европейски граждани е да не допуснем истината за жестокото лице на фашизма и за героите на антифашистката съпротива да бъде подменена. Да не допуснем да се изкривяват фактите и да се омаловажава подвигът. Наш дълг като потомци е да не допускаме световният и гениален поет Никола Вапцаров за пореден път да бъде разстрелян. Не само трябва да пазим „Моторни песни“ в учебниците, но и да съхраним смисъла на неговата гениална поезия. Защото през последните месеци станахме свидетели на непростим творчески вандализъм, в който стиховете на Вапцаров се превърнаха в долнопробна чалга. Ето защо тук днес трябва да си обещаем, че ще отстояваме и отбраняваме паметта на героите и истината за техния подвиг. Поклон пред светлата им памет!“, каза още Паргов. \r\nЦветилена СИМЕОНОВА", "date": "2018.07.21", "title": "Kaлоян Паргов, БСП - София: Не трябва да допускаме истината за жестокото лице на фашизма и за героите на антифашистката съпротива да бъде подменена"}
{"url": "http://www.focus-news.net/news/2018/07/21/2548016/d-r-darina-chernopolska-gastroenterolog-i-dietolog-technostite-zelenchutsite-i-plodovete-tryabva-da-se-konsumirat-v-po-golemi-kolichestva-prez-letnite-goreshtini.html", "text": "Течностите, зеленчуците и плодовете трябва да се консумират в по-големи количества през летните горещини. Това каза за  Радио „Фокус” - Видин  д-р Дарина Чернополска, гастроентеролог и диетолог. Тя посочи, че тлъстите храни не се препоръчват през никой сезон, а през лятото трябва да ограничим и консумацията на месо. „При хронични заболявания трябва да се спазват диетите, като предпочитани са зеленчуци и плодове. Добре е приемът на плодове да става след хранене и плодовете да бъдат от един вид. След 2 - 3 часа могат да се приемат отново плодове, но също от един вид“, допълни д-р Чернополска. Според нея приемът на по-голямо количество сладолед не е опасно, стига да не си простудим гърлото, но е опасно консумацията на ледено студена вода или други течности, които могат да предизвикат язва или преплитане на червата. \r\nАнна ЛОЗАНОВА", "date": "2018.07.21", "title": "Д-р Дарина Чернополска, гастроентеролог и диетолог: Течностите, зеленчуците и плодовете трябва да се консумират в по-големи количества през летните горещини"}
{"url": "http://www.focus-news.net/news/2018/07/21/2548018/burgas-bez-problemi-se-osashtestvyava-preminavaneto-na-avtomobili-prez-gkpp-malko-tarnovo.html", "text": "Нормално натоварен е трафикът на ГКПП „Малко Търново“, съобщи за  Радио „Фокус“ – Бургас  дежурният на пункта. „Има образувала се опашка от 5 до 10 коли на пункта, което е нормално за събота“, каза още дежурният. \r\nДеница ДИМИТРОВА", "date": "2018.07.21", "title": "Бургас: Без проблеми се осъществява преминаването на автомобили през ГКПП „Малко Търново“"}
{"url": "http://www.focus-news.net/news/2018/07/21/2548009/republika-makedoniya-kiryakos-mitsotakis-zayavi-che-shte-uvazhi-dogovora-za-imeto-ako-gratskiya-parlament-go-ratifitsira.html", "text": "Председателят на основната опозиционна партия в Гърция „Нова Демокрация“ Кирякос Мицотакис, който е остър критик на споразумението за името на Македония, заяви, че ще го уважава, ако дойде на власт, при условие, че то бъде ратифицирано от парламента на Гърция, предава македонското електронно издание    „Република“. \r\n„Ясно показах, че това споразумение не ми харесва. Подчертавам, че ще го уважа като ангажимент, поет от държавата, ако бъде ратифициран от гръцкия парламент“, заяви Мицотакис. Същевременно той уточни, че  „Нова демокрация“ ще гласува против. \r\nСъщевременно опозиционерът повтори искането си за предсрочни избори. \r\n„Правителството на настоящия министър-председател Алексис Ципрас няма да предложи нищо повече на страната. На 20 август приключва третата и последна европейска програма за финансова помощ за Гърция. Нуждаем се от ново правителство, което да води страната в бъдеще. С изключение на туризма, икономиката не расте“,  обясни той.  Виктор Турмаков", "date": "2018.07.21", "title": "„Република“ (Македония): Кирякос Мицотакис заяви, че ще уважи договора за името, ако гръцкия парламент го ратифицира"}
{"url": "http://www.focus-news.net/news/2018/07/21/2548021/d-r-aleksandra-miteva-balgariya-e-podgotvena-da-se-spravi-s-chumata.html", "text": "Страната ни е подготвена да се справи с чумата. Това каза в обзорното предаване „Метроном“ на  Радио „Фокус“  началникът на отдел \"Хуманно отношение към животните\" към Българската агенция по безопасност на храните д-р Александра Митева. Сътрудничеството с фермите е от голямо значение, уточни тя. Д-р Митева обясни, че е важна бързината, с която се осъществяват процедурите за ограничаване на болестта, но и коректното отношение на животновъдите към ветеринарните служби. „Никой от ветеринарите не отива в даден животновъден обект с цел да убива. Всеки от тях е лекар, който обича животните, и основната  задача е опазване на здравето им. Ние не отиваме в обектите за да вземем проби и да докажем наличието на болни животни. Ние го правим, за да докажем, че те са здрави. Начинът, по който фермерите се обърнаха срещу ветеринарите е безпочвен и некоректен“, поясни тя. Д-р Александра Митева припомни, че България е на фронтовата линия и поема риска от навлизането на опасни заболявания, които биха могли да навлязат в ЕС. Дали заразата е умишлена или не все още се изяснява, предположенията са, че тя идва от Турция, добави тя.", "date": "2018.07.21", "title": "Д-р Александра Митева: България е подготвена да се справи с чумата"}
{"url": "http://www.focus-news.net/news/2018/07/21/2548023/stara-zagora-sastezateli-ot-18-strani-se-boryat-za-medali-na-balkaniadata-po-leka-atletika-koeto-se-provezhda-na-stadion-beroe.html", "text": "Състезатели от 18 страни се борят за медали на Балканиадата по лека атлетика в Стара Загора, която се провежда на стадион „Берое”. Това съобщиха от пресцентъра на  Община Стара Загора . Организатори са Асоциацията на балканските атлетически федерации (АБАФ), Община Стара Загора и Спортен клуб по лека атлетика „Берое“. \r\n„След 1985 и 2103 г. Стара Загора отново посреща голямото Балканско атлетическо семейство. Постарахме се да осигурим максимално добри условия за провеждане на състезанието. Нека да преживеем невероятни емоции и да станем съпричастни към този спортен празник”, призова при откриването Красимира Чахова, зам.-кмет на Община Стара Загора. \r\n„Балканската атлетика е горда, че сме отново в Стара Загора. Пожелавам на всички успех, днес и утре, в Берлин и в бъдеще”, каза Добромир Карамаринов председател на Българска федерация лека атлетика (БФЛА) и първи вицепрезидент на Европейската атлетика (ЕА).   \r\nСлед това по традиция представители на Спасителния център за диви животни към „Зелени Балкани” в Стара Загора пуснаха на свобода птици, пострадали и излекувани в Центъра. \r\nВисоки резултати бяха постигнати в първия ден на състезанието. С най-голям интерес публиката очакваше тройния скок, където Габриела Петрова бе фаворитка. Още с първия си скок обаче гъркинята Параскеви Папахристу се приземи на 14.74 м и с личен рекорд грабна титлата. Петрова остана втора с резултат 14.34 метра. \r\nПървата титла за България постигна Инна Ефтимова в бягането на 100 метра. Тя доминираше още на старта и финишира с резултат 11.45 секунди. \r\nСамо една стотна раздели Денис Димитров от златото в същата дисциплина. Фотофинишът определи за победител гръцкия спринтьор Йоанис Нифадопулос, а Димитров остана втори с 10.37 секунди. \r\nС личен рекорд от 18.95 м в тласкането на гюле Радослава Мавродиева не остави никакво съмнение в победата си. \r\nОще два бронзови медала спечелиха българските лекоатлети. На скок дължина Денис Ерадири постигна 7.70 м и се нареди трети на почетната стълбичка. \r\nСъс силно бягане на последния пост Инна Ефтимова изведе щафетата ни на 4х100 метра до третото място след съставите на Гърция и Румъния. \r\nДнес състезанията продължават. Старозагорци очакват с нетърпение участието на вицеолимпийската шампиона на висок скок Мирела Демирева, която ще се бори за титлата от 19.30 часа.   \r\nОчаква се на стадиона да пристигнат спортният министър Красен Кралев и световната шампионка за девойки в дисциплината троен скок Александра Начева. \r\nВ сутрешната сесия продължават състезанията по многобой, а вечерната започва в 16.00 часа.  \r\nВходът за състезанията на стадиона е свободен.", "date": "2018.07.21", "title": "Стара Загора: Състезатели от 18 страни се борят за медали на Балканиадата по лека атлетика, което се провежда на стадион „Берое”"}
{"url": "http://www.focus-news.net/news/2018/07/21/2548025/pregled-na-mezhdunarodnite-novini-do-13-chasa-agentsiya-fokus.html", "text": "Черногорския вътрешен министър Мевлюдин Нуходжич заяви на своя македонски колега Оливер Спасовски, че Черна Гора всестранно подкрепя влизането на Македония в НАТО и че Подгорица ще сподели със Скопие опита си на евроатлантическа интеграция. \r\nНуходжич в петък пристигна на работно посещение в Македония, където проведе среща със своя колега, като в рамките му предаде поздравления от ръководството на Черна гора към македонските власти във връзка с поканата за начало на преговорите за влизане в Алианса. \r\n„Македония може да разчита в този процес на силната и приятелска подкрепа на Черна гора. Убеден съм, че нашият опит ще бъде полезен за европейската и евроатлантическата интеграция, която предстои на Македония“, заяви министърът. \r\n„Поканата на Македония за начало на преговорите за влизане в НАТО има особено значение от гледна точна на регионалната сигурност. Изгодата от членството в тази организация се вижда в Черна Гора и в други сфери, особено в икономически план, чрез рекордната посещаемост на туристи и чуждестранните инвестиции“, допълни вътрешният министър. \r\n***  Министър-председателят на Либия Файез ал Сарадж заяви, че страната му „напълно се противопоставя“ на идеята на ЕС за установяването на лагери в страната за хора, които не могат да получат статута на бежанци в Европа. \r\nВ интервю пред германската преса той заяви, че страната му „спасява хиляди хора ежедневно“ край бреговете си и че е изоставена сама в тази дейност. Той поиска „повече техническа и финансова подкрепа“ в морето, а мигрантите да бъдат приемани. \r\nМиналият месец идеята за лагери за мигранти извън пределите на ЕС бе подкрепена на срещата на високо равнище на Съюза.  \r\n***  Футболната топка, подарена на президента на САЩ Доналд Тръмп от неговия руски колега Владимир Путин по време на съвместната им пресконференция в Хелзинки, ще се провери от службата за сигурност на американския президент. \r\nОтбелязва се, че това е стандартна процедура, през която преминават всички подаръци, получени от президентите на САЩ. \r\nПо време на съвместната пресконференция руският президент връчи на Тръмп футболна топка от Световното първенство по футбол, провело се в Русия. Президентът на САЩ заяви, че ще я подари на сина си Барън. \r\n***  Израелски танк е поразил тази сутрин военна позиция на движението ХАМАС в Ивицата Газа в отговор на нарушение на границата от група палестинци. \r\n„Преди известно време няколко палестинци проникнаха в Израел от северната част на Ивицата Газа, след което се върнаха обратно“, пише в официално заявление на въоръжените сили на Израел. В отговор израелски танк произведе огън по военен пост на ХАМАС в Ивицата“, съобщава се в документа.  \r\n***  Председателят на основната опозиционна партия в Гърция „Нова Демокрация“ Кирякос Мицотакис, който е остър критик на споразумението за името на Македония, заяви, че ще го уважава, ако дойде на власт, при условие, че то бъде ратифицирано от парламента на Гърция. \r\n„Ясно показах, че това споразумение не ми харесва. Подчертавам, че ще го уважа като ангажимент, поет от държавата, ако бъде ратифициран от гръцкия парламент“, заяви Мицотакис. Същевременно той уточни, че  „Нова демокрация“ ще гласува против. \r\nСъщевременно опозиционерът повтори искането си за предсрочни избори. \r\n„Правителството на настоящия министър-председател Алексис Ципрас няма да предложи нищо повече на страната. На 20 август приключи третата и последна европейска програма за финансова помощ за Гърция. Нуждаем се от ново правителство, което да води страната в бъдеще. С изключение на туризма, икономиката не расте“,  обясни той.", "date": "2018.07.21", "title": "Преглед на международните новини до 13 часа /Агенция “Фокус”/"}
{"url": "http://www.focus-news.net/news/2018/07/21/2548020/sasha-ganeva-broker-investitorite-vav-veliko-tarnovo-tryabva-da-rabotyat-poveche-za-razvitie-na-pazara-na-firmeni-imoti-i-ofis-sgradi.html", "text": "Инвеститорите в старата столица трябва да работят повече за развитието на пазара на фирмени имоти и офис сгради. Това заяви пред  Радио „Фокус“ – Велико Търново  брокерът на недвижими имоти Саша Ганева. Според нея към момента градът не може да отговори на очакванията на аутсорсинг компаниите, които се придвижват към централната част на страната и търсят хубави помещения. „Дори се страхувам да кажа офис клас „А“, защото такива просто няма. По отношение на логистиката инвеститорите също са длъжници, защото за никого не е тайна, че заемаме централно положение и нямаме сериозни логистични площи“, коментира още експертът. Тя увери, че няма сериозна промяна в цените не нежилищните имоти, а като причина за това посочи не толкова високия интерес към тях. Тя изрази надежда, че в сектора ще има развитие в следващите години, но посочи, че всички апетитни локации, които са интересували фирмите, вече са изчерпани. \r\nЛуиза ТРАНЧЕВА", "date": "2018.07.21", "title": "Саша Ганева, брокер: Инвеститорите във Велико Търново трябва да работят повече за развитие на пазара на фирмени имоти и офис сгради"}
{"url": "http://www.focus-news.net/news/2018/07/21/2548027/pazardzhik-vsichki-sela-v-obshtina-belovo-sa-s-negodna-za-piene-voda-zaradi-visoki-kolichestva-na-esherihiya-koli-i-koliformi.html", "text": "Всички села в община Белово са с негодна за пиене вода заради високи количества на ешерихия коли и колиформи. Това посочват резултатите от извършено от РЗИ - Пазарджик проверки на 24 централно водоснабдени населени места, съобщиха за  Радио „Фокус“ - Пазарджик  от здравната инспекция. Пробите са взети в периода от 1 до 17 юли. Колиформи над допустимите норми са открити в пробите в няколко села от община Пазарджик. Всички села в община Белово са с негодна вода за пиене. Пробите отчитат завишени количества на ешерихия коли и колиформи. С влошени микропоказатели е и водата в брациговското село Розово и в курорта „Атолука“. В Овчеполци също са отчетени завишени стойности на колиформите и микробното число. Регионалната здравна инспекция  е издала предписания за извършване на хиперхлориране, почистване на водовземните съоръжения и представяне на контролни проби, с цел постигане изискванията. От „ВиК“- Пазарджик се взели необходимите мерки за водата в града и тя е годна за пиене. \r\nРадослава МУРДЖЕВА", "date": "2018.07.21", "title": "Пазарджик: Всички села в община Белово са с негодна за пиене вода заради високи количества на ешерихия коли и колиформи"}
{"url": "http://www.focus-news.net/news/2018/07/21/2548026/plovdiv-blizo-120-proverki-za-zabranata-za-tyutyunopushene-sa-izvarshili-zdravnite-inspektori-v-grada-prez-poslednata-sedmitsa.html", "text": "118 проверки по изпълнение на забраната за тютюнопушене са извършили здравните инспектори в Пловдив през последната седмица. Това съобщиха за  Радио „Фокус“ – Пловдив  от Регионалната здравна инспекция (РЗИ). Проверени са 33 заведения за обществено хранене, 63 закрити и 6 открити обществени места, 14 детски и учебни заведения, както и два обекта за продажба на оптика. \r\nВ периода от 13 до 19 юли здравните инспектори са издали 9 предписания за нарушения. Осем са постъпилите сигнали за нередности от граждани и институции. Извършени са също 203 проверки по текущ контрол. \r\nТони МИХАЙЛОВ", "date": "2018.07.21", "title": "Пловдив: Близо 120 проверки за забраната за тютюнопушене са извършили здравните инспектори в града през последната седмица"}
{"url": "http://www.focus-news.net/news/2018/07/21/2548024/dimitar-yordanov-lovno-ribarsko-druzhestvo-sokol-1884-po-rannoto-razreshavane-na-lova-na-divi-svine-zaradi-afrikanskata-chuma-shte-sazdade-drugi-problemi.html", "text": "По-ранното разрешаване на лоза на диви свине, което цели да ограничи разпространението на заболяването африканска чума у нас, ще създаде други проблеми. Това коментира пред  Радио „Фокус“ – Велико Търново  председателят на Ловно-рибарско дружество „Сокол 1884“ във Велико Търново Димитър Йорданов. Той припомни, че според Закона груповият отстрел на диви прасета започва през октомври, но през настоящата година ще бъде изтеглен с два месеца по-рано. „За африканската чума, за разлика от другите, които до сега са били регистрирани у нас по дивото прасе, няма ваксина. Единствената борба с нея е да не я допуснем. Очакваме всеки момент да излезе обнароднавата в държавен вестник информация за извънредното допускане на лов в сряда събота и неделя. Това вероятно ще се случи на 24 юли“, обясни Йорданов. Притеснението идва от факта, че в момента сърните и елените са в размножителен период. „Допускането на ловни кучета на територията на дивите прасета, която е една и съща за всички диви животни, би застрашило живота на новородените на тези видове“, заяви Йорданов. Той добави, че останалите мерки, които са заявени до момента включват осигуряване на безплатни проби за заболяването, разходите, за които ще се поемат от държавата. Предстои да се извършва изследване на месото на всяко едно отстреляно прасе в страната. \r\nЛуиза ТРАНЧЕВА", "date": "2018.07.21", "title": "Димитър Йорданов, Ловно-рибарско дружество „Сокол 1884“: По-ранното разрешаване на лова на диви свине заради африканската чума ще създаде други проблеми"}
{"url": "http://www.focus-news.net/news/2018/07/21/2547998/tass-izraelski-tank-porazi-pozitsiya-na-hamas-v-otgovor-na-narushenie-na-granitsata.html", "text": "Израелски танк е поразил тази сутрин военна позиция на движението ХАМАС в Ивицата Газа в отговор на нарушение на границата от група палестинци, предава  ТАСС. \r\n„Преди известно време няколко палестинци проникнаха в Израел от северната част на Ивицата Газа, след което се върнаха обратно“, пише в официално заявление на въоръжените сили на Израел. \"В отговор израелски танк произведе огън по военен пост на ХАМАС в Ивицата“, съобщава се в документа.   Виктор Турмаков", "date": "2018.07.21", "title": "ТАСС: Израелски танк порази позиция на ХАМАС в отговор на нарушение на границата"}
{"url": "http://www.focus-news.net/news/2018/07/21/2548029/georgi-harizanov-politicheski-analizator-stranata-ni-e-uspeshna-v-ikonomicheski-i-vanshnopoliticheski-plan-no-e-sapatstvana-ot-vatreshni-minikrizi.html", "text": "Икономически и външнополитически сме добре, но постоянно се навлиза във вътрешни миникризи. Това каза в обзорното предаване „Метроном“ на  Радио „Фокус“  политическият анализатор Георги Харизанов за привършващия политически сезон у нас. Според него тези мини кризи са породени от слабости на отделни звена в администрацията, както и от липсата на реформи. „Няма абсолютно никакви съществени реформи в Социалното министерство, няма такива и в Здравната каса. Припомням, че в предизборната и управленската програма на управляващата партия ГЕРБ е записано, че ще се започне демонополизация на Здравната каса – нито една стъпка не е приета в тази посока. Нищо не се случва в МВР, нищо не се случва в много сектори, където има големи и все още съществуващи държавни предприятия. За съжаление такива мини кризи, поради отсъствия на реформи, ще се случват непрекъснато“, коментира той. Георги Харизанов уточни, че криза се създава там, където има проблем и опозиция, критични медии. И хора от активното гражданско общество използват тези мини кризи, за да посочат недостатъците, които трябва да бъдат отстранени. Той коментира още, че първопричината на тези проблеми е слабост на администрацията и отделните политически назначения.", "date": "2018.07.21", "title": "Георги Харизанов, политически анализатор: Страната ни е успешна в икономически и външнополитически план, но е съпътствана от вътрешни миникризи"}
{"url": "http://www.focus-news.net/news/2018/07/21/2548031/gerb-shte-dade-izvanreden-brifing-v-tsentralata-na-partiyata.html", "text": "ГЕРБ ще даде извънреден брифинг в централата на партията на пл. „България“ 1 (НДК, Административна сграда, ет.17). Събитието ще се проведе днес от 15.00 часа. Това съобщиха от пресцентъра на  ПП ГЕРБ .", "date": "2018.07.21", "title": "ГЕРБ ще даде извънреден брифинг в централата на партията"}
{"url": "http://www.focus-news.net/news/2018/07/21/2548028/gen-kircho-kirov-svetat-e-golemiyat-pechelivsh-ot-sreshtata-tramp-putin-v-helzinki.html", "text": "Целият свят е големият печеливш от срещата  Тръмп - Путин в Хелзинки.  Това каза в седмичното публицистично предаване „Метроном“ на  Радио „Фокус“  ген. Кирчо Киров, началник на Националната разузнавателна служба в периода 2002-2012г. Според него срещата се окачествява като успешна, заради самото ѝ осъществяване и заради последвалата покана към руския президент да посети САЩ. Той коментира, че Доналд Тръмп ще продължи да бъде под натиска както на своето обкръжение, така и на военно-промишления комплекс, и ще продължи да лавира между този натиск и необходимостта САЩ да имат прекия контакт и договорки с Русия по най-главните глобални проблеми. “Видно е, че политиката на Доналд Тръмп в нейната цялост има интровертен характер. Укрепването на икономиката на САЩ е в резултат именно на неговите действия по изпълнение на предизборната му програма. Тръмп ще продължи да бъде под натиска на ЕС и Китай. Руският президент Владимир Путин е по-облекчен от това – той е професионалист в сферата на разузнаването и е видно, че в своята подготовка се ползва изключително успешно и ефективно от предоставените му материали информация, като подготовка за срещите с Тръмп, а и за всяка международна среща. При оценка на тяхното поведение, на тяхната вербална и невербална комуникация, беше очевидно, че той се чувства далеч по-комфортно от президента Тръмп в тази обстановка”, обясни ген. Киров. Той добави, че печелившата страна след срещата, е целия свят и припомни, че състоянието на отношенията между двете държави е значително по-добро.", "date": "2018.07.21", "title": "Ген. Кирчо Киров: Светът е големият печеливш от срещата Тръмп-Путин в Хелзинки"}
{"url": "http://www.focus-news.net/news/2018/07/21/2548033/georgi-harizanov-politicheski-analizator-zadalbochava-se-propastta-mezhdu-institutsiite.html", "text": "Задълбочава се не конфликът, а пропастта между институциите. Това каза в обзорното предаване „Метроном“ на  Радио „Фокус“   политическият анализатор Георги Харизанов. Според него конфликтът е факт от първите месеци на новия президентски мандат, след като президентът открито е излязъл в опозиция. По думите му държавният глава все повече по-често хвърля гръмки изречения под формата на въпроси. “Не виждам градивните и смислените политики, които президентската институция формира. Виждам от време на време човек, който хвърля въпроси в публичното пространство, след което се оттегля и казва: „Аз само питах“. Ако ни трябваше някой, който да пита, щяхме да си изберем журналист или интервюиращ на републиката, а не президент. Държавният глава е част от властта, той не може да бъде опозиционер и не може да бъде човек, който само пита. Още чакам да разбера какви обществени поръчки е спечелил г-н Пеевски последните години, и то под личното давление на премиера“, коментира Харизанов. \r\nПо повод изказването на президента за това, че служебното правителство е събрало просрочени вземания на стойност над 1,6 млрд. лева през 2017г., политическият анализатор Георги Харизанов коментира, че данните за публичните разходи са прозрачни и всеки има достъп до тях.", "date": "2018.07.21", "title": "Георги Харизанов, политически анализатор: Задълбочава се пропастта между институциите"}
{"url": "http://www.focus-news.net/news/2018/07/21/2548036/plyus-info-makedoniya-fich-potvardi-kreditniya-reyting-na-makedoniya-na-vv-s-polozhitelna-perspektiva.html", "text": "Агенцията за кредитен рейтинг „Фич“ (Fitch) потвърди кредитния рейтинг на Македония на ВВ с положителна перспектива, Върху потвърждението на рейтинга BB влияе продължаващата съгласуваност на макроикономическата и финансовата политика, която поддържа стабилен валутен курс. Положителната перспектива се дължи на по-стабилното външнополитическо обкръжение на Македония,  предава македонската електронна медия, предава  „Плюс инфо“. \r\nВ доклада на „Фич“ се отбелязва, че правителството е постигнало надежден напредък при постигането на ангажиментите, поети при смяната на властта през юни 2017 г., включително и прилагането на спешните инициативи като част от реформите „План 3-6-9“, както и по въпросите на прозрачността и независимостта на публичните институции. \r\n„Фич“ оценява, че ръстът на БВП от 2,7% през тази година ще се ускори през следващите две години, което показва, че продължителната политическа стабилност и постепенното възстановяване на инвестициите ще увеличат растежа в средносрочен план. Освен това се оценява, че публичните финанси са в съответствие с тези на други подобни държави.   Виктор Турмаков", "date": "2018.07.21", "title": "„Плюс инфо“ (Македония): „Фич“ потвърди кредитния рейтинг на Македония на ВВ с положителна перспектива"}
{"url": "http://www.focus-news.net/news/2018/07/21/2548035/marina-chamurkova-fotograf-da-se-otkasnat-detsata-za-malko-ot-tehnologiite-e-edna-ot-osnovnite-tseli-na-letniya-kurs-po-fotografiya-koyto-se-provezhda-v-grada.html", "text": "Да се откъснат децата поне за малко от технологиите е една от основните цели на летния курс по фотография, който се провежда в града. Това каза за  Радио „Фокус“ – Велико Търново  организаторът на инициативата – фотографът Марина Чамуркова. По думите ѝ тя иска да ги научи да виждат красивото дори в малките детайли. „Идеята ми беше провокирана от това, че всички се оплакват как някога е имало всякакви видове кръжоци, в които децата са се занимавали и забавлявали, а в днешно време няма нищо подобно, от този тип. Това провокира идеята ми да направя тези детски фото школи, защото обичам работата с деца. В същото време децата днес работят всякаква техника, но аз реших това да не са телефони, за да могат те да се откъснат, макар и за малко, от всякакви видове устройства, които ползват по цял ден“, коментира още фотографът. Тя допълни, че по време на занятията нито едно от децата не е поглеждало мобилното си устройство, а са били „погълнати“ от фотографските занимания. \r\nЛуиза ТРАНЧЕВА", "date": "2018.07.21", "title": "Марина Чамуркова, фотограф: Да се откъснат децата за малко от технологиите е една от основните цели на летния курс по фотография, който се провежда в града"}
{"url": "http://www.focus-news.net/news/2018/07/21/2548034/anadolu-agency-dzheyms-matis-e-protiv-opitite-turtsiya-da-bade-premahnata-ot-programata-za-iztrebitelite-f-35.html", "text": "Министърът на отбраната на САЩ Джеймс Матис се противопостави на мерките Турция да бъде премахната от програмата за изтребителя Ф-35,предава   Anadolu Agency. \r\n„В момента съм против премахването на Турция от програмата за Ф-35. Турция е съюзник в НАТО и участва в програмата от 2002 г., инвестирайки 1,25 милиарда долара и има планове да закупи сто броя Ф-35А“, пише в писмо на Матис до Сената на САЩ. Според него премахването на Турция ще прекъсне линията за доставки на машината до армията на САЩ и ще увеличи цената на другите програми.  \r\nТурция е включена в програмата за Ф-35 от 1999 г. насам. Турската отбранителна индустрия е взела активна роля в производството на части за F-35, включително Alp Aviation, AYESAS, Kale Aviation, Kale Pratt & Whitney и Turkish Aerospace Industries. \r\nСенатът на САЩ при оформянето на бюджета за отбрана включи изменение, което забранява продажбите на Турция на самолетите, като цитира покупката на системата за въздушна отбрана С-400 от Русия и задържането на граждани на САЩ като причини. \r\nЗаконопроектът трябва да бъде съгласуван с вече приетия от Камарата на представителите през май, след това компромисната мярка трябва да бъде приета и  от двете камари и подписана от президента Доналд Тръмп.  Виктор Турмаков", "date": "2018.07.21", "title": "Anadolu Agency: Джеймс Матис е против опитите Турция да бъде премахната от програмата за изтребителите Ф-35"}
{"url": "http://www.focus-news.net/news/2018/07/21/2548037/pazardzhik-s-detski-plener-na-tema-az-risuvam-moeto-selo-zapochna-vtoriya-den-ot-programata-po-povod-praznika-na-kalugerovo.html", "text": "С детски пленер на тема „Аз рисувам моето село” започна втория ден от програмата по повод празника на Калугерово, който по традиция е всяка година в дните около Илинден. Това съобщиха за  Радио „Фокус“ - Пазарджик  от пресцентъра на Община Лесичово. Днес програмата започна с детски пленер на тема „Аз рисувам моето село” на площада пред читалището. На стадион „Спартак Арена” се проведе футбол за купа „Илинден 2018”, като жители и гости на селото се насладиха на дербито между „СПАРТАК” - Калугерово и „ХЕБЪР” - Пазарджик (ветерани). В по-късните часове на деня на стадиона на селото ще се проведе и футбол на малки вратички за всяка възраст ,така че всички ентусиасти могат да се включат. В този час пък на площада пред Читалището ще се проведе детско шоу за малчугани с аниматор. През кулминацията на вечерта всички жители и гости ще могат да се насладят на изпълненията на танцов състав „Тракийче” към НЧ „Теофил Бейков” - с. Калугерово, също така на оркестър „Тракийско настроение” и танцова формация Денс Кидс, а кметът на селото ще награди най-младия и най-възрастния жител на с. Калугерово. Точно в полунощ с празнична заря ще завърши празникът на селото. \r\nРадослава МУРДЖЕВА", "date": "2018.07.21", "title": "Пазарджик: С детски пленер на тема „Аз рисувам моето село” започна втория ден от програмата по повод празника на Калугерово"}
{"url": "http://www.focus-news.net/news/2018/07/21/2548042/maya-kraeva-su-sv-sv-kiril-i-metodiy-asenovgrad-neprekasnato-uchastvame-v-proekti-za-osavremenyavane-na-materialno-tehnicheskata-baza-na-uchilishteto.html", "text": "През годините учителският колектив на СУ „Св. св. Кирил и Методий“ в Асеновград непрекъснато провежда дейности и участва в проекти за осъвременяване на материално-техническата база на учебното заведение. Това каза за  Радио „Фокус“ – Пловдив  директорът на училището Мая Краева. По думите ѝ всяка година в учебното заведение се извършват ремонти по боядисване. „СУ „Св. св. Кирил и Методий“ е едно от най-новите в община Асеновград. То е и най-голямото учебно заведение не само като материална база, но и като брой ученици. Училището е санирано и е със сменена дограма. Спокойно мога да кажа, че предлагаме добра среда за образование на нашите възпитаници“, коментира Мая Краева. Тя посочи, че в СУ „Св. св. Кирил и Методий“ в Асеновград вече се извършват приготовления за новата учебна 2018/2019 година. „Сега е период, в който в децата са във ваканция, като времето се използва за провеждането на различни дейности. Тази година училището е предвидило и вече осъществява боядисване на целия четвърти етаж – класни стаи, кабинети и коридор“, каза още директорът на учебното заведение Мая Краева. \r\nТони МИХАЙЛОВ", "date": "2018.07.21", "title": "Мая Краева, СУ „Св. св. Кирил и Методий“ - Асеновград: Непрекъснато участваме в проекти за осъвременяване на материално-техническата база на училището"}
{"url": "http://www.focus-news.net/news/2018/07/21/2548032/korneliya-ninova-bsp-ne-predlagame-alterantiva-na-gerb-a-na-sistemata.html", "text": "Не предлагаме алтерантива на ГЕРБ, а алтернатива на системата. Това каза лидерът на БСП Корнелия Нинова по време на Националното съвещание на партията, предаде репортер на  Агенция „Фокус“.  По думите на Нинова тази система ни убива, както са казали майките на деца с увреждания и тя не може да бъде кърпена повече.  \r\nПо думите й тази система е създадена в годините на прехода, за което всички партии имат принос. „Днес не се обръщаме към политическите си опоненти. Днес ние се обръщаме към народа си. Можем ли да събудим и обединим националната си енергия, да сложим край на прехода и да очертаем хоризонт, друг път за развитие на България. Имаме ли сили да се освободим от разделението от миналото - българи срещу българи и да се обединим българи за бъдещето“, попита Нинова.  \r\nТя посочи, че БСП не претендира, че са най-умните, всезнаещи и единствени. „Днес се обръщаме към всеки наш сънародник. Чуйте идеите ни. Ако имате желание, по иванвазовски, който с каквито сили и компетенции разполага, да се включи в този процес. Някои от идеите ни ще бъдат оспорвани и нека да бъде така. Някои ще ядосат определени кръгове и интереси. Ще има съпротива. Предупреждаваха ни за това. През цялото време казвах на екипите, които работеха: „Не се стъписвайте пред имена и групировки“, каза Нинова. Тя посочи, че им е казала да мислят за интереса на българина и за суверенитета на България.  \r\nДеница КИТАНОВА", "date": "2018.07.21", "title": "Корнелия Нинова, БСП: Не предлагаме алтерантива на ГЕРБ, а на системата"}
{"url": "http://www.focus-news.net/news/2018/07/21/2548043/regnum-ukrayna-iska-da-postigne-ot-zapada-sanktsii-sreshtu-pristanishtata-na-rusiya-v-cherno-more.html", "text": "Украинският министър на инфраструктурата Владимир Омелян заяви, че властите на страната искат да постигнат от Запада въвеждане на санкции срещу руските черноморски пристанища, предава   Regnum. \r\nСпоред Омелян Украйна иска да постигне санкции на Запада срещу руските пристанища заради това, че Русия уж блокира украинските обекти в Азовско море. \r\n„Ние водим преговори с нашите европейски и американски партньори, за да може съответните санкции да се въведат и срещу черноморските пристанища на Русия заради блокадата на Азовско море и украинските пристанища на него“, заяви министърът на инфраструктурата.   Виктор Турмаков", "date": "2018.07.21", "title": "Regnum: Украйна иска да постигне от Запада санкции срещу пристанищата на Русия в Черно море"}
{"url": "http://www.focus-news.net/news/2018/07/21/2548039/nikola-doychev-dobrovolno-formirovanie-plovdiv-112-razpolagame-s-nay-modernata-ekipirovka-na-balkanite.html", "text": "Доброволно формирование „Пловдив 112“ разполага с най-модерната екипировка за доброволно формирование на Балканите. Това каза за  Радио „Фокус“ – Пловдив  Никола Дойчев, експерт по първа помощ към Доброволно формирование „Пловдив 112“, което за втора поредна година се грижи за обезпечаване здравната безопасност на посетителите по време на фестивала „Hills of Rock“ в града. По думите му екипът на доброволното формирование е изключително подготвен и държи на професионализма. „На много места и събития сме отговаряли за обезпечаване безопасността на посетителите. Аз и екипът сме едно цяло и сме се сработили много добре на терен. Работили сме на „Капана Фест“, също на „Hills of Rock“ през миналата година. Ходили сме на истински бедствия като тези в Мизия, в кв. „Аспарухово“ във Варна. Трудно е да се изброи на колко много места сме ходили. Важното е, че имаме много голям опит, попадали сме на много и различни ситуации, като сме се справяли максимално добре във всяка една от тях“, посочи Никола Дойчев. \r\nПо повод присъствието на мащабни събития и отговорността на хората към собственото им здраве, той коментира, че има хора, които не усещат, че нещо не е наред с тях и са по-издръжливи на високи температури. „Практиката и опитът ми показват, че хората обичат да се правят на герои и търсят нашата помощ в последния момент. Затова ги съветвам възможно най-скоро и възможно най-рано, ако усетят че нещо не е наред и не се чувстват добре, да потърсят нашата помощ. Това изключително много ще помогне както на тях, така и на нас“, заяви Никола Дойчев. \r\nТони МИХАЙЛОВ", "date": "2018.07.21", "title": "Никола Дойчев, Доброволно формирование „Пловдив 112“: Разполагаме с най-модерната екипировка на Балканите"}
{"url": "http://www.focus-news.net/news/2018/07/21/2548017/umartvyavaneto-na-zhivotni-v-sharkovo-i-rayona-shte-prodalzhi.html", "text": "Умъртвяването на животни в Шарково и района ще продължи. Това стана ясно след извънредното заседание на Кризисния щаб, предава  Нова телевизия. \r\nЗаради  напрежението в Болярово през последните часове, щабът е решил нов екип от ветеринарни лекари да вземе необходимата втора проба за изследване. \r\nМинистрите на земеделието Румен Порожанов и на вътрешните работи Валентин Радев обясниха, че се предприемат всички необходими мерки, за да не се разпространява болестта. \r\nНе е ясно кога евтаназирането на животни ще продължи. В интернет ще бъде качена информация за координатите на зоните за сигурност. \r\n„Браншовите организации и местните кметове ще разясняват опасностите от разпространяване на чумата, за да се тушира напрежението по места\", каза министър Радев. Той добави, че МВР е готово да проверява съмнения за укриване на животни, ако Агенцията по безопасност на храните поиска това. \r\n„Няма промяна в начина на действие”, обясни земеделският министър Румен Порожанов.", "date": "2018.07.21", "title": "Умъртвяването на животни в Шарково и района ще продължи"}
{"url": "http://www.focus-news.net/news/2018/07/21/2548044/veliko-tarnovo-70-sa-raboteshtite-pluvni-baseyni-na-teritoriyata-na-oblastta-vsichki-te-sa-provereni-i-godni-za-eksploatatsiya.html", "text": "70 са работещите плувни басейни на територията на областта. Проверка за качеството на водата в тях и спазване на всички необходими изисквания за пускане в експлоатация извършиха експерти от Регионалната здравна инспекция. Това за  Радио „Фокус“ – Велико Търново  д-р Лора Бижева, началник на отдел „Държавен здравен контрол“. Откритите басейни са 55, а закритите – 17. „Проверките започнаха още през месец май, преди настъпване на активния летен сезон. Тогава всички басейни получиха предписания с конкретизирани в тях задължителни хигиени и противоепидемични мерки. Всички открити басейни започнаха да функционират след проверка на предписанията и след получени резултати за качество на водата, доказващо съответствие с изискванията, определени в Инструкция 34 за хигиената на спортните обекти и екипировка“, обясни още д-р Бижева. Тя припомни, че контрол за качеството на водата се извършва и от операторите, които ги експлоатират. През месеците юни и юли здравните инспектори са направили анализ на водни проби от всички басейни и резултатите показват, че никъде няма превишения на нормите. \r\nЛуиза ТРАНЧЕВА", "date": "2018.07.21", "title": "Велико Търново: 70 са работещите плувни басейни на територията на областта, всички те са проверени и годни за експлоатация"}
{"url": "http://www.focus-news.net/news/2018/07/21/2548022/otvoreno-pismo-ot-desetki-evropeyski-i-amerikanski-intelektualtsi-publikuvano-v-the-guardian-istoricheskoto-sporazumenie-za-spodelenata-makedonska-identichnost-tryabva-da-se-uvazhava.html", "text": "В отворено писмо, публикувано на страниците на британското издание    The Guardian   повече от 40 интелектуалци от Европа и САЩ искат договорът между Македония и Гърция по спора за името да бъде приложен.  Агенция „Фокус“ представя пълния му текст. \r\n„Историческото споразумение от 17 юни, подписано между Гърция и Македония завършва спор, който назряваше през последните 25 години. То определя политическите, историческите и културните граници между класическата Гръцка Македония и - отсега - Северна Македония, като изяснява, че македонската идентичност може да бъде споделяна между хора, които ѝ придават различни значения. То зачита достойнството и правото на самоопределение на двата народа и потвърждава желанието на двете страни за мирно съвместно съществуване. \r\nВсяка страна трябва да обърне внимание на тревогите на другата. За Гърция това са географското наименование в новото комбинирано наименование (Северна Македония), приложението му на национално и международно равнище и изискването за съответно изменение на конституцията на Македония . За Северна Македония това са приемането на съществуването на македонски език като част от славянското езиково семейство (факт, отдавна признат от ООН и Гърция), определянето на националността като македонска и най-вече обещанието за започването на  преговорите за присъединяване към НАТО и ЕС. \r\nКогато се сключи, това правно обвързващо международно споразумение ще реши проблем на спорната политическа идентичност, толкова често срещана в мултикултурните общества, и ще предложи модел за бъдещо разрешаване на други продължителни конфликти. \r\nНо споразумението все още е изправено пред големи препятствия и в двете страни, където поддържащите твърдата линия и екстремистите се мобилизират срещу него. Правителството на Северна Македония отчаяно се нуждае от всички страни да изпълнят обещанието си, за да може да спечели ратифициращия референдум през есента. \r\nВ тези критични времена, когато Европа е изправена пред възхода на крайнодесния национализъм,  расизма и опасните ревизионисти, които се появяват отново на Балканите и Европа, разделящи хората на „предатели“ и „патриоти“, е по-важно от всякога да се подкрепят онези, които поемат рискове за помирение. Ние подкрепяме това справедливо споразумение и призоваваме всички страни да изпълнят своите условия на сделката“, гласи отвореното писмо \r\nПодписалите се под него са: \r\nКостас Дузинас - Лондонски университет „Биркбек“ \r\nДжудит Бътлър - Калифорнийски университет в Бъркли \r\nЖан-Люк Нанси-  Философ, Страсбург \r\nБарбара Спинели – Депутат от Европейския парламент \r\nУенди Браун - Калифорнийски университет в Бъркли  \r\nДжоана Бурк - Лондонски университет „Биркбек“ \r\nЛучана Кастелина - Рим \r\nФридрих Ото Волф – Свободен университет в Берлин \r\nКатрин Малабу -  Университетът в  Кингстън \r\nКлод Калам - ЕХХЕС, Париж \r\nБо Страт – Хелзинкски университет \r\nСюзън Бък-Морс – „Сити Юнивърсити“ в Ню Йорк \r\nСандро Мезадра - Университът в Болоня \r\nПатрис Манилие - Университет Париж Нантер \r\nЕлза Стаматопулу – Колумбийския университет \r\nНиколо Миланес - „Европейски алтернативи“ \r\nДжакомо Марамото – Римски университет „Тре“ \r\nЕдуард Делруел – Университетът в Лиеж \r\nПитър Шотерлер - Свободен университет в Берлин \r\nУлрике Гюро -  Дунавски университет „Кремс“, Австрия \r\nАхмет Инсел - Университет Париж  \"Пантеон-Сорбон\" \r\nФилип Бютген - Университет Париж  \"Пантеон-Сорбон\" \r\nИв Синтомер - Университетът в  Париж \"Винсен Сен Денис\"  \r\nЕмили Аптер - Нюйоркския университет \r\nОскар Гуардиола-Ривера - Лондонски университет „Биркбек“ \r\nАлбена Азманова -  Университетът в Кент \r\nЛуи Уолчър - Вашингтонски университе \r\nД-р Жан-Нума Дюанж -  Руанския университет \r\nМихал Козловски - Университетът във Варшава \r\nХосе Луис Вилаканас – „Универсидад Комюнтенсе де Мадрид“ \r\nЖил Мансерон - Историк, Париж \r\nДиого Сардиния - Парижки университет  \r\nБертран Огилви - Университетът в  Париж 8 Винсен Сен Денис \r\nИв Синтьомер - Университетът в  Париж 8 Винсен Сен Денис \r\nФранк Фишбах Университетът в Страсбург \r\nТереза Пулано – Базелски университет \r\nМатиу де Нантюл – Лойвенски университет \r\nПиеро де Матис - Кеймбридж \r\nМануела Бояджиева - Берлински университет \r\nРада Ивекович – Международен Колеж по философия в Париж.   Виктор Турмаков", "date": "2018.07.21", "title": "Отворено писмо от десетки европейски и американски интелектуалци, публикувано в The Guardian: Историческото споразумение за споделената македонска идентичност трябва да се уважава"}
{"url": "http://www.focus-news.net/news/2018/07/21/2548045/d-r-tsvyatko-aleksandrov-vaksinite-sreshtu-chuma-ne-sa-udachno-reshenie-za-stranata-ni.html", "text": "Ваксините срещу чума не са удачно решение за страната ни. Това каза в седмичното обзорно предаване „Метроном“ на  Радио „Фокус“  началник-отдел „Здравеопазване на животните“ към Българската агенция по безопасност на храните д-р Цвятко Александров. “Нека хората да са наясно, че влезем ли с ваксина, означава рестрикция на тези територии за много дълъг период. Превръщат се в зона под ограничение и всичката продукция ще остава. В последствие за вдигане на свободния статут отново ваксинираните животни следва да бъдат умъртвени, за да няма риск“, обясни той. По думите му по решение на ЕК под възбрана към момента са 7 гранични общини: Царево, Малко Търново, Средец, Созопол и Приморско, намиращи се на територията на Бургаско, и Елхово и Болярово в област Ямбол. Д-р Цвятко Александров каза още, че механизмите на заразяване са различни, но контактът между животни и джижението им крие най-голям риск. Той добави, че рискът за разпространение на болестта идва от забавянето на евтаназията, поради възпрепятстването на БАБХ да си върши работата.", "date": "2018.07.21", "title": "Д-р Цвятко Александров: Ваксините срещу чума не са удачно решение за страната ни"}
{"url": "http://www.focus-news.net/news/2018/07/21/2548038/korneliya-ninova-bsp-ne-na-dzhendar-ideologiyata-v-balgarskite-uchilishta-neka-razvivame-traditsionno-i-elektronno-obuchenie.html", "text": "Не на джендър идеологията в българските училища – нека развиваме традиционно и електронно обучение.Това каза лидерът на БСП Корнелия Нинова по време на Националното съвещание на партията, предаде репортер на  Агенция „Фокус“.  \"Семейните ценности са ни по-скъпи от третия пол. България и българското общество не приема тази идеология. Не я вкарвайте в училищата. Губим децата си. Промиват им главичките с псевдоценности. Трябва да дадем отпор на това с истинските ни ценности“, коментира Нинова. Тя призова за образователна система, адаптирана и обърната към дигиталното поколение. „Това е бъдещето. Това е бъдещето на младите хора. Ако не се подготвим на това, даже сме закъснели. Нека да развиваме традиционно и електронно смесено обучение“, заяви лидерът на БСП. По отношение на образованието и науката, Нинова отбеляза, че държавата се е оттеглила. „Нашата грижа е държавата и тук да си поеме ролята. Да гарантира качество и съдържание в образованието. Ето защо предлагаме – безплатни детски градини, един учебник за един клас в цялата страна. Общественият ресурс да отива за държавните и общински училища“, каза тя и допълни, че целта е развиване на аналитични способности и възпитание.  \r\n„Предлагаме да спрем разграбването на националните богатства. В момента вместо обществото да се ползва от тях малцина ги ползват за собствено обогатяване“, посочи още Нинова. Във връзка с твърденията, че държавата е лош стопанин, Нинова каза: „Уважаваме вашето мнение, но то като че ли вече се изтърка“. Тя изрази радостта си, че КЗК е проявила разум и компетентност и е спряла сделката за продажбата на ЧЕЗ.„Разбира се, че ние сме за това да има равнопоставеност на държавната, общинската собственост. Живеем  в съвременен свят, балансът беше тотално нарушен. Равновесието трябва да бъде възстановено“, каза Нинова. Тя поясни, че трябва да се обсъдят онези стратегически обекти, които днес са забранени за приватизация, да  бъдат забранени и за концесия. „Макар и много закъсняло, но трябва да започнем да градим собствена, българска икономика, родно производство и земеделие, което не е на 70 % зависимо от европейки пари и субсидии. Нашите специалисти поработиха с учените от институтите от БАН“, каза Нинова.   \r\nПо думите й един от най-големите проблеми са регионалните различия. „Ето защо от тук нататък предлагаме всички политики да пречупваме през регионите. Започваме с икономиката. Предлагаме ви да дискутираме модел на регионализация, на икономическата, здравната и социалната политика. Такъв модел предлагаме в производството и в земеделието“, заяви ли“дерът на БСП.  „Вече започнаха да идват предложения и искам да поздравя колегите от Монтана, които ни изпратиха професионално и подготвено решение за региона си“, каза Нинова. „Този план за развитие на индустрия и производство има проблем, който може да го спъне. Това са кадрите. Тук видях и лидерите на синдикати. Кадрите и работната ръка. Голяма грешка да се смята, че мигрантите ще ни решат въпроса с работната ръка. Държавата върви по пътя на най-лекото съпротивление. Нямаме – ще си внесем. Не, нямаме ще си произведем – български кадри и работна ръка. Ето как – заедно с големите работодатели, производители, със средни и малки фирми разговаряхме месеци наред. Благодаря ви, че ни помогнахте да направим задълбочен анализ от какви хора има нужда икономиката ни днес“, каза лидерът на БСП. Според нея държавата трябва да инвестира в знанията и уменията на необходимите кадри.  \r\nТя призова за намаляване на ДДС върху храните. „Ефектът на това намаляване ще е върху хората, върху потреблението и върху бюджета на страната. Тук да обърнем внимание за земеделието. Знаем каква структура на земеделието има. Десетина фамилии в България владеят земеделската земя и получават най-високия процент от субсидиите. Предлагаме да се предложи таван на субсидиите“, поясни Корнелия Нинова. Според нея трябва да се вложи ресурс за възстановяване на Напоителни системи. „Не крачим с големите стъпки на света, който се движи много бързо напред“, каза лидерът на БСП.  \r\nДеница КИТАНОВА", "date": "2018.07.21", "title": "Корнелия Нинова, БСП: Не на джендър идеологията в българските училища – нека развиваме традиционно и електронно обучение"}
{"url": "http://www.focus-news.net/news/2018/07/21/2548040/korneliya-ninova-bsp-predlagame-vav-vseki-region-lechebnite-zavedeniya-da-se-obedinyat-v-holdingova-struktura-i-da-se-namali-dds-za-lekarstvata.html", "text": "Предлагаме във всеки регион лечебните заведения да се обединят в холдингова структура и да се намали ДДС за лекарствата. Това каза лидерът на БСП Корнелия Нинова по време на Националното съвещание на партията, предаде репортер на  Агенция „Фокус“.  Според Нинова тази система гарантира достъп до 30 минути в рамките на така наречения златен час и отстояние от 50 км. „Що се отнася до човека, предлагаме намаляване на ДДС за лекарства за медицинските изделия. Време е за този сериозен и аргументиран разговор“, каза тя и поясни, че БСП предлага и държавата да се намесва в определянето на цените на лекарствата. Според нея трябва да има наредба за заплатите на работещите в здравната система. Нинова посочи, че БСП предлага нова държавна политика в здравеопазването, с която държавните и общински болници да не са търговски дружества.  „Държавни и частни болници имаме към днешна дата, които ползват пари от НЗОК, където всички си внасяме здравните вноски. Днес болниците са търговски дружества и съсредоточени в големите градове, т.е. нямаме основният принцип в здравеопазването – достъпност. За каква концентрация на лечебни заведения става дума. Вижте София, Черноморския регион - 68 в София – 2 във Видин. Тази диспропорция трябва да бъде преодоляна“, каза тя. По думите й не може да се забранят частните болници. „Ако те искат да получават пари от НЗОК, то те нека бъдат така добре да се отпишат от търговския регистър, да бъдат лечебно заведение и тогава да ползват обществения ресурс от НЗОК“, посочи лидерът на БСП.  \r\nДеница КИТАНОВА", "date": "2018.07.21", "title": "Корнелия Нинова, БСП: Предлагаме във всеки регион лечебните заведения да се обединят в холдингова структура и да се намали ДДС за лекарствата"}
{"url": "http://www.focus-news.net/news/2018/07/21/2548030/dragomir-stoynev-bsp-proektat-na-viziya-za-balgariya-e-dokument-koyto-e-zayavka-za-upravlenie-na-darzhavata-v-interes-na-horata.html", "text": "Проектът на „Визия за България“ е документ, който е заявка за управление на държавата в интерес на хората. Това каза заместник-председателят на ПГ на „БСП за България“ Драгомир Стойнев по време на Националното съвещание на партията, предаде репортер на  Агенция „Фокус“.  Стойнев посочи, че проектът включва политики, мерки действия, които са обсъждани и подготвени с активната работа на комисиите и съветите към Националния съвет на БСП. \r\nПо думите му основната цел е БСП да предложи добър и достоен живот на всички българи. „Обръщаме поглед към най-болните сфери в нашия живот: здравеопазване, образование, регионално развитие, доходи и демография“, каза Стойнев и откри Националното съвещание.   \r\nДеница КИТАНОВА", "date": "2018.07.21", "title": "Драгомир Стойнев, БСП: Проектът на „Визия за България“ е документ, който е заявка за управление на държавата в интерес на хората"}
{"url": "http://www.focus-news.net/news/2018/07/21/2548048/prof-georgi-rachev-klimatolog-v-nachaloto-na-sledvashtata-sedmitsa-vremeto-u-nas-shte-bade-oblachno-i-smutno-zaradi-zadavashtiya-se-tsiklon-florian.html", "text": "В началото на следващата седмица времето  у нас ще бъде облачно и смутно, заради задаващия се циклон „Флориан“. Това каза за обзорното предаване „Метроном“ на  Радио „Фокус“  климатологът проф. Георги Рачев. В началото на идната седмица на малка площ се очаква да падне много дъжд за кратко време – това е типичното за летните валежи, обясни проф. Рачев.  „В Западна България през тези три дни в следобедните часове ще има гръмнотевична дейност и ще вали. Въпреки това, такива ниски температури не се очакват, с изключение на вторник и сряда, които предстоят, когато в България ще нахлуе поредната свежа порция въздух, формиран в големите георграфски ширини. Температурите ще се понижат с пет, седем, на места – до 10 градуса и доста ще повали, особено във вторник най-вече в Северна България“, поясни той. \r\nПроф. Георги Рачев добави, че средносрочната прогноза дава валежи от порядъка на 20, а в Североизточна България и над 40 л/кв. м. Климатологът поясни, че това са летни валежи и имат петнист характер.  A за утре добави, че температурите се очаква да достигнат максимумът за тазгодишното лято – от 33 до 35 градуса.", "date": "2018.07.21", "title": "Проф. Георги Рачев, климатолог: В началото на следващата седмица времето  у нас ще бъде облачно и смутно, заради задаващия се циклон „Флориан“"}
{"url": "http://www.focus-news.net/news/2018/07/21/2548051/makfaks-balgarskiyat-parlament-zabrani-na-pravitelstvoto-obratnoto-priemane-na-migranti-ot-es.html", "text": "Българският парламент прие резолюция, с която на правителството се забранява да подписва двустранни споразумения със страните членки на ЕС за реадмисия на мигрантите, които са пристигнали в тези страни през българска територия, предава македонското електронно издание  „Макфакс“. \r\nСпоред сегашната практика на ЕС мигрантите трябва да бъдат връщани  в страните, където за първи път са влезли в ЕС и да търсят убежище там, но тази практика все още не е възстановена. \r\nБългария подкрепя закриването на всички външни граници на Европейския съюз и изграждането на мигрантски лагери в Либия и Турция.  Виктор Турмаков", "date": "2018.07.21", "title": "„Макфакс“ : Българският парламент забрани на правителството обратното приемане на мигранти от ЕС"}
{"url": "http://www.focus-news.net/news/2018/07/21/2548052/d-r-lora-bizheva-rzi-veliko-tarnovo-na-teritoriyata-na-oblastta-nyama-reglamentirani-zoni-za-kapane-koito-da-otgovaryat-na-zdravnite-iziskvaniya.html", "text": "Няма регламентирани зони за къпане, които да отговарят на здравните и санитарни изисквания на Наредба 5, на територията на областта. Това каза за  Радио „Фокус“ – Велико Търново  д-р Лора Бижева, началник на отдел „Държавен здравен контрол“ в Регионалната здравна инспекция. Тя добави, че през месец май всички кметове на общини в областта (десет на брой) са получили писма, в които се посочва. че трябва да посочат дали в ръководената от тях административна територия има такива зони. Всички отговори са били отрицателни. Според д-р Бижева въпреки това има 6 - 7 водни участъка, които традиционно се използват от хората в летните месеци. „То е нерегламентирано и всеки гражданин сам носи отговорност. Участъците са на река Веселина - при Къпиновския манастир, на река Росица – мостовете при селата Дичин, Водолей и Ресен, за река Янтра – мостовете при кв. „Чолаковци“ и Владишкия във Велико Търново и река Дунав (по цялото поречие)“, каза още експертът. Тя уточни, че водата  само в едно от тези места отговаря на изискванията на Наредба 5 за качеството на водите за къпане. Това е река Веселина при манастира. Д-р Бижева увери, че има издадени заповеди за забрана за къпане в неохраняеми водоеми на територията на всички 10 общини от областта. \r\nЛуиза ТРАНЧЕВА", "date": "2018.07.21", "title": "Д-р Лора Бижева, РЗИ - Велико Търново: На територията на областта няма регламентирани зони за къпане, които да отговарят на здравните изисквания"}
{"url": "http://www.focus-news.net/news/2018/07/21/2548046/korneliya-ninova-bsp-sazdavame-novi-i-novi-organi-za-borba-s-koruptsiyata-a-tya-raste.html", "text": "Създаваме нови и нови органи за борба с корупцията, а тя расте. Това каза лидерът на БСП Корнелия Нинова по време на Националното съвещание на партията, предаде репортер на  Агенция „Фокус“.  Според Нинова трябва да се създаде модерно електронно управление. \"Пари има, но много се краде. Друго няма - желание за ограничаване на тези кражби. Политиката се храни от кражби и няма интерес това да спре. Създаваме нови и нови органи за борба с корупцията, а тя расте\", заяви Нинова. По думите й корупцията е променила цялата структура в цял свят. „Знаем, че има две нива на корупция. По високите етажи на властта и по ниските. Да видим първо първата – корумпиращите корпорации, частни интереси, монополи и кръгове и корумпиращите политици се разбраха и си създадоха модел, облякоха го в закона. По думите й второто ниво на корупцията е свързано с бюрокрацията. Тя призова да се намери онази скала на прогресивно данъчно облагане. „Ако се мисли за справедливост и солидарност, ще намерим това сечение на интересите. Сега отново ще ни кажат, че по комунистически те искат да вземат от богатите. Нека да видим как по комунистичеки става това  в некомунистическа Америка и Европа“, каза Нинова. По отношение на пенисонерите, Нинова заяви, че търси разговор дали най-накрая ще се преизчеслят всички пенсии. \r\nКорнелия НИНОВА", "date": "2018.07.21", "title": "Корнелия Нинова, БСП: Създаваме нови и нови органи за борба с корупцията, а тя расте"}
{"url": "http://www.focus-news.net/news/2018/07/21/2548047/nikola-doychev-dobrovolno-formirovanie-plovdiv-112-grizhata-za-sobstvenoto-ni-zdrave-i-bezopasnost-sa-vodeshti-pri-prisastvie-na-mashtabni-sabitiya-kato-hills-of-rock.html", "text": "Грижата за собственото ни здраве и безопасност са водещи при присъствие на мащабни събития като „Hills of Rock“ в Пловдив. Това каза за  Радио „Фокус“ – Пловдив  Никола Дойчев, експерт по първа помощ към Доброволно формирование „Пловдив 112“, което за втора поредна година се грижи за обезпечаване здравната безопасност на посетителите по време на фестивала „Hills of Rock“ в града. По думите му заради многобройните гости на самия концерт екипът на ДФ „Пловдив 112“ е достатъчно подготвен. „Провели няколко инструктажа, разработили сме и сме оттренирали специални техники и планове за действие при нужда от оказване на помощ на хората. Ние се чувстваме отговорни за здравето и живота на хората по време на фестивала“, коментира Никола Дойчев. Той посъветва хората с придружаващи заболявания да осигурят необходимите им медикаменти и при най-малкото съмнение за здравето им, да потърсят помощта на доброволното формирование. „По възможност нека хората да си носят за пиене минерална вода. Подчертавам минерална, защото газираните напитки и тези, които съдържат кофеин, не утоляват жаждата и не допринасят за подобряване на състоянието. Трябва да се почива на сянка колкото се може повече. Когато сме изложени на слънце, трябва да използваме лосион за защита, който е с висок фактор. Светлите дрехи и аксесоари също помагат за ситуацията. Нека хората, които присъстват на фестивала да се уверят, че приемат достатъчно течности, дори и да не са жадни. Препоръчвам да се пие най-малко три литра вода на ден. Продължителното излагане на откритите части от тялото на човек на преки слънчеви лъчи може за кратко време да предизвика изгаряния, а високата температура – термичен шок. Ако наблюдавате главоболие, гадене, повръщане, мускулни крампи и неуриниране през последните часове, то най-вероятно сте свидетели на обезводняване. Препоръчваме в такива случай да се пие вода на малки глътки до стабилизиране на човека. Ако някои повръща, не бива да пие каквото и да е било. Ако забелязваме обърканост, дезориентираност, разсеяност или друга промяна в менталното състояние на човек, това е най-вероятно топлинен удар. Потърсете отново нас“, призова Дойчев.  \r\nТой коментирам, че на последно място, но не и по важност е предупреждението към посетителите да не прекаляват с алкохола. „Алкохолът в съчетание с високите температури е много рискован фактор, който често води до фатални последствия“, посочи Никола Дойчев. Той каза още, че посетителите на фестивала „Hills of Rock“ лесно ще разпознаят доброволците от „Пловдив 112“, тъй като те са облечени с червени фланелки, които са с бранд и надпис на формированието. „Подготвени сме за всяка една възможна ситуация, в която има риск за здравето на посетителите. Както казваме ние, когато Господ не помага, ние сме на ход. Не трябва да подценяваме ситуацията и големия риск, който съществува“, коментира още експертът. \r\nНикола Дойчев коментира, че по време на фестивала през миналата година са били регистрирани 21 души, които са пострадали от високите температури и от приемането на алкохол. „Имаше и някои по-сериозни случаи, като момче със специфични припадъци от хронично заболяване. Тогава се наложи да предприемем по-специфични действия и да направим нужното, за да го транспортираме до болнично заведение“, каза Дойчев. \r\nТони МИХАЙЛОВ", "date": "2018.07.21", "title": "Никола Дойчев, Доброволно формирование „Пловдив 112“: Грижата за собственото ни здраве и безопасност са водещи при присъствие на мащабни събития като „Hills of Rock“"}
{"url": "http://www.focus-news.net/news/2018/07/21/2548049/intenziven-e-trafikat-za-leki-avtomobili-na-izhod-na-gkpp-makaza.html", "text": "На ГКПП „Кулата“ и ГКПП „Илинден“ няма образували се задръствания или колони от автомобили. Интензивен е трафикът за леки автомобили на изход на ГКПП „Маказа“. Това съобщиха за  Радио „Фокус“ – Пирин  от Гранична полиция. Трафикът се извършва без проблеми и на българо-македонската граница. \r\nЛора КАЛЧЕВА", "date": "2018.07.21", "title": "Интензивен е трафикът за леки автомобили на изход на ГКПП „Маказа“"}
{"url": "http://www.focus-news.net/news/2018/07/21/2548055/varna-vazstanoveno-e-dvizhenieto-po-avtomagistrala-hemus-pri-km-405-i-v-dvete-posoki.html", "text": "Възстановено е движението по автомагистрала „Хемус“ при км 405 и в двете посоки. Това съобщиха от пресцентъра на  Агенция „Пътна инфраструктура“ .", "date": "2018.07.21", "title": "Варна: Възстановено е движението по автомагистрала „Хемус“ при км 405 и в двете посоки"}
{"url": "http://www.focus-news.net/news/2018/07/21/2548059/inzh-misho-zhekov-priroden-park-strandzha-parkat-e-vtoriyat-priroden-park-v-evropa-kato-s-116-hil-hektara.html", "text": "Парк „Странджа“ е втори в Европа като природен парк с 116 хил. хектара. Това каза за  Радио „Фокус“ – Бургас  инж. Мишо Жеков, изпълнителен директор на Дирекцията на Природен парк „Странджа”. По думите му паркът притежава най-много пещери - 120 на брой, както и 26 прилепа. Според него планината е изпълнена с параклиси, много от които имат и аязми. „Тук съществува и няколко интересни еко маршрута. Бих могъл да препоръчам някой от тях като Мишкова нива“, добави Жеков. По думите му тя е един тракийски, култов комплекс, включващ куполни гробници, жилище на отслужващите храма, антични водопроводи и могилен некропол. „Наистина е много интересна тази дестинация. Много е известна както в района на Бургас, както и в страна от тези, които се интересуват от история“, добави Жеков. По думите другата интересна дестинация са пещерите. Това са изворите на река Младежка. Там са изградени мостове и съоръжения, наблюдателни кули, форма за наблюдение, както и впечатляващ дървен замък. „Тук може да се наблюдава и миграционният път на птиците „Виа Понтика“, каза още той.  \r\nПо думите му друг интересен за любителите на природата път е „Голямото градище“. „Този маршрут достига най-голямата трако-римска гробница в Източна Тракия. Може да се каже, че най-високият връх тук в Странджа е 709 м и там се намира наблюдателната кула, откъдето се вижда доста голяма територия от Странджа“, каза още Жеков. Според него Голямото градище е съчетано с мистерията Бастет, пещерата на египетската богиня - т. нар. Жената котка. Той добави още, че характерно за парк Странджа е Царството на Зелениката - маршрут, който минава през букови гори, обрасли със Странджанска зеленика, която е единствен вид, съхранен само тук и в Кавказ. \r\n„Нещо интересно за тези, които търсят лечебната част, е местността Индипасха. Това е древно светилище, аязмо с лековита вода. Често се посещава от хора, търсещи изцеление.  Тук могат да се видят и резерватите „Витаново”, „Узунбуджак”, „Средока”, „Тисовица”, „Силкосия“, допълни Жеков. \r\nДеница ДИМИТРОВА", "date": "2018.07.21", "title": "Инж. Мишо Жеков, Природен парк „Странджа“: Паркът е вторият природен парк в Европа като с 116 хил. хектара"}
{"url": "http://www.focus-news.net/news/2018/07/21/2548057/gd-granichna-politsiya-intenziven-e-trafikat-na-gkpp-kapitan-andreevo-gkpp-kalotina-gkpp-makaza-gkpp-kulata-i-gkpp-dunav-most-2.html", "text": "Интензивен е трафикът на ГКПП „Капитан Андреево“, ГКПП „Калотина“, ГКПП „Маказа“, ГКПП „Кулата“ и ГКПП „Дунав мост 2“. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 14.00 часа. На българо-сръбската граница на ГКПП „Калотина“ трафикът е интензивен за леки автомобили на вход и изход. На българо-гръцката граница на ГКПП „Маказа“ трафикът е интензивен на изход за леки автомобили. На ГКПП „Кулата“ трафикът е интензивен на изход за товарни автомобили. На българо-турската граница на ГКПП „Капитан Андреево“ трафикът е интензивен за товарни автомобили на изход. На българо-румънската граница на ГКПП „Дунав мост 2“ трафикът е интензивен на вход от товарни автомобили. На българо-македонската граница трафикът е нормален на всички гранични контролно-пропускателни пунктове.", "date": "2018.07.21", "title": "ГД „Гранична полиция“: Интензивен е трафикът на ГКПП „Капитан Андреево“, ГКПП „Калотина“, ГКПП „Маказа“, ГКПП „Кулата“ и ГКПП „Дунав мост 2“"}
{"url": "http://www.focus-news.net/news/2018/07/21/2548058/a1on-makedoniya-ministarat-na-vanshnite-raboti-na-kosovo-zayavi-che-shte-ima-retsiprochni-merki-zaradi-tova-che-ne-e-dopusnat-v-sarbiya.html", "text": "Министърът на външните работи на Косово Беджет Пацоли потвърди, че му е забранен достъп в Нови Пазар в Сърбия, където трябваше да присъства на заседание на Босненския национален съвет, предава скопският телевизионен канал  „A1ON“. \r\nПацоли съобщи, че е получил писмен отговор, че влизането му в Сърбия не може да бъде разрешено в качеството му на външен министър. \r\n„Би било справедливо тези мерки да се използват реципрочно, когато става въпрос за Сърбия“, смята той.  \r\nТой също така допълни, че няма да излезе от страната с титла, различна от вицепремиер и външен министър в Косово.  Виктор Турмаков", "date": "2018.07.21", "title": "„A1ON“ (Македония): Министърът на външните работи на Косово заяви, че ще има реципрочни мерки заради това, че не е допуснат в Сърбия"}
{"url": "http://www.focus-news.net/news/2018/07/21/2548062/milcho-dongov-kmet-na-selo-ivaylo-chuzhdentsi-za-sega-ne-proyavyavat-golyam-interes-kam-imotite-v-selo-ivaylo-zhelaeshtite-da-si-zakupyat-zemya-sa-predimno-ot-blizkite-naseleni-mesta.html", "text": "Чужденци за сега не проявяват особено голям интерес към имотите в село Ивайло, за разлика от българите. Това каза за  Радио „Фокус“ - Пазарджик  Милчо Донгов, кмет на населеното място. Той уточни, че много от желаещите да си закупят земя или имот в Ивайло са от Пазарджик и някои от близките населени места. По думите му цената на имотите варират от 25 хиляди до към 30 хиляди лева, в зависимост от местоположението на имота. „Разбира се, ако имотът е разположен в по-крайните места на селото, цената е по-ниска. Много от местните са предпочели чужбина за припечелване на пари, тъй като в селото повечето от хората са се отказали от животновъдство и земеделие. Населението като численост държи една постоянна константа величина от 3 190 души, въпреки по-високата смъртност и ниската раждаемост в селото“, каза Донгов. По думите му населението не намалява, заради заселващите от други населени места хора. \r\nРадослава МУРДЖЕВА", "date": "2018.07.21", "title": "Милчо Донгов, кмет на село Ивайло: Чужденци за сега не проявяват голям интерес към имотите в село Ивайло, желаещите да си закупят земя са предимно от близките населени места"}
{"url": "http://www.focus-news.net/news/2018/07/21/2548061/prof-nikolay-radulov-v-balgariya-ima-otchetnichestvo-a-ne-rabota-po-prestapleniyata.html", "text": "В България има отчетничество, а не работа по престъпленията. Това каза за седмичното обзорно предаване „Метроном“ на  Радио „Фокус“  експертът по национална сигурност и бивш главен секретар на МВР проф. Николай Радулов. Той коментира, че общественото мнение е, че престъпността се увеличава и службите за обществен ред и сигурност нехаят за задълженията си. „Абсурдно е службите за обществен ред и сигурност да работят без помощта на гражданите. Тази помощ се полага, когато гражданите вярват, че за всяка съобщена информация ще последва някакво действие. Всички сме били свидетели на това как се отива в Районно управление, прави се опит от съответния гражданин да подаде сигнал, но се прави всичко възможно той да бъде отклонен, за да не се наруши статистиката. От това се започва. Другите неща са последствия. Очевидно е, че престъпността на хартия у нас намалява“, каза той. \r\n„Държавните структури нямат доверието на гражданите, но няма и да го спечелят, когато се опитват да абдикират от задълженията си“, обясни проф. Николай Радулов.", "date": "2018.07.21", "title": "Проф. Николай Радулов: В България има отчетничество, а не работа по престъпленията"}
{"url": "http://www.focus-news.net/news/2018/07/21/2548060/varnenskiyat-okrazhen-sad-opredelya-merkite-za-neotklonenie-na-trimata-zadarzhani-nadzirateli.html", "text": "Варненският окръжен съд решава днес за мерките за неотклонение на тримата задържани надзиратели от Варненския затвор. Те бяха задържани, защото са пускали затворника Искрен Маринов, излежаващ присъда за участие в организирана престъпна група за автокражби.  \r\nПрокуратурата вече обяви, че ще поиска надзирателите да останат за постоянно в ареста. Обвиненията срещу тях са за нарушаване на служебните задължения с цел облага за другиго, от което са могли да настъпят немаловажни вредни последици.  \r\nМерките на тримата надзиратели ще бъдат разгледани по отделно. В момента съдът решава дали да остави за постоянно в ареста Николай Тонев, като в следващите часове ще бъдат гледани и мерките за неотклонение на останалите двама задържани служители от системата на Главна дирекция “Изпълнение на наказанията”. \r\nПрокуратурата поиска най-тежка мярка за неотклонение на Тонев поради опасност задържаният да се укрие. Според представителя на държавното обвинение Николай Тонев е пускал затворника 7 пъти на свобода, а не както беше съобщено първоначално 6 пъти, в качеството си на ръководител на група. Налице са множество свидетелски доказателства, включително записи от камери. На 14 юли той е позволил на лицето, изтърпяващо присъда да излезе за цял ден, а в останалите дни за време повече от 2 часа. По мнение на прокурор Рачинска от Окръжната прокуратура извършеното от обвиняемия е с висока степен на обществена опасност.  \r\nАдв. Иван Томов от защитата оспорва искането на прокуратурата за постоянен арест, тъй като по думите му престъплението е леко и няма висока обществена опасност.  \r\nЗащитата поиска по-лека мярка за неотклонение, като отбеляза, че Николай Тонев има 18 години стаж в системата и многократно е награждаван за извършване на служебните си задължения, развивал е и синдикална дейност. Адвокатът на обвиняемия отбеляза, че Тонев е бил командир на отделение в затвора при задържането му е бил на работното си място, но у него не са открити уличаващи вещи.  \r\nЗащитниците на обвиняемия приложиха писмени доказателства, сред които благодарствен адрес за дейността на Тонев по кампанията за деца на бащи герои, експертно решение от ТЕЛК от 2017 година, както и две епикризи, според които надзирателят страда от сърдечносъдово заболяване и хипертония и е лекуван от бъбречно заболяване.  \r\nДиана СТОЕВА", "date": "2018.07.21", "title": "Варненският окръжен съд определя мерките за неотклонение на тримата задържани надзиратели"}
{"url": "http://www.focus-news.net/news/2018/07/21/2548063/plovdiv-v-grada-shte-se-provede-24-toto-izdanie-na-mezhdunarodniya-folkloren-festival-ot-30-yuli-do-3-avgust.html", "text": "24-тото издание на Международния фолклорен фестивал ще се проведе в Пловдив от 30 юли до 3 август. Това съобщиха за  Радио „Фокус“ – Пловдив  от Дирекция „Култура и културно наследство“ към Общината. Фестивалът е част от Календара на културните събития на Община Пловдив и в него всяка година се включват фолклорни колективи от цял свят. В тазгодишното издание ще вземат участие представителни фолклорни състави от десет държави – България, Грузия, Индонезия, Македония, Мексико, Словения, Украйна, Франция, Холандия, Чехия. От българска страна в програмата на фестивалните дни ще вземе участие Академичният фолклорен ансамбъл при Академията за музикално, танцово и изобразително изкуство в Пловдив. Всяка вечер от 17.30 часа ще се състоят дефилетата на съставите, като те ще тръгват от „Дом Левски”, ще преминават по Главната улица и ще стигат до сцената на пл. „Стефан Стамболов”, където ще изнасят кратки концерти. Програмата ще продължава с официалните вечерни представяния на участниците на сцената на Античния театър от 20.00 часа. Входът за събитията е свободен. Церемонията по откриването на 24-тото издание на Международния фолклорен фестивал ще се състои от 20.00 часа на 30 юли на Античния театър. На същата сцена в последната вечер – 3 август, от 20.00 часа ще се състои гала-концерт и церемония по официалното закриване на събитието. \r\nЕкипът от Дирекция „Култура и културно наследство“ на Община Пловдив е организирал богата паралелна културна програма, която включва обиколка на забележителностите на Пловдив – Европейска столица на културата'2019, както и на важни обекти в областта. \r\nТони МИХАЙЛОВ", "date": "2018.07.21", "title": "Пловдив: В града ще се проведе 24-тото издание на Международния фолклорен фестивал от 30 юли до 3 август"}
{"url": "http://www.focus-news.net/news/2018/07/21/2548065/konstantin-kosachev-ruski-senator-elitite-v-sasht-ne-spodelyat-namereniyata-na-donald-tramp-da-podobri-otnosheniyata-s-rusiya.html", "text": "Председателят на комисията на Съвета на Руската федерация по международните въпроси Константин Косачев заяви, че намеренията на президента на САЩ Доналд Тръмп да подобри отношенията с Русия не се споделят от мнозинството представители на американския елит и че те му пречат да си изпълнява пълномощията, предава  ТАСС. \r\n„Убеден съм, че Тръмп бе напълно искрен в своите изказвания в Хелзинки, когато говореше за намерението си да нормализира отношенията с Русия и за придвижването напред. Друг е въпросът, че тези негови намерения не се споделят от мнозинството в американския елит“, отбеляза сенаторът. Той подчерта, че президентът на САЩ се намира „под най-жесток натиск“ и че „преднамерено му пречат да провежда президентските си пълномощия“. \r\n„На практика не е възможно да се предскаже как ще се развива американската политика на руско направление“, призна Косачев. Той подчерта, че „руската политика на американско направление не се променя – Москва е готова на взаимодействие със САЩ“ по всеки от актуалните въпроси на международен дневен ред.  Виктор Турмаков", "date": "2018.07.21", "title": "Константин Косачев, руски сенатор: Елитите в САЩ не споделят намеренията на Доналд Тръмп да подобри отношенията с Русия"}
{"url": "http://www.focus-news.net/news/2018/07/21/2548056/petar-kanev-bsp-kontsesiite-na-plazhovete-tryabva-da-se-premahnat-a-na-darvesina-v-darzhavnite-gorski-stopanstva-da-se-zabranyat.html", "text": "Концесиите на плажовете трябва да се премахнат, а на дървесина в държавните горски стопанства - да се забранят. Това каза народният представител от ПГ на „БСП за България“ Петър Кънев по време на Националното съвещание на партията, предаде репортер на  Агенция „Фокус“ . По отношение на зелената икономика, Петър Кънев заяви, че сме закъснели с идеята за премахване на концесиите на плажовете. „Там, където има възможност, концесиите трябва да се премахват“, каза Кънев. Според него трябва да се забрани и концесията на дървесина в държавните горски стопанства. Във връзка с кадрите, Кънев заяви, че с внос на кадри, които подлъгваме с 500 – 600 лв. доникъде няма да стигнем.  \r\nДеница КИТАНОВА", "date": "2018.07.21", "title": "Петър Кънев, БСП: Концесиите на плажовете трябва да се премахнат, а на дървесина в държавните горски стопанства - да се забранят"}
{"url": "http://www.focus-news.net/news/2018/07/21/2548067/pazardzhik-okolo-80-000-lv-sa-neobhodimi-za-remont-na-tsarkvata-sveta-nedelya-v-selo-kapitan-dimitrievo.html", "text": "Около 80 000 лв. са необходими за ремонт на църквата „Света Неделя“ в пещерското село Капитан Димитриево. Това каза за  Радио „Фокус“ – Пазарджик  Иван Златинов, кмет на населеното място. Около 50 000 лева са нужни за цялостната реставрация на стенописите и около 30 000 лева за ремонт на покрива. „Разчитаме на финансиране по проект за обновяването на храма, както и на дарения от хората. Покривът тече и трябва да бъде укрепен, за да не нанесе поражения“, уточни Златинов. Той добави, че художникът Лука Делийски е майсторът, който е реставрирал част от иконите. В църквата има действащ свещеник, отбелязват се и всички християнски празници. \r\nАлбена ЖИЛЕКОВА", "date": "2018.07.21", "title": "Пазарджик: Около 80 000 лв. са необходими за ремонт на църквата „Света Неделя“ в село Капитан Димитриево"}
{"url": "http://www.focus-news.net/news/2018/07/21/2548066/sofiya-motorist-e-postradal-pri-katastrofa-s-lek-avtomobil-na-bul-aleksandar-stamboliyski.html", "text": "Затруднено е движението на бул. „Александър Стамболийски“ в отсечката между ул. „Вардар“ и Константин Величков в посока център, поради катастрофа между мотор и лек автомобил. Мотористът е откаран с линейка в болнично заведение. Това съобщи  слушател на Радио „Фокус“ .", "date": "2018.07.21", "title": "София: Моторист е пострадал при катастрофа с лек автомобил на  бул. „Александър Стамболийски“"}
{"url": "http://www.focus-news.net/news/2018/07/21/2548050/korneliya-ninova-bsp-neka-zabavim-ezhednevnoto-i-neprekasnato-napirane-da-ni-priemat-v-evrozonata.html", "text": "Нека да забавим ежедневното и непрекъснато напиране да ни приемат в еврозоната. Това каза лидерът на БСП Корнелия Нинова по време на Националното съвещание на партията, предаде репортер на  Агенция „Фокус“ . „За еврозоната и приемането на еврото нашата партия  на конгреса е решила – да, но виждате какво се случва в момента. Оставете това, че Европа ни отряза. Нека да проведем разговора за България, за българката икономика и за стандарта на живот, за българските цени и живота на обикновения живот. Нека не бързаме, дайте да забавим с това ежедневно и непрекъснато напиране – да ни приемат в еврозоната“, коментира лидерът на БСП.  \r\nДеница КИТАНОВА", "date": "2018.07.21", "title": "Корнелия Нинова, БСП: Нека забавим ежедневното и непрекъснато напиране да ни приемат в еврозоната"}
{"url": "http://www.focus-news.net/news/2018/07/21/2548069/anton-todorov-gerb-imame-video-dokazatelstvo-che-provokatsiite-koito-se-sluchat-v-selo-sharkovo-sa-po-ekshan-plan-initsiiran-ot-korneliya-ninova.html", "text": "Имаме видео доказателство, че провокациите, които се случат в село Шарково, са по \"екшън план\", иницииран от Корнелия Нинова. Това каза бившият народен представител от ГЕРБ Антон Тодоров по време на извънреден брифинг, предаде репортер на  Агенция „Фокус“ .„Преди няколко дни дадохме ясна информация, че според ГЕРБ тези провокации, които се случват в района на село Шарково, са инициирани от „Позитано“, президентът Румен Радев и „белградския беглец“. В социалните мрежи съществува видео, което доказа тези наши обоснования съмнения. От 19 юли едно лице, което е един от най-активните организатори на тези действия, е пуснал видео. Този човек се казва Тодор Атанасов. Когато влезете в неговия профил във \"Фейсбук\", ще видите това видео. Той е един от най-активните организатори, които възпрепятстват органите на реда да влязат в огнището на чумата, което е там“, каза още той. \r\nТодоров посочи, че казусът е изключително сериозен, тъй като за първи път ГЕРБ получава видео доказателство за своите твърдения. „Този човек казва, че Корнелия Нинова им дава ясно разписан „екшън план“ какво да правят, за да възпрепятстват полицията. Корнелия Нинова беше в много активен телефонен обмен, макар и седейки в една каручка по чехли. Тя беше в село Шарково и контролираше всичко това активно. Въпросът ни е – тя комуникира ли с този човек и в зависимост нейния отговор ще решим дали да подадем сигнал до Прокуратурата, защото по всичко изглежда, че има организиран опит за възпрепятстване на служби, на МВР, на БАБХ. Изглежда като нещо, което е чист сценарий“, обясни той. \r\nЦветилена СИМЕОНОВА", "date": "2018.07.21", "title": "Антон Тодоров, ГЕРБ: Имаме видео доказателство, че провокациите, които се случат в село Шарково, са по \"екшън план\", иницииран от Корнелия Нинова"}
{"url": "http://www.focus-news.net/news/2018/07/21/2548054/korneliya-ninova-bsp-edna-balgariya-sas-sobstvena-ikonomika-i-sas-stabilna-sotsialna-zdravna-i-obrazovatelna-sistema-shte-ima-druga-tezhest-v-obshtoto-evropeysko-semeystvo.html", "text": "Една България със собствена икономика и със стабилна, социална, здравна и образователна система ще има друга тежест в общото европейско семейство. Това каза лидерът на БСП Корнелия Нинова по време на Националното съвещание на партията, предаде репортер на  Агенция „Фокус“.  „Нашето предложение за нов начин на развитие на България, край на бягството на държавата от функциите, връщането й в статегически сектори за живота на българите – производство, земеделие, енергетика, здравеопазване, енергетика, здравеопазване, образование, социални системи, наука и култура. Смяна на договорените правила между политическата класа и икономическите интереси за кражбите. Здравето на българина застава на първо място пред частния интерес. Образованието и културата изграждат ценностна система и умения. Науката движи България напред. Всички политики се пречупват през региона“, коментира Нинова. Според нея страната ни трябва да има външна политика с характер, стъпила на националния интерес. „Това са само предложения. Това са идеи, предстои много работа, за да могат те да станат национално съгласие по ключови сектори за България и нашия живот. Идваме с тях при вас“, обърна се Нинова към българите.  \r\nТя посочи, че искането на БСП за отмяна на постановление 208 е било светотатство, за да се стигне до вчерашния ден, да се постигне съгласие с управляващите да се подпише искането на БСП за България да се забрани на правителството да подписва.  \r\n„Година и половина ни дели от онова първото заклейменото и от това, което се случи вчера. Същото уважаеми другарки и другари, ни се случи и с Русия. Години наред твърдим – Русия не ни е враг. Българският национален интерес изисква да нормализираме отношенията си Русия. Преди две години половин Европа ни скочи. Днес най-големите европейски лидери отиват в Москва и търсят стратегическо партньорство“, каза Нинова. По думите й това е политика на крайностите, на филите и фобите. „Докога ще се делим така? Кое може да ни обедини? Българският национален интерес, който диктува балансирана политика със САЩ, Европа, Русия и Китай“, коментира лидерът на БСП.  \r\nНинова предложи за дискусия темата за  Висшеградска четворка. „Сигурна съм, че сега ще има много бурна реакция срещу това, но ви уверявам, че само след една година две противниците на този вид политики ще се убедят, че съм права“, поясни лидерът на БСП. „Орбан е десен политик, но Словакия се управлява от партия от нашето политическо семейство. Наши политически партньори се включиха в управлението в Чехия. Кое е общото в тези държави? Че икономиките им процъфтяват, че инвестициите им растат, че не са в демографска смърт, а народите им се увеличават и живеят по-добре“, каза Нинова. Според нея те са реалисти.  \r\n„Да обсъдим какво от този тип политики в Европа може да бъде полезно за България. Ние изпратихме специалисти там. Те взеха законодателството на тези държави. Прегледахме го и видяхме го, то  в много отношения отива на нашите леви идеи. Преди всичко са мерки и политиик за националните им интереси“, посочи още тя.  \r\nДеница КИТАНОВА", "date": "2018.07.21", "title": "Корнелия Нинова, БСП: Една България със собствена икономика и със стабилна, социална, здравна и образователна система ще има друга тежест в общото европейско семейство"}
{"url": "http://www.focus-news.net/news/2018/07/21/2548064/okrazhniyat-sad-vav-varna-ostavi-za-postoyanno-v-aresta-zadarzhaniyat-nadziratel-nikolay-tomov.html", "text": "Окръжният съд във Варна остави за постоянно в ареста задържаният надзирател Николай Томов, предаде репортер на  Радио „Фокус” - Варна . Според съдия Димо Димов независимо, че престъплението, за което е повдигнато обвинение е леко, има основание да се предположи, че Тонев ще се укрие или ще извърши друго престъпно деяние. Той добави, че дори и обвинението на този етап да не е перфектно, това е проблем на съдебната инстанция, която ще гледа делото по същество. Преди това в съдебната зала стана ясно, че в личната каса на служителя са открити пари. Според защитата те са били заделени за дарение. Прокуратурата обаче посочи, че за сумата не са открити документи. \r\nДиана СТОЕВА", "date": "2018.07.21", "title": "Окръжният съд във Варна остави за постоянно в ареста задържаният надзирател Николай Томов"}
{"url": "http://www.focus-news.net/news/2018/07/21/2548074/pazardzhik-nepravilno-parkirali-avtomobili-zatrudnyavat-dvizhenieto-po-patya-pazardzhik-plovdiv-pri-razklona-za-selo-malo-konare.html", "text": "Неправилно паркирали автомобили затрудняват движението по пътя Пазарджик - Пловдив при разклона за село Мало Конаре, предаде репортер на  Радио „Фокус“ – Пазарджик . Автомобилите са в района на големия плажен комплекс, който през двата почивни дни е пълен с посетители, а паркингът пред него не може да побере голямото количество автомобили. Колите се спират в края на пътното платно и от двете страни. Така почти не остава място за разминаване на два товарни автомобила по едно от най-натоварените направления в областта. На кръстовището няма пешеходни пътеки, но посетителите пресичат пътното платно. На кръстовището ежедневно има дежурен патрул на „Пътна полиция“, но въпреки това неправилното паркиране продължава. \r\nРадослава МУРДЖЕВА", "date": "2018.07.21", "title": "Пазарджик: Неправилно паркирали автомобили затрудняват движението по пътя Пазарджик - Пловдив при разклона за село Мало Конаре"}
{"url": "http://www.focus-news.net/news/2018/07/21/2548076/faz-grazhdanite-na-es-mozhe-da-poluchat-vazmozhnost-da-sluzhat-v-bundesvera.html", "text": "Поради недостиг на персонал Бундесверът обмисля да предостави право на гражданите на държавите от Европейския съюз да постъпват на служба в германската армия, съобщава националният ежедневник  Die Frankfurter Allgemeine Zeitung . \r\n„Бундесверът ще бъде разширен. За тази цел имаме нужда от квалифициран персонал. Ето защо внимателно разглеждаме всички възможни варианти“, заяви говорител на Министерството на отбраната на ФРГ.  \r\nВъзможността да се даде право на европейските граждани да служат в германската армия вече бе заложена в „Бялата книга на Бундесвера за политиката на сигурност“ от 2016 г. Новото сега е, че е допълнена новоразработена стратегия за развитие на човешките ресурси.  \r\n„Ако бъде позволено включването на граждани на други страни в замяна на германски паспорт, то рискуваме Бундесверът да се превърне в нещо като армия от наемници“, коментира социалдемократът Карл-Хайнц Брунер, подчертавайки, че не може да си представи чужденци в германската армия. \r\nБундесверът се бори от години с недостиг на персонал, а основната причина за проблема е прекратяването на задължителната военна служба. „Можем да разработим съвременни модели в рамките на европейското право за свобода на движение“, подчерта Флориан Хан, говорител по въпросите за отбраната на фракцията на Християнсоциалния съюз (ХСС).  \r\nОт популистката „Алтернатива за Германия“ бяха категорични: „Управляващите политици съвсем са загубили здравия си разум“, коментира фракционният лидер на партията Алис Вайдел. . Тереза Герова", "date": "2018.07.21", "title": "FAZ: Гражданите на ЕС може да получат възможност да служат в Бундесвера"}
{"url": "http://www.focus-news.net/news/2018/07/21/2548073/toma-bikov-gerb-ako-se-dokazhe-che-provokatsiite-v-sharkovo-sa-initsiirani-ot-korneliya-ninova-shte-sezirame-prokuraturata-zashtoto-tova-e-zaplaha-kam-natsionalnata-sigurnost.html", "text": "Ако се докаже, че провокациите в Шарково са инициирани от Корнелия Нинова, ще сезираме прокуратурата, защото това е заплаха към националната сигурност. Това каза депутатът от ПГ на ГЕРБ Тома Биков по време на извънреден брифиг, предаде репортер на  Агенция „Фокус“ . „Очакваме отговор веднага от г-жа Нинова. Тя трябва да отговори на следните въпроси - познава ли този човек (Тодор Атанасов) и общувала ли е с него във времето, в което самата тя присъстваше в Странджа. Поддържала ли е контакти с други хора от групите, които организираха провокации в Странджа, и с хора, които отидоха там с луксозни автомобили и възпрепятстваха органите да си свършат работата? Давала ли е задачи на организаторите как да действат?“, коментира Биков. \r\nТой обясни, че във видеото се казва, че Корнелия Нинова е казала на техните хора, като бъдат спрени от служители от службите, да остават на място и да не си тръгват. „Това означава да стоят при полицаите и да не си тръгват. Ако могат да стигнат до селото, да стигнат, а ако не да стоят там, където са. Питаме г-жа Нинова, има ли финансова обосновка тази акция? Призоваваме я да отговори веднага на тези въпроси и в зависимост от това ще преценим дали да се обърнем към Прокуратурата за разследване на тези провокативни действия. Защото това прилича на заплаха към националната сигурност на България“, каза още Биков. \r\nЦветилена СИМЕОНОВА", "date": "2018.07.21", "title": "Тома Биков, ГЕРБ: Ако се докаже, че провокациите в Шарково са инициирани от Корнелия Нинова, ще сезираме прокуратурата, защото това е заплаха към националната сигурност"}
{"url": "http://www.focus-news.net/news/2018/07/21/2548070/mrrb-prirodni-parkove-i-rezervati-ot-8-dunavski-darzhavi-sa-obedineni-v-obshti-turisticheski-proekti.html", "text": "Брошура, разработена по Стратегията на ЕС за Дунавския регион, показва възможностите за туризъм в защитените територии по поречието на р. Дунав. Това съобщиха от пресцентъра на  Министерство на регионалното развитие и благоустройството . Брошурата е качена и на български език  .  \r\nНа природолюбителите се предлагат оферти от 15 защитени територии – разходки с лодка и кану, скално катерене, велопоходи и излети. В допълнение от http://www.danubemap.eu/ могат да бъдат изтеглени карти с туристически маршрути.  \r\nНа сайта има и допълнителна информация за възможностите за храна и нощувка, както и за транспортните връзки. Заедно с това са описани природните богатства и видовото разнообразие във всяка една от зоните. \r\nТуристическите продукти са реализирани по проектите „Дунавски паркове“ и „Дунавски паркове 2“, в които участват природни паркове и резервати от 8 дунавски държави - Германия, Австрия, Словакия, Унгария, Хърватия, Сърбия, България и Румъния. От българска страна партньори са Природен парк „Русенски Лом“, Природен парк „Персина“, Природен резерват „Сребърна“ и Защитена местност „Калимок – Бръшлен“.  \r\nЗащитените територии по поречието на Дунав опазват ценни видове и местообитания, но заедно с това са място за развлечения и отдих сред природата. Доскоро международният туризъм в тези зони бе затруднен заради липсата на достатъчно информация. Днес възможностите нарастват благодарение на новите технологии и сътрудничеството на дунавските държави в рамките на Стратегията на ЕС за Дунавския регион. Природен парк „Персина“ например разполага с пет каяка и екипировки за туристите. В румънския биосферен резерват „Делтата на Дунав“ се организират развлекателни турове, научен туризъм, селски и балнеотуризъм. Туристите могат да направят еднодневни екскурзии с лодки, а тези, които разполагат с повече време, да попътуват в модерни плаващи хотели от 6 до 12 дни. В Природен резерват „Сребърна“ са създадени условия за наблюдение на над 200 вида птици, а в хърватския природен парк „Копачки рид“ има оферти за спортен риболов. \r\nПочти всички защитени територии имат посетителски центрове. По проекта „Дунавски паркове 2“ са изградени кътове с информационни табла, които позволяват мултимедийно представяне на всяка от защитените територии. За туристите на място се организират екскурзии с гид. Има специални оферти за ученици и семейна програма.  \r\nТуризмът по Дунав като генератор за икономически растеж и териториално сближаване е тема на Седмия годишен форум на Стратегията на ЕС за Дунавския регион, който ще се проведе на 18 и 19 октомври в София. В момента той е насочен основно към градовете и културата, круизите и колоезденето. Възможностите за туризъм обаче са много по-големи, тъй като в региона има уникални природни дадености, които биха могли да привличат посетители от цял свят. На форума ще бъдат разгледани ключови теми, свързани с опазване на културното и историческото наследство, използването на нови технологии и дигитализация на туристическия сектор, транспортната свързаност и мобилност, безопасността и сигурността при предлагане на туристическите услуги и др. В рамките на отделните панели ще бъдат дискутирани възможностите за привличане на публични и частни инвестиции в туризма, както и използването на финансови инструменти в периода след 2020 г. Ще бъдат засегнати и темите за синергията и съгласуваността между макрорегионалните стратегии за постигане общите цели на ЕС и за бъдещето на макрорегионалните стратегии след 2020. Кооперирането между дунавските държави допринася за още по-високо качество на предлаганите продукти и квалификацията на персонала, както и до създаване на по-иновативни оферти.  \r\nРегистрацията на участниците в Седмия годишен форум на Стратегията на Европейския съюз за Дунавския регион ще бъде отворена от 1 август. Събитието се провежда в рамките на Българското председателство на Стратегия и се организира от Министерство на регионалното развитие и благоустройството в партньорство с Европейската комисия.", "date": "2018.07.21", "title": "МРРБ: Природни паркове и резервати от 8 Дунавски държави са обединени в общи туристически проекти"}
{"url": "http://www.focus-news.net/news/2018/07/21/2548075/chovekat-amfibiya-yane-petkov-provezhda-intenzivni-trenirovki-na-ohridskoto-ezero-predi-opita-mu-za-rekord-na-gines-na-24-yuli.html", "text": "Човекът-амфибия Яне Петков провежда интензивни тренировки на Охридското езеро преди опита му за рекорд на Гинес на 24 юли. Това съобщиха за  Радио „Фокус“ – Пирин  от организационния екип на събитието, което ще бъде реализирано за изключителното съдействие на Община Петрич и кметът Димитър Бръчков, както и на Национално сдружение „Спорт и сигурност“. Във вторник Яне Петков, който от няколко месеца е жител на община Петрич ще се опита да подобри рекорда на индиеца Гопал Карди, който през 2013 година е плувал в Индийския океан около 3071 метра с вързани ръце и крака. Идеята на Петков е да подобри този рекорд, като той ще плува в Охридското езеро не само със завързани ръце и крака, но и в чувал. Човекът-амфибия не за първи път ще плува в това езеро. През 2013 година той е успял да измине около 2.2 км. \r\nДни преди опита за рекорд, Яне Петков каза за  Радио „Фокус“ – Пирин , че се чувства добре и подготвен. „Основната ми цел е не толкова да подобря самия рекорд, колкото да покажа, че човешкият дух е необятен и че няма таван за човешките възможности“, каза още Петков. \r\nКъм момента Яне Петков тренира в самото Охридско езеро, а преди това се упражняваше на басейна в петричкото село Чучулигово. \r\nЯне Петков е роден в град Сандански на 6 август 1954 година. През 1986 година, докато прави ремонт на своята къща, пада от третия етаж. Приет е в болница, където му казват, че няма голям шанс да оцелее, тъй като е имал множество счупвания и вътрешни кръвоизливи. В продължение на няколко седмици той отказва да приема всякакви медикаменти докато е в болницата, а след това по негово желание е изписан, за да се прибере вкъщи. Неговите роднини му помагат с грижите, като започват да го карат да ходи малко по малко с патерици. Това било доста трудно за него, но все пак с бавни темпове започва да се движи, като ходи до най-близкият басейн, който бил на около 100 метра от тях. За него това разстояние било доста трудно за вървене, като му отнемало около 1 час. Стигайки до басейна, с помощта на своята съпруга, той започнал да влиза във водата, където раздвижвал ръцете и краката си. Така в рамките на 6 месеца успял да се възстанови напълно. След всичко преживявано започва да упражнява йога, а също и да чете учителя Петър Дънов. Псевдонимът на Яне е свързан с интересна история. На лагер в Сандански пристигат военни, а Петков се среща с техният началник и учител, като му казва, че използва много стари техники за преподаване и плуване. Яне му казал, че ще изплува 700 метра под вода и то без да си вземе въздух. Военният казал, че това няма как да бъде възможно, но Яне все пак успял, а човекът останал възхитен от него. Няколко години по-късно Яне се хваща на бас с хора от Сандански, че ще постави същото време и рекорд на Гинес, като преплувал 2 км под вода без да си взима въздух. Единствените моменти, в които си е поемал въздух са били при спиранията му на всяка дължина. Това обаче се оказва, че е много опасно, защото на всяка една дължина пулсът му се повиша и има опасност да получи аритмия и сърцето му да се пръсне. Човек, който станал свидетел на нещата, които Яне прави казал, че той е Човекът-амфибия. Оттам дошъл и този прякор. През годините Яне Петков е реализирал множество рекорди, най-опасните от които са били в чувал, със завързани ръце и крака. \r\nЛивия НИНОВА", "date": "2018.07.21", "title": "Човекът-амфибия Яне Петков провежда интензивни тренировки на Охридското езеро преди опита му за рекорд на Гинес на 24 юли"}
{"url": "http://www.focus-news.net/news/2018/07/21/2548077/inzh-misho-zhekov-priroden-park-strandzha-dazhdovnoto-lyato-ne-e-otrazyava-negativno-na-turizma-parkat-se-radva-na-golyam-interes-ot-strana-na-chuzhdestrannite-turisti.html", "text": "Дъждовното лято не е отразява негативно на туризма в Странджа. Това каза за  Радио „Фокус“ – Бургас  инж. Мишо Жеков, изпълнителен директор на Природен парк „Странджа”. По думите му Празникът на зелениката, който се провежда ежегодно, привлича близо 2 000 гости, което е рекорден брой. „Увеличава се броят на хората, които обичат природата. Това се дължи и на рекламната дейност на нашите служители. По време на учебната година, когато учениците и студентите са ангажирани, организираме многократни срещи с тях. Обясняваме им какво е екология и екотуризъм и това още повече увеличава броя на туристите и дори цели семейства посещават Природен парк „Странджа“, каза още Жеков. Според него паркът ще бъде един от първите не само в страната, но и в чужбина, който ще привлече хора с интерес към екотуризма, дори и с научна цел. По думите му по този начин и посещенията ще се увеличат многократно. \r\nЖеков посочи, че паркът се радва на голям интерес от страна на чуждестранните туристи това лято. „Когато туристите се свържат с нашите представители, получават насоки и препоръки за безопасно преминаване в планина. Инструкциите са свързани с техническа безопасност, защото маршрутите ни са много разнообразни и изискват различна подготовка. \r\nИнж. Мишо Жеков отбеляза, че колективът към Дирекцията на ПП „Странджа“ се състои от 13 служители,  които определя като добри професионалисти с добри знания. Той уточни, че те всеки ден обхождат маршрутите, за да отстраняват паднали сухи дървета и клони и да осигуряват безопасността на желаещите да разгледат забележителностите на Странджа планина. \r\nВеселина НИКОЛОВА", "date": "2018.07.21", "title": "Инж. Мишо Жеков, Природен парк „Странджа”: Дъждовното лято не е отразява негативно на туризма, паркът се радва на голям интерес от страна на чуждестранните туристи"}
{"url": "http://www.focus-news.net/news/2018/07/21/2548080/montana-33-proverki-na-pluvni-baseyni-sa-izvarsheni-ot-nachaloto-na-letniya-sezon-v-oblastta.html", "text": "33 проверки на плувни басейни са извършени от началото на летния сезон в Монтанска област. Това съобщиха за  Радио „Фокус“ – Видин  РЗИ - Монтана. Взети са 27 броя проби за извършване на лабораторен анализ на качеството на водата както по химични и органолептични, така и по микробиологични показатели. При осъществяване на държавния здравен контрол стриктно се следи за спазване на Инструкция №34 относно санитарно-хигиенното състояние на плувните басейни, наличие на пречиствателни съоръжения за пречистване на водата в плувните басейни, медицински пунктове, спасители и редовна здравна документация. Няма констатирани нарушения на здравните изисквания. В хода на проверките се установи, че басейните редовно се почистват, водата в тях се обеззаразява. Ежедневно се отчита остатъчния хлор. Няма отклонение от нормите. \r\nВ началото на летния сезон са издадени 34 броя предписания до управителите, стопанисващи обектите, относно извършване на ежеседмичен анализ на водата по показатели eшерихия коли - титър, микробно число и остатъчен хлор. \r\nСъс заповед на общините е забранено къпането във всички необособени и неохранявани водни площи – язовири, канали, малки водоеми, реки, басейни и др. водохранилища на територията на съответната община.", "date": "2018.07.21", "title": "Монтана: 33 проверки на плувни басейни са извършени от началото на летния сезон в областта"}
{"url": "http://www.focus-news.net/news/2018/07/21/2548079/sport-seriozni-sapernitsi-chakat-ludogorets-v-tretiya-krag-na-shl.html", "text": "Лудогорец ще срещне сериозен съперник в третия предварителен кръг на ШЛ, ако успее да преодолее унгарския първенец Видеотон. Това става ясно от разбивките за жребия, който ще се тегли на 23 юли, понеделник, от 13:00 часа в Нион. В него българският шампион ще е сред поставените отбори, но въпреки това няма как да се изправи срещу слаб противник. Десетте двойки ще са в две урни - 5 поставени и 5 непоставени. Разпределението е според коефициентите. Ако някой отбор от непоставените бие поставен във втория предварителен кръг, то той взима неговия коефициент за третия предварителен кръг. \r\nДва клуба - Залцбург и АЕК, се включват директно от третия предварителен кръг. Австрийците ще са в урната на поставените, а гърците - сред непоставените. Така АЕК е един от възможните противници на Лудогорец. Също така орлите могат да се изправят срещу Цьрвена звезда, Динамо Загреб, Клуж, Малмьо. Условието е тези отбори да преодолеят противниците си във втори предварителен кръг. \r\nВенцислав ДРАГОМАНОВ", "date": "2018.07.21", "title": "Спорт: Сериозни съперници чакат Лудогорец в третия кръг на ШЛ"}
{"url": "http://www.focus-news.net/news/2018/07/21/2548053/ria-novosti-hamas-obeshta-da-prekrati-pogranichnite-sblasatsi-s-izrael.html", "text": "Управляващото Ивицата газа движение ХАМАС изпрати с посредничеството на Египет молба до Израел за прекратяване на огъня и се задължи да прекрати граничните сблъсъци и пусковете на въздушни балони със запалителна смес към израелските територии, предава  РИА Новости. \r\nДоговореностите са постигнати след няколко часа масирани удари по обектите на ХАМАС в Ивицата Газа, последвали на гибелта на израелски войник на границата. \r\n„Вчера по ХАМАС бе нанесен силен удар. Организацията през Египет поиска прекратяване на бойните действия и се задължи да прекрати „огнения терор“ и терорът по пограничните заграждения“, заяви източник от израелските сили за сигурност. \r\nТой допълни, че Израел смята Египет за гарант за изпълняването на договореностите. \r\n„Египтяните са гарант по този въпрос, но ако ХАМАС наруши примирието, той ще заплати още по-висока цена“, допълни източникът.  Виктор Турмаков", "date": "2018.07.21", "title": "РИА Новости: ХАМАС обеща да прекрати пограничните сблъсъци с Израел"}
{"url": "http://www.focus-news.net/news/2018/07/21/2548081/silistra-zatrudneno-e-dvizhenieto-po-pat--7-silistra-alfatar-v-rayona-na-kalipetrovo-poradi-patnotransportno-proizshestvie.html", "text": "Затруднено е движението по път I-7 Силистра - Алфатар на кръстовището с път II-21 Русе - Силистра и път III-213 Айдемир - Калипетрово поради пътнотранспортно произшествие. Това съобщиха от пресцентъра на  Агенция „Пътна инфраструктура“ . Трафикът на кръстовището се осъществява с пропускателен режим и се регулира от \"Пътна полиция\". Шофьорите да се движат с повишено внимание и съобразена скорост.", "date": "2018.07.21", "title": "Силистра: Затруднено е движението по път I-7 Силистра - Алфатар в района на Калипетрово поради пътнотранспортно произшествие"}
{"url": "http://www.focus-news.net/news/2018/07/21/2548082/the-hill-prouchvane-pokazva-che-spored-amerikantsite-diskusiite-po-povod-rusiya-sa-tvarde-mnogo.html", "text": "Проучване показва, че според гражданите на САЩ американските политици и средства за масова информация отделят твърде много внимание на темата за Русия, пише вашингтонският ежедневник  The Hill . \r\n„От моя гледна точка много американци са на мнение, че дискусиите за Русия станаха прекалено много“, отбелязва консервативният анализатор Кесли Харкнъс. „Неотдавна института „Галъп“ проведе анкета, в резултат на която стана ясно, че американците не се вълнуват от Русия. Тя не попадна дори в първата 20-ка на проблемите, от които се интересуват гражданите на САЩ“, поясни Херкнъс. \r\nОт редакцията отбелязват, че проучването е направено по-рано през месец юли. Респондентите са помолени да посочат кои са проблемите, които ги притесняват в навечерието на междинните избори през ноември тази година. Първи в списъка са икономиката, нелегалната миграция и неудовлетвореността от администрацията на Вашингтон. Едва 0,5% от участвалите в анкетата са отговорили, че Русия е представлява най-големия проблем за САЩ.  \r\nВъпреки това проучването е направено преди срещата на върха между Доналд Тръмп и Владимир Путин, който се състоя на 16 юли. В рамките на съвместната пресконференция лидерът на Белия дом не разкритикува руския президент за предполагаемата намеса на Москва в изборите от 2016 г. в САЩ. По-късно Тръмп се опита да се отметне от първоначалните си коментари, но в четвъртък (19 юли) стана ясно, че е помолил съветника си по националната сигурност Джон Болтън да покани Путин на втора среща на върха във Вашингтон. Тереза Герова", "date": "2018.07.21", "title": "The Hill: Проучване показва, че според американците дискусиите по повод Русия са твърде много"}
{"url": "http://www.focus-news.net/news/2018/07/21/2548083/dimitar-brachkov-kmet-na-petrich-obedinihme-se-s-obshtina-ohrid-biznesa-i-makedonskiya-cherven-krast-v-podkrepa-na-opita-za-rekord-na-gines-koyto-shte-napravi-yane-petkov.html", "text": "Общините Петрич и Охрид, бизнеса, сдружения и Македонският червен кръст се обединихме и заедно подкрепяме опита за рекорд на Гинес, който ще направи Човекът-амфибия Яне Петков. Това каза за  Радио „Фокус“ – Пирин  кметът на Община Петрич Димитър Бръчков. Той посочи, че вече има фиксирана дата за провеждането на рекорда, който ще се състои в Охридското езеро. Той добави, че е възможно да има и някакви промени, тъй като всичко зависи от метеорологичната обстановка. „Мястото, което сме избрали, е Охридското езеро, въпреки че имахме предложения и от различни гръцки градове, както ѝ такива по нашето Черноморие. Спряхме се на Охрид, защото това е поредното послание, което изпращаме заедно с нашата съседна държава, а именно че България и Македония работим и си сътрудничим много добре“, каза още Димитър Бръчков.  \r\nТой добави, че двете страни са много близки, а Петрич се намира съвсем близо до границата, което спомага за реализирането на различни културни и спортни инициативи, съвместно с македонски градове. „По този начин се постига добруване между народите“, подчерта Димитър Бръчков. Кметът на Петрич добави, че Общината изцяло подкрепя Яне Петков. „Предходният опит, който Яне Петков направи през 2016 година, беше на плувен комплекс в Петрич, с подкрепата на бизнесмени от общината, което беше изключително важно. Тогава той показа, че когато всички имаме една обща цел – и бизнеса, и Общината, и сдруженията могат да се обединят в името на тази цел. През 2016 година Яне Петков отново плува в чувал, със завързани ръце и крака, като тогава измина около 1 км. Само по себе си това е рекорд, тъй като до сега не е правен такъв опит за такава дължина. В момента и Община Петрич, и Община Охрид, както и Македонският червен кръст в Охрид подкрепят инициативата, а също и сдружения, но и бизнесът от Петрич и Сандански“, заяви Бръчков. Той изрази надежда, че опитът на Яне Петков ще бъде успешен. Целта е Човекът-амфибия да надмине постижение на индиец, плувал в Индийският океан 3071 м. \r\nЛивия НИНОВА", "date": "2018.07.21", "title": "Димитър Бръчков, кмет на Петрич: Обединихме се с Община Охрид, бизнеса и Македонския червен кръст в подкрепа на опита за рекорд на Гинес, който ще направи Яне Петков"}
{"url": "http://www.focus-news.net/news/2018/07/21/2548084/mazh-zaplashva-da-skochi-ot-prozorets-na-umbal-burgas.html", "text": "Мъж заплашва, че ще скочи от прозорец на УМБАЛ - Бургас, предаде репортер на  Радио „Фокус“ - Бургас . Мъжът в момента стои на парапета. По непотвърдена информация той е в отделението по реанимация след неуспешен опит за самоубийство. На място има екипи на полицията и на РД ПБЗН. \r\nДеница ДИМИТРОВА", "date": "2018.07.21", "title": "Мъж заплашва да скочи от прозорец на УМБАЛ - Бургас"}
{"url": "http://www.focus-news.net/news/2018/07/21/2548068/alsat-m-makedoniya-liderite-na-chetirite-nay-golemi-partii-v-makedoniya-shte-sednat-otnovo-na-masata-za-pregovori-v-ponedelnik.html", "text": "Срещата на председателите на четирите най-големи партии в Македония ще продължи в понеделник, 23 юли, предава излъчващият на албански език скопски телевизионен канал  „Алсат-М“ .  \r\nМинистър-председателят Зоран Заев (СДСМ) вече е изпратил съответните покани до лидерите на ВМРО-ДПМНЕ, „Демократичен съюз за интеграция“ (ДСИ) и БЕСА. Темата на преговорите остава същата – постигане на споразумение около избирането на членовете на Държавната избирателна комисия (ДИК) и организирането на референдума за името. \r\nНа последната лидерска среща, проведена в четвъртък, председателите на четирите партии не успяха да постигнат споразумение по ключовите въпроси за деблокиране на формирането на ДИК. Създаването й е от решаващо значение, тъй като тя е компетентната институция, отговорна за провеждане на референдума за договора за името. Той би трябвало да се състои в края на септември или началото на октомври тази година. Тереза Герова", "date": "2018.07.21", "title": "„Алсат-М“ (Македония): Лидерите на четирите най-големи партии в Македония ще седнат отново на масата за преговори в понеделник"}
{"url": "http://www.focus-news.net/news/2018/07/21/2548086/plovdiv-60-godishen-rabotnik-e-zaginal-pri-trudova-zlopoluka-v-rayon-trakiya.html", "text": "60-годишен работник е загинал при трудова злополука в район „Тракия“ в Пловдив. За инцидента, станал около обяд в бивш мебелен магазин, потвърдиха за  Радио „Фокус“ – Пловдив  от Инспекцията по труда. Работникът е рязал греди на първия етаж на сградата, когато върху него се е срутила и го е затиснала метална конструкция, която държи пода на втория етаж. Според подадената информация, не е имало други работници в близост до инцидента. Назначена е проверка за спазване на изискванията по безопасност. \r\nТони МИХАЙЛОВ", "date": "2018.07.21", "title": "Пловдив: 60-годишен работник е загинал при трудова злополука в район „Тракия“"}
{"url": "http://www.focus-news.net/news/2018/07/21/2548087/hashim-tachi-savetite-na-sasht-sa-vinagi-dobre-doshli-za-kosovo.html", "text": "Съветите на САЩ са винаги добре дошли за Косово. Това заяви президентът на най-младата държава на Балканите Хашим Тачи, коментирайки информация за предложение на американския посланик в Прищина Грег Делави, който по-рано подчерта, че трябва да бъде взето решение за подялба на Косово – новина, която дипломатът отхвърли, предава македонската информационна агенция  „Макфакс“ . \r\n„Трябва да се разбере, че когато говори посланикът на дадена страна, всъщност говори страната, която той представлява. Този път това е дипломатическият представител на САЩ, най-силната страна в света, от която сме видели само добро“, подчерта Тачи.  \r\nПо-рано тази седмица Делави заяви, че Прищина и Белград трябва да вземат решение за евентуално разделяне на Косово. На следващия ден той отхвърли истинността на това изявление, като категорично увери, че става въпрос за фалшива новина. Американската подкрепа за независимостта на Косово е непоколебима и ще продължи и в бъдеще, увери Делави.  Тереза Герова", "date": "2018.07.21", "title": "Хашим Тачи: Съветите на САЩ са винаги добре дошли за Косово"}
{"url": "http://www.focus-news.net/news/2018/07/21/2548078/reuters-sasht-othvarliha-ruskoto-predlozhenie-za-provezhdane-na-referendum-v-iztochna-ukrayna.html", "text": "САЩ отхвърлиха предложението на Русия за провеждане на референдум за бъдещето на Източна Украйна с аргумента, че той няма да бъде законен с оглед на факта, че територията не е под контрола на правителството в Киев, предава  Reuters . \r\nПредложението бе отправено в дните след срещата на върха на президента на САЩ Доналд Тръмп с руския му колега Владимир Путин в Хелзинки. „Администрацията не обмисля да подкрепи референдум в източната част на Украйна\", увери Гарет Маркиз, говорител на Съвета за национална сигурност на Белия дом. Същевременно той допълни: „Организирането на референдум в част от Украйна, която не е под контрола на правителството, няма да бъде легитимно\". Тереза Герова", "date": "2018.07.21", "title": "Reuters: САЩ отхвърлиха руското предложение за провеждане на референдум в Източна Украйна"}
{"url": "http://www.focus-news.net/news/2018/07/21/2548085/yuliya-tsinzova-stolichna-biblioteka-za-parva-godina-bibliobusat-na-stolichna-biblioteka-uchastva-v-zelenite-biblioteki.html", "text": "За първа година „Библиобусът“ на Столична библиотека участва във всички организирани от нас читални и почти всички „Зелени библиотеки“. Това каза директорът на Столичната библиотека Юлия Цинзова в интервю за  Агенция „Фокус“ . По думите ѝ всяка година се разширява периметърът на летните читални си като се включват все повече паркове. „Включваме „Библиобуса“ във всички летни читални и  „Зелени библиотеки“. Има огромен интерес към нашата подвижна библиотека, която пътува вече няколко месеца от началото на годината“, обясни тя. Юлия Цизнова уточни, че чрез превозното средство са посетили около 60 училища и то по няколко пъти, за да могат читателите да върнат заелите вече книги. Тя посочи с „Библиобуса“ са достигнали до почти всички отдалечени селища около район „Нови Искър,  ж.к „Дружба“. \r\nПо думите над 2600 читатели на Столична библиотека използват и мобилната библиотека. „Литературата, която разполагаме е около 800 тома книги, като тя включва художествена, историческа, криминална литература и мемоари. Всеки, които дойде може да получи и безплатна читателска карта за Столична библиотека“, обясни тя.", "date": "2018.07.21", "title": "Юлия Цинзова, Столична библиотека: За първа година „Библиобусът“ на Столична библиотека участва в „Зелените библиотеки“"}
{"url": "http://www.focus-news.net/news/2018/07/21/2548071/prof-georgi-mihaylov-bsp-neobhodima-e-optimalna-a-ne-komersialna-lekarstvena-politika.html", "text": "Необходима е оптимална, а не комерсиална лекарствена политика. Това каза народният представител от ПГ на „БСП за България“ проф. Георги Михайлов по време на Националното съвещание на партията, предаде репортер на  Агенция „Фокус“ . „При положение, че в здравната система влизат около 10 млрд. лв. годишно, е необходим изключително строг контрол върху ниватa на здравноосигурените. С  всички усилия nа държавата обемът на здравноосигурените трябва да се качва непрекъснато нагоре, тъй като в момента имаме над 700 хил. души, които не са здравно осигурени“, каза проф. Михайлов. Той призова и за електронно медицинско досие, което е инструмент за контрол на финансовите разходи.  \r\nПо темата образование депутатът Ирена Анастасова коментира, че БСП си създава амбициозната задача да създаде учителят на бъдещето. „Това ще рече да продължим всичко добро, което и досега е направено за българския учител и да утвърдим учителската професия като регулирана професия. Това означава, че тя ще бъде професия с висока обществена значимост, поставена под контрола на държавата и със закрилата на държавата“, каза Анастасова. По думите ѝ осъвременените учебни програми трябва да са факт, а не да се говори за тях.  \r\nДеница КИТАНОВА", "date": "2018.07.21", "title": "Проф. Георги Михайлов, БСП: Необходима е оптимална, а не комерсиална лекарствена политика"}
{"url": "http://www.focus-news.net/news/2018/07/21/2548090/sasha-ganeva-broker-tryabva-da-se-raboti-po-aktivno-za-savmestnoto-satrudnichestvo-na-obshtina-veliko-tarnovo-i-firmite-za-nedvizhimi-imoti-v-oblastta.html", "text": "Компаниите за недвижими имоти все още имат по-добро порт фолио за продажби в сравнение с това на Община Велико Търново. Това и една от причините, поради които съвместната работа трябва да е по-активна. Това каза за  Радио „Фокус“ – Велико Търново  брокерът на недвижими имоти от Велико Търново Саша Ганева. Тя уточни, че темата е коментирана многократно назад в годините, но за момента позицията и на двете страни е „пожелателна“. „Буксуваме и по отношение на купуването на парцели от големи фирми, които искат да строят в региона. Лично аз съм била посредник на международна фирма, която пазаруваше имоти за изграждане на големи търговски обекти, но тази сага приключи през 2009 година. Оттогава има епизодични запитвания за парцели, които биха могли да се използват за производствени и складови дейности, но не бих казала, че е много жив този сектор и този сегмент от пазара“, коментира още брокерът. По думите ѝ в близко бъдеще не се предвижда сериозно раздвижване. \r\nЛуиза ТРАНЧЕВА", "date": "2018.07.21", "title": "Саша Ганева, брокер: Трябва да се работи по-активно за съвместното сътрудничество на Община Велико Търново и фирмите за недвижими имоти в областта"}
{"url": "http://www.focus-news.net/news/2018/07/21/2548092/plovdiv-istoricheskiyat-muzey-obnovi-svoyata-ekspozitsiya-knigoizdavane-v-balgariya-prez-vtorata-polovina-na-xix-i-nachaloto-na-xx-vek.html", "text": "Историческият музей в Пловдив обнови своята експозиция в къща музей „Христо Г. Данов“, озаглавена „Книгоиздаване в България през втората половина на XIX и началото на XX век”. Това съобщиха за  Радио „Фокус“ – Пловдив  от музея. Поводът е навършването на 190 години от рождението на Христо Г. Данов – основател на модерното книгоиздаване в България. Дейностите по обновяване са реализирани със средства по защитен пред Министерство на културата проект за изготвяне на нови музейни витрини и експозиционни табла, както и средства по бюджета на Община Пловдив и музея. \r\nМузейната експозиция представя делото на Христо Г. Данов като учител, книгоиздател, индустриалец, общественик и кмет на Пловдив. Официалното ѝ откриване ще се състои от 11.30 часа на 23 юли. Обновената експозиция ще бъде открита от кмета на Пловдив инж. Иван Тотев, като на събитието са поканени да присъстват представители на пловдивската общественост. Преди това ще бъде почетена паметта на Христо Г. Данов с поклонение на гроба му в двора на катедрален храм „Успение Богородично“. \r\nЕкспозицията е принос на Регионален исторически музей – Пловдив в подготовката на програмата „Пловдив – Европейска столица на културата през 2019 година”. \r\nТони МИХАЙЛОВ", "date": "2018.07.21", "title": "Пловдив: Историческият музей обнови своята експозиция „Книгоиздаване в България през втората половина на XIX и началото на XX век”"}
{"url": "http://www.focus-news.net/news/2018/07/21/2548089/sz-predpolagaemiyat-napadatel-ot-lyubek-e-v-predvaritelniya-arest.html", "text": "Предполагаемият нападател, който рани 12 души в северния германски град Любек, е задържан в предварителния арест, съобщава  Die Sueddeutsche Zeitung ,  най-тиражираният вестник в страната. \r\nСъгласно разпространената информация, районният съд в Любек е издала заповед за арест на 34-годишния мъж, който нападна пътници в автобус. Вече бе уточнено, че той е германски гражданин с ирански произход. Към настоящия момент мотивите за нападението му остават неясни.  \r\nОт редакцията припомнят, че в петък, 20 юли, мъжът най-напред предизвика пожар в автобуса, подпалвайки раницата си, след което намушка с нож няколко души. При инцидента пострадаха общо 12 души.  Тереза Герова", "date": "2018.07.21", "title": "SZ: Предполагаемият нападател от Любек е в предварителния арест"}
{"url": "http://www.focus-news.net/news/2018/07/21/2548091/nikolay-nikolov-bsp-kade-da-bade-korneliya-ninova-ako-ne-v-sharkovo-v-kabineta-si-li-ili-da-igrae-tenis-kato-nyakoi-drugi.html", "text": "Къде да бъде Корнелия Нинова, ако не в Шарково – в кабинета си ли, или да играе тенис като някои други. Това каза общинският съветник от БСП в Столичния общински съвет Николай Николов по време на Националното съвещание на партията, предаде репортер на  Агенция „Фокус“ . „Неслучайно в сряда бе така подкрепена в протеста на животновъдите пред Министерски съвет. Всеки един в тази зала - общински съветник, народен представител - е лице на БСП. Бивайки сред хората, ние може да разрешаваме техните проблеми и те ще ни се доверят“, каза Николов.  \r\nПопитана във връзка с обвиненията на ГЕРБ, че е подстрекавала протестиращи в Странджанско самата  Нинова отговори: „Извинете много. Заседанието тече, днешната ни тема е бъдещето на България. Нищо повече от това“.  \r\nДеница КИТАНОВА", "date": "2018.07.21", "title": "Николай Николов, БСП: Къде да бъде Корнелия Нинова, ако не в Шарково – в кабинета си ли, или да играе тенис като някои други"}
{"url": "http://www.focus-news.net/news/2018/07/21/2548095/georgi-harizanov-politicheski-analizator-edva-li-obedineni-patrioti-shte-prodalzhat-da-badat-obedineni-po-vreme-na-evropeyskite-izbori-dogodina.html", "text": "Едва ли „Обединени патриоти“ ще продължат да бъдат обединени по време на Европейските избори догодина.  Това каза в седмичното публицистично предаване  „Метроном“  на  Радио „Фокус“  политическият анализатор Георги Харизанов. Той добави, че се усеща напрежение между партиите в малката коалиция. „Очевидно тях ги вълнуват различни неща. Имат много различна визия за това по какъв начин трябва да участват в управлението, какво трябва да постигнат в това управление. Раздорът между тях става все по-голям, и то раздор в смисъла на това, че Валери Симеонов като че ли остава все по-самотен в битките, които води. И като че ли от там се събудиха настроенията вътре в коалицията, които все по- често, които все повече ескалират. Това е външното впечатление, но започвам да ставам все по- убеден в това. Има тежък раздор по отношение на Волен Сидеров и Каракачанов от една страна, и Валери Симеонов от друга“. Политическият анализатор уточни, че едно самостоятелно напускане на Валери Симеонов не би предизвикало правителствена криза. Той добави, че политиката е екипна игра.", "date": "2018.07.21", "title": "Георги Харизанов, политически анализатор: Едва ли „Обединени патриоти“ ще продължат да бъдат обединени по време на Европейските избори догодина"}
{"url": "http://www.focus-news.net/news/2018/07/21/2548096/predsedatelyat-na-pg-na-gerb-tsvetan-tsvetanov-shte-poseti-kazanlak-na-22-yuli.html", "text": "Председателят на ПГ на ГЕРБ и зам.-председател на партията Цветан Цветанов ще посети град Казанлък на 22 юли 2018 г. Това съобщиха от пресцентъра на  ПП ГЕРБ . По време на своето посещение Цветанов ще открие реконструирани и рехабилитирани улици и междублокови пространства в рамките на проект „Обновяване на градската среда в град Казанлък\". Проектът e предназначен изцяло за кв. \"Изток\" в града и е на обща стойност 5 655 048.59 лв.  \r\nОткриването на обновените обекти ще започне на ул. „Кремона“ в жк. „Изток“ (южно от блок 20) в 10.00 часа. \r\nЦветан Цветанов ще посети и Детска градина №1 \"Здравец\", която е изцяло обновена по проект „Обновяване на образователната инфраструктура в Община Казанлък\", финансиран също по ОП „Региони в растеж 2014-2020\". Този проект на обща стойност 9 504 532.06 лв. и обхваща още две детски градини в кв. „Изток“, училищата в градовете Шипка и Крън и тези в селата Овощник и Хаджидимитрово.", "date": "2018.07.21", "title": "Председателят на ПГ на ГЕРБ Цветан Цветанов ще посети Казанлък на 22 юли"}
{"url": "http://www.focus-news.net/news/2018/07/21/2548094/hurriyet-germaniya-premahna-ikonomicheskite-ogranicheniya-sreshtu-turtsiya-i-korigira-savetite-za-patuvashtite-v-stranata.html", "text": "Федералното правителство на Германия взе решение за премахване на икономическите ограничения срещу Турция и коригира съветите си за пътуващите в страната граждани на ФРГ, съобщава вестник  Hurriyet , като уточнява, че Берлин е взел решението, след като Анкара отмени режима на извънредно положение.  \r\nОграниченията за износ в Турция в размер до 1,5 милиарда евро (1,7 милиарда долара) няма да бъдат подновявани тази година, обяви германският министърът на икономиката Петер Алтмайер, потвърждавайки по този начин по-ранен доклад на вестник Frankfurter Allgemeine Zeitung. \r\nМярката беше наложена през юли 2017 г. с цел оказване на натиск на Турция, след като в страната бяха задържани германски правозащитник и петима други активисти, включително ръководителят на месния офис на неправителствената организация „Амнести интернешънъл\". \r\nМинистерство на външните работи на ФРГ също премахна от официалната интернет страница на ведомството предупрежденията за германските граждани за висок риск от произволни арести при посещение в Турция.  \r\nИзвънредното положение в Турция, наложено след опита за държавен преврат от 2016 г., бе отменено на 19 юли. Ден по-късно Турция и Нидерландия възстановиха дипломатическите си връзки, които бяха прекъснати след решението на европейската страна да не допусне участието на двама министри на Анкара в митинг в Ротердам.  Тереза Герова", "date": "2018.07.21", "title": "Hurriyet: Германия премахна икономическите ограничения срещу Турция и коригира съветите за пътуващите в страната"}
{"url": "http://www.focus-news.net/news/2018/07/21/2548097/sport-klop-namekna-za-kray-na-pokupkite.html", "text": "Юрген Клоп намекна, че Ливърпул е приключил с входящите трансфери това лято. Всичко това показва, че явно Набил Фекир от Лион няма да акостира на \"Анфилд\" сега. Германският специалист похвали качествата на последното си попълнение Алисон Бекер пред официалния сайт на мърсисайдци. \"Имаме всичко необходимо за следващия сезон, така че мисля, че няма да правим абсолютно нищо повече на пазара. Почти сигурен съм в това. Набил Фекир? Не знам, ще видим. Щастлив съм, че привлякохме Алисон. В един момент през последните няколко седмици се появи възможността да подпишем с един от най-добрите вратари в света. Тогава проведох кратък разговор със собствениците. Те също са доста развълнувани, че привлякохме Алисон. Бяхме задължени да се възползваме от момента. Няма какво да направим с трансферната сума. Такъв е пазарът, просто плащаш. Няма какво да мислим по този въпрос\", заяви Клоп.", "date": "2018.07.21", "title": "Спорт: Клоп намекна за край на покупките"}
{"url": "http://www.focus-news.net/news/2018/07/21/2548088/evrodeputatat-georgi-pirinski-grazhdanite-ochakvat-bsp-da-predstavi-drugo-kachestvo-darzhava.html", "text": "Гражданите биха очаквали от днешното Национално съвещание, БСП да се постарае да им представи друго качество държава. Държава, в която те биха могли да започнат малко по малко да вярват“. Това каза евродепутатът от Групата на прогресивния алианс на социалистите и демократите в Европейския парламент и член на Националния съвет на БСП Георги Пирински по време на Националното съвещание на БСП, на което бе представена „Визия за България“, предаде репортер на  Агенция „Фокус“ . „Доверието е под нулата. Нищо добро не очакват хората от тази държава, която те са принудени да търпят. Ако говорим наистина за социална държава, добре е да се върнем към нашата програма, която приехме преди 10 години в НДК, където сме заявили преди всичко какви са нашите ценности – свобода, равенство и солидарност“, каза Пирински. Пирински заяви, че БСП иска да гарантира конституционните права на гражданите. \r\n„Знаем, че свободната журналистика в България, която е все по-притисната и натикана в ъгъла, се обръща и към правителството с настоятелното искане да разчупи завладяването на медиите от користни интереси. Ние трябва да сме тези, които да дадем гласност на този процес“, каза евродепутатът.  \r\nКолегата му, евродепутатът Момчил Неков, приветства проекта на БСП „Визия за България“. Според него един такъв проект поставя основата на дебатите за  в бъдеще. По думите му все повече от темите стават европейски и страната ни не може да се справи с тях на национално ниво.  \r\nДеница КИТАНОВА", "date": "2018.07.21", "title": "Евродепутатът Георги Пирински: Гражданите очакват БСП да представи друго качество държава"}
{"url": "http://www.focus-news.net/news/2018/07/21/2548099/yuliya-tsinzova-stolichna-biblioteka-vsyaka-godina-nie-razshiryavame-perimetara-na-nashite-letni-chitalni-kato-vklyuchvame-vse-poveche-parkove.html", "text": "Всяка година ние разширяваме периметъра на нашите летни читални, като включваме все повече паркове. Това каза директорът на Столичната библиотека Юлия Цинзова в интервю за  Агенция „Фокус“ . „Все повече паркове и места, писатели, художници и артисти се включват в инициативата. Нека да добавя, че това лято с нас ще бъде Лятното арт ателие на Столична библиотека с Христо Кърджилов. Той ще обучава децата да рисуват, а и по-големите, всеки който иска. С нас ще бъдат и артисти от театър „Възраждане“, които ще играят сцени от детски представления. Това ще помогне на хората да се развиват съдържателно и пространствено, на местата, на които разполагаме нашите летни читални“, обясни Цинзова. \r\nТя отбеляза, че все повече читатели, включително и много туристи посещават мероприятията от поредицата „Зелени библиотеки“, като вече има 245 хил. заети книги, което е с около 20 хил. лв. повече в сравнение с миналата година. „Ние сме убедени, че тези кампании помагат, както за създаване на среда, нагласи към четене, отношение към библиотеки, така и за четенето. За нас е много важно да се върнат читателите в библиотеките,а през последните четири години те са увеличават“.  \r\nЮлия Цинзова каза още, че се опитват да разширят и времетраенето на инициативата. „Започнахме миналата събота, ще бъдем и през целия август и очакваме при добро време септември да бъдем и в кв. „Люлин“, който засега е извън програмата, но имаме готовност и там да проведем две летни читални – тогава ще бъдат леко есенни“, коментира тя.", "date": "2018.07.21", "title": "Юлия Цинзова, Столична библиотека: Всяка година ние разширяваме периметъра на нашите летни читални, като включваме все повече паркове"}
{"url": "http://www.focus-news.net/news/2018/07/21/2548101/burgas-mazhat-koyto-zaplashvashe-da-skochi-ot-prozoretsa-na-umbal-burgas-se-pribra-v-bolnitsata.html", "text": "Мъжът, който заплашваше, че ще скочи от прозореца на втория етаж на УМБАЛ - Бургас, се прибра в болницата, предаде репортер на  Радио „Фокус“ - Бургас . „Фокус“ припомня , че мъжът стоя на парапета на болницата в продължение на няколко часа. На място имаше екипи на полицията и на РД ПБЗН. По непотвърдена информация той е в отделението по реанимация след неуспешен опит за самоубийство. \r\nДеница ДИМИТРОВА", "date": "2018.07.21", "title": "Бургас: Мъжът, който заплашваше да скочи от прозореца на УМБАЛ - Бургас, се прибра в болницата"}
{"url": "http://www.focus-news.net/news/2018/07/21/2548072/afp-pablo-kasado-shte-zameni-mariano-rahoy-na-posta-predsedatel-na-narodnata-partiya.html", "text": "Членовете на Народната партия избраха 37-годишния Пабло Касадо за председател на политическата сила, предава  AFP . \r\nКасадо поема лидерския пост в партията, след като през юни Мариано Рахой бе отстранен от длъжността министър-председател на Испания с вот на недоверие. Седмица по-късно той обяви и оттеглянето си от председателското място в консервативната Народна партия. „Мисля, че е настъпил моментът да се сложи край на този период. НП трябва да продължава да напредва и да изгражда своята история в служба на испанците под ръководството на друго лице\", заяви тогава Рахой пред партийни активисти. Тереза Герова", "date": "2018.07.21", "title": "AFP: Пабло Касадо ще замени Мариано Рахой на поста председател на Народната партия"}
{"url": "http://www.focus-news.net/news/2018/07/21/2548102/pazardzhik-zhiteli-na-selo-banya-pochetoha-sv-iliya-s-kurban-i-vodosvet-v-mestnostta-venetsa.html", "text": "На днешния ден в местността Венеца до вековния дъб и изсечения каменен кръст жители на село Баня почетоха св. Илия с курбан и водосвет. Това каза за  Радио „Фокус“ – Пазарджик  Радка Мутева, секретар на читалището в селото. Тя добави, че тази местност е една от четирите свети места на село Баня, които според вярванията на местните пазят селото от Злите сили. „От незапомнени времена жителите на село Баня там под вековния дъб са организирали общоселски събори с раздаване на курбан за здраве в местността Венеца. Курбанът там се е правел още от езически времена. Жертвоприношението трябвало да омилостиви светеца и да предпази селото от градушки и наводнения. Правел се е също под дъба молебен за дъжд и плодородие – „Вайдудул”. Името на местността Венеца идва венците, които хората са виели под дъба за украса на празника. Там излизали вярващи хора от селото на Илинден, които палели свещи и правели курбан от пиле или петел. Задължително е имало и водосвет за здраве под  дъба. Този обред се е извършвал точно в горещниците и хората са ходели да празнуват облечени в носии от дебели вълнени платове,“ каза още Мутева. \r\nРадослава МУРДЖЕВА", "date": "2018.07.21", "title": "Пазарджик: Жители на село Баня почетоха св. Илия с курбан и водосвет в местността Венеца"}
{"url": "http://www.focus-news.net/news/2018/07/21/2548098/blagoevgrad-intenziven-e-trafikat-za-tovarni-avtomobili-na-izhod-na-gkpp-kulata.html", "text": "Интензивен е трафикът за товарни автомобили на изход на ГКПП „Кулата“. Това съобщиха за  Радио „Фокус“ – Пирин  от Гранична полиция. Интензивен е трафикът за леки автомобили на изход на ГКПП „Маказа“. На останалите гранични контролно-пропускателни пунктове трафикът е нормален. \r\nЛора КАЛЧЕВА", "date": "2018.07.21", "title": "Благоевград: Интензивен е трафикът за товарни автомобили на изход на ГКПП „Кулата“"}
{"url": "http://www.focus-news.net/news/2018/07/21/2548093/natsionalniyat-savet-na-bsp-reshi-da-dade-nagradata-dimitar-blagoev-na-mersiya-makdermot-i-georgi-yordanov.html", "text": "Националният съвет на БСП реши да даде наградата „Димитър Благоев“ на Мерсия Макдермот и Георги Йорданов. Това решиха членовете на Пленума по време на Националното съвещание на БСП, предаде репортер на  Агенция „Фокус“ . Предложението направи народният представител от ПГ на БСП и член на Националния съвет Валери Жаблянов. Пленумът награди бившия министър на културата Георги Йорданов за неговата дългогодишна изследователска и политическа дейност за защита на социалистическите идеи и ценности. На Макдермот членовете на Националния съвет присъдиха наградата за книгата ѝ за основателя на партията Димитър Благоев.  \r\nНаградата „Димитър Благоев“ се присъжда по повод 127-ата годишнина от Бузлуджанския учредителен конгрес. Тя ще бъде връчена на Националния събор на левицата на връх Бузлуджа от лидера на БСП Корнелия Нинова.  \r\nДеница КИТАНОВА", "date": "2018.07.21", "title": "Националният съвет на БСП реши да даде наградата „Димитър Благоев“ на Мерсия Макдермот и Георги Йорданов"}
{"url": "http://www.focus-news.net/news/2018/07/21/2548103/reuters-sasht-sa-otvoreni-za-premahvane-na-sanktsiite-sreshtu-aluminieviya-gigant-rusal.html", "text": "САЩ са готови да премахнат руския алуминиев гигант„Русал“ от санкционния списък на Вашингтон. Това обяви министърът на финансите на САЩ Стивън Мнучин, подчертавайки, че целта е компанията да не бъде извадена от бизнеса, предава  Reuters .  \r\nКоментарът на Мунчин e последната от поредици индикации, че администрацията на президента Доналд Тръмп се опитва да окаже съдействие на ударената от санкциите руска компания, като я извади от санкционния списък.  \r\nПрез април американското финансово министерство наложи санкции срещу милиардера Олег Дерипаска и осем компании, в които той е акционер, включително „Русал“, в отговор на това, което Вашингтон определи като „злокачествени действия\" от страна на Русия. Санкциите обаче причиниха сериозни поражения на световния пазар на алуминий, което накара няколко партии и компании успешно да лобират Министерството на финансите за омекотяване на условията за „Русал\". Тереза Герова", "date": "2018.07.21", "title": "Reuters: САЩ са отворени за премахване на санкциите срещу алуминиевия гигант „Русал“"}
{"url": "http://www.focus-news.net/news/2018/07/21/2548104/kyustendil-sled-dvegodishno-prekasvane-v-sapareva-banya-shte-bade-vazobnoven-folklorniyat-festival-nestiya.html", "text": "След двегодишно прекъсване се възобновява фолклорният фестивал „Нестия” в Сапарева баня. Това съобщи за  Радио „Фокус” – Кюстендил  Юлия Гювийска, секретар на Читалище „Просветен лъч” – Сапарева баня. Читалището е един от организаторите на тридневния фолклорен фестивал, който ще се проведе на 17, 18 и 19 август. Записването за участие във фестивала могат да се правят най-късно до края на месец юли. Форматът е отворен за певчески и танцови състави, ансамбли, хорове, индивидуални изпълнители и инструментални групи, както и клубове за народни танци. По регламент съставите ще могат да участват с програма до 15 минути, а индивидуалните изпълнители – с програма до 6 минути. Първият и последният ден на фестивала ще се състоят на амфитеатър „Гейзера” в Сапарева баня, а вторият ден ще се проведе на сцена в курортното село Паничище. \r\nВенцеслав ИЛЧЕВ", "date": "2018.07.21", "title": "Кюстендил: След двегодишно прекъсване в Сапарева баня ще бъде възобновен фолклорният фестивал „Нестия”"}
{"url": "http://www.focus-news.net/news/2018/07/21/2548106/plovdiv-intenziven-e-trafikat-po-uchastaka-na-am-trakiya-v-oblastta-patishtata-sa-suhi-i-normalno-prohodimi.html", "text": "Интензивен е трафикът по участъка на АМ „Тракия“ в Пловдивска област към този час. Това съобщиха за  Радио „Фокус“ – Пловдив  от Областното пътно управление. Натоварено движение се отчита и по пътищата Пловдив - Карлово и Пловдив - Асеновград - Смолян. Пътните настилки на територията на областта са сухи и нормално проходими. Опасност от падащи камъни има по пътищата в планинските райони. Особено внимание от страна на водачите се изисква по пътните отсечки Бачково - Нареченски бани, Югово - Лъки и Кричим - Девин, предупреждават от Областното пътно управление. До 3 август движението по пътя Югово - Лъки ще се осъществява в една лента, поради пропадане на част от пътното платно. Преминаването в проблемния участък се регулира с пътни знаци. До 15 септември движението по пътя Пловдив - Асеновград, от изхода на град Пловдив до град Асеновград, ще се извършва двупосочно в едното платно, поради ремонтни дейности. \r\nТрафикът на територията на град Пловдив се извършва нормално и без затруднения към този час. По-засилено автомобилно движение се отчита по булевардите в централната градска част, както и в района на Гребната база, където се провежда тридневен музикален фестивал. Във връзка със събитието е затворено за движение западното платно на бул. „Копривщица“ в Пловдив, в участъка между кръстовищата с бул. „Шести септември“ и бул. „Марица-юг“. Заради полагане на топлопровод до 31 юли е затворена ул. „Полк. Сава Муткуров“ в града. Предвиден е обходен маршрут по ул. „Сърнена гора“. Водачите трябва да шофират с повишено внимание и съобразена скорост, за да не се създават предпоставки за възникването на пътни инциденти. Пътните настилки на територията на град Пловдив са сухи и нормално проходими. \r\nТони МИХАЙЛОВ", "date": "2018.07.21", "title": "Пловдив: Интензивен е трафикът по участъка на АМ „Тракия“ в областта, пътищата са сухи и нормално проходими"}
{"url": "http://www.focus-news.net/news/2018/07/21/2548108/volen-siderov-zapochva-proverka-na-udarite-po-balgarskiya-turisticheski-biznes-po-chernomorieto.html", "text": "Лидерът на АТАКА и председател на ПГ на Обединени патриоти Волен Сидеров започва проверка на ударите по българския туристически бизнес по Черноморието. Това обяви той от личния си профил в  социалната мрежа „Фейсбук” . \r\n„Започвам проверка на ударите по българския туристически бизнес по Черноморието, тъй като нямам доверие на досега изнесената информация от вицепремиера Валери Симеонов. Смятам, че новият закон не е съобразен с актуалната обстановка по курортите и имам опасението, че новите мерки ще доведат до финансови щети за бюджета на Република България. Ще проверя дали действията на създадения набързо, по болшевишки, извънреден щаб, са законни. От информацията, която получих по Черноморието, съм склонен да мисля, че действията на щаба тормозят българския туристически бизнес избирателно. Искам да знам по какъв начин се взимат решения кой да бъде проверяван по курортите”, написа Сидеров.", "date": "2018.07.21", "title": "Волен Сидеров започва проверка на ударите по българския туристически бизнес по Черноморието"}
{"url": "http://www.focus-news.net/news/2018/07/21/2548110/plovdiv-nova-detska-ploshtadka-e-izgradena-v-rayon-tsentralen.html", "text": "Нова детска площадка е изградена в район „Централен“ в Пловдив. Това съобщиха за  Радио „Фокус“ – Пловдив  от пресцентъра на Общината. Новата детска площадка се намира в междублоковото пространство на улиците „Прогрес“ и „Пенчо Славейков“. Облагородяването на зоната е започнало още през миналата година с реконструкцията на спортната площадка, на която по-големите деца тренират футбол, баскетбол и волейбол. До края на другата седмица ще бъде готова още една площадка в района на улица „Капитан Райчо“. Кметът Иван Тотев, който откри новата детска площадка заедно с районния кмет Георги Стаменов, припомни, че във всеки един от районите на общината всяка година се правят такива площадки, с което броят им непрекъснато расте. Преди няколко дни стартира и изграждането на нов парк на площ от 10 декара в район „Тракия“. На откриването присъстваха и кметовете на район „Северен“ инж. Ральо Ралев и на район „Южен“ Борислав Инчев.", "date": "2018.07.21", "title": "Пловдив: Нова детска площадка е изградена в район „Централен“"}
{"url": "http://www.focus-news.net/news/2018/07/21/2548113/sport-sagan-s-treta-etapna-pobeda-izravni-rekorda-si-na-tura.html", "text": "Трикратният световен шампион на шосе Петер Саган спечели 13-ия етап на Тур дьо Франс, в поредния финален спринт по трасето от Бур Д'Оазон дo Баланс (169,5 км). Словакът отново показа кой е Краля на спринтовете и в последните 200 м отказа норвежеца Александър Кристоф (ОАЕ) и французина Арно Демар (FDJ). Това е трета етапна победа за Саган в Тур 2018 и обидо 11-а в кариерата му, с което той изравни личния си рекорд от дебюта си през 2012 г., повторен впоследствие преди две години, когато съидо спечели три етапа. Сега обаче звездата на Бора може да подобри постижението си, тъй като предстоят още два спринтьорски етапа, съответно 18-ият от Трисюр-Бес до По и финалният 21-ви от Уилес до столицата Париж. Конкуренцията на Саган през деня беше силно отслабена, след като останалите водещи спринтьори – Фернандо Гавирия, Дилан Грьоневеген, Марсел Кител, Марк Кавендиш и Андре Грайпел, отпаднаха след двата тежки планински етапа в Алпите. С успеха си роденият в Жилина словак увеличи още аванса си за зелената фланелка, събирайки 398 точки - с 228 повече от норвежеца Кристоф. \r\n\"След вчерашния етап този беше като разходка по голф игрище за нас. Доста момчета караха, за да си починат. Хубаво е, че успях да спечеля! Бях доста назад в последните 600 м, но успях да се доближа до Кристоф и да се закача за него. Сега важното е да стигна до финала в Париж\", коментира Саган след 13-ия състезателен ден. \r\nВ генералното класиране не настъпиха промени и лидер остава Джерайнт Томас от Скай с аванс от 1:39 минути пред съотборника си и лидер на тима Крис Фрум. \r\nВенцислав ДРАГОМАНОВ", "date": "2018.07.21", "title": "Спорт: Саган с трета етапна победа, изравни рекорда си на Тура"}
{"url": "http://www.focus-news.net/news/2018/07/21/2548111/dimitar-yordanov-lovno-ribarsko-druzhestvo-sokol-1884-gonkite-s-kucheta-pri-lova-na-divi-svine-tryabva-da-se-zabranyat-pone-do-sredata-na-septemvri.html", "text": "Гонките с кучета при груповия лов на диви свине трябва да се забранят поне до средата на септември. Това ще спомогне за ограничаване на опасността за другите диви животни, които са в размножителен период в момента. Това каза пред  Радио „Фокус“ – Велико Търново  Димитър Йорданов, председател на Ловно-рибарско дружество „Сокол 1884“ по повод решението на държавата ловът на диви прасета да бъде изтеглен с два месеца по-рано. Причината за това е недопускането на разпространение на заболяването африканска чума у нас. Във вторник ще се проведе официална национална среща, на която ще се обсъдят още мерки, както и евентуални нови решения. „Другото, което можем да направим, е все пак да не се възползваме максимално от разрешението за лов, което е за сряда, събота и неделя. Примерно за сряда няма да има голям интерес, хората са на работа. Излетите ще са по-малко отколкото са разрешените, това ще намали риска за останалите животни“, добави експертът. Той каза още, че няма опасност за популацията на дива свиня, тъй като се размножава бързо и възстановяването може да се случи за около две години. Годишният отстрел за Великотърновска община е на 500 броя диви прасета и се предвижда според указанията на държавата да бъде надвишен. \r\nСлучай на африканска чума у нас до момента не е регистриран, най-близкият е на около 100-150 км от границата с Румъния. \r\nЛуиза ТРАНЧЕВА", "date": "2018.07.21", "title": "Димитър Йорданов, Ловно-рибарско дружество „Сокол 1884“: Гонките с кучета при лова на диви свине трябва да се забранят поне до средата на септември"}
{"url": "http://www.focus-news.net/news/2018/07/21/2548114/burgas-natovareno-e-dvizhenieto-po-patya-slanchev-bryag-aheloy.html", "text": "С нормална интензивност се осъществява движението в област Бургас. Това каза за  Радио „Фокус“ – Бургас  дежурният в областно пътно управление. Натоварено е движението по пътя Слънчев бряг - Ахелой. Няма допълнително въведени ограничения по първокласната пътна мрежа, няма и затворени пътища или проходи. Пътните настилки са сухи и нормално проходими. Видимостта е добра. \r\nС нормална интензивност се осъществява движението по централните бургаски улици и булеварди  „Христо Ботев“ и „Демокрация“. Нормално е движението по булевардите „Сан Стефано“, „Стефан Стамболов“ и „Тодор Александров“, както и в комплекс „Славейков“ по ул. „Янко Комитов“ и на кръстовището между ул. „Спортна“ с „Тодор Александров“. По-натоварено е движението към най-големия комплекс на града „Меден рудник“. \r\nДеница ДИМИТРОВА", "date": "2018.07.21", "title": "Бургас: Натоварено е движението по пътя Слънчев бряг - Ахелой"}
{"url": "http://www.focus-news.net/news/2018/07/21/2548115/veliko-tarnovo-ogranicheno-e-dvizhenieto-po-patya-mezhdu-selata-stefan-stambolovo-i-obedinenie-poradi-remontni-deynosti.html", "text": "Ограничено е движението по пътя между селата Стефан Стамболово и Обединение поради ремонтни дейности. Това съобщиха за  Радио „Фокус“ – Велико Търново  от Областно пътно управление. Забраната е въведена в участъка от км 16+700 до км 26+113 за всички моторни превозни средства. Обходният маршрут е през Полски Тръмбеш. Срокът за приключване на ремонтите е 31 октомври. Затворен за товарни автомобили над 10 тона е пътя Дебелец - Средни колиби - Елена. Обходният маршрут е през Дебелец - В. Търново - Лясковски кантон - Миндя - Елена и обратно. Отворен за движение на всички видове моторни превозни средства е Проходът на Републиката, но там остава в сила предупреждението за опасност от падащи камъни. \r\nИнтензивно, но без задръствания е движението във Велико Търново. Натоварен е трафикът по бул. „България“, ул. „Никола Габровски“ и ул. „Васил Левски“. Всички светофарни уредби към момента работят нормално. Полицейски служители следят за правилното протичане на движението. Патрули на „Пътна полиция” са разположени на входовете и изходите на града. \r\nМария НЕДЕВА", "date": "2018.07.21", "title": "Велико Търново: Ограничено е движението по пътя между селата Стефан Стамболово и Обединение поради ремонтни дейности"}
{"url": "http://www.focus-news.net/news/2018/07/21/2548116/blagoevgrad-natovaren-e-trafikat-po-osnovnite-patni-napravleniya-v-posoka-gartsiya.html", "text": "Натоварен е трафикът по автомагистрала „Струма“ и главен път Е-79 в посока Гърция. Това съобщиха за  Радио „Фокус“ - Пирин  от Областно пътно направление - Благоевград. Интензивен е и трафикът по второкласен път – 19 Симитли – Гоце Делчев в посока Банско. Няма данни за образуването на задръствания или колони от автомобили. От Областно пътно управление – Благоевград съобщиха, че в региона не са въведени ограничения за движението на леки и товарни автомобили, няма и ремонтни дейности. Пътните настилки са сухи и нормално проходими, времето е слънчево. \r\nЛора КАЛЧЕВА", "date": "2018.07.21", "title": "Благоевград: Натоварен е трафикът по основните пътни направления в посока Гърция"}
{"url": "http://www.focus-news.net/news/2018/07/21/2548117/pregled-na-mezhdunarodnite-novini-do-18-chasa-agentsiya-fokus.html", "text": "Членовете на Народната партия избраха 37-годишния Пабло Касадо за председател на политическата сила, предава  AFP . \r\nКасадо поема лидерския пост в партията, след като през юни Мариано Рахой бе отстранен от длъжността министър-председател на Испания с вот на недоверие. Седмица по-късно той обяви и оттеглянето си от председателското място в консервативната Народна партия. „Мисля, че е настъпил моментът да се сложи край на този период. НП трябва да продължава да напредва и да изгражда своята история в служба на испанците под ръководството на друго лице\", заяви тогава Рахой пред партийни активисти. \r\n***  Срещата на председателите на четирите най-големи партии в Македония ще продължи в понеделник, 23 юли, предава излъчващият на албански език скопски телевизионен канал  „Алсат-М“ .  \r\nМинистър-председателят Зоран Заев (СДСМ) вече е изпратил съответните покани до лидерите на ВМРО-ДПМНЕ, „Демократичен съюз за интеграция“ (ДСИ) и БЕСА. Темата на преговорите остава същата – постигане на споразумение около избирането на членовете на Държавната избирателна комисия (ДИК) и организирането на референдума за името. \r\nНа последната лидерска среща, проведена в четвъртък, председателите на четирите партии не успяха да постигнат споразумение по ключовите въпроси за деблокиране на формирането на ДИК. Създаването й е от решаващо значение, тъй като тя е компетентната институция, отговорна за провеждане на референдума за договора за името. Той би трябвало да се състои в края на септември или началото на октомври тази година. \r\n***  Поради недостиг на персонал Бундесверът обмисля да предостави право на гражданите на държавите от Европейския съюз да постъпват на служба в германската армия, съобщава националният ежедневник  Die Frankfurter Allgemeine Zeitung . \r\n„Бундесверът ще бъде разширен. За тази цел имаме нужда от квалифициран персонал. Ето защо внимателно разглеждаме всички възможни варианти“, заяви говорител на Министерството на отбраната на ФРГ.  \r\nВъзможността да се даде право на европейските граждани да служат в германската армия вече бе заложена в „Бялата книга на Бундесвера за политиката на сигурност“ от 2016 г. Новото сега е, че е допълнена новоразработена стратегия за развитие на човешките ресурси.  \r\n„Ако бъде позволено включването на граждани на други страни в замяна на германски паспорт, то рискуваме Бундесверът да се превърне в нещо като армия от наемници“, коментира социалдемократът Карл-Хайнц Брунер, подчертавайки, че не може да си представи чужденци в германската армия. \r\nБундесверът се бори от години с недостиг на персонал, а основната причина за проблема е прекратяването на задължителната военна служба. „Можем да разработим съвременни модели в рамките на европейското право за свобода на движение“, подчерта Флориан Хан, говорител по въпросите за отбраната на фракцията на Християнсоциалния съюз (ХСС).  \r\nОт популистката „Алтернатива за Германия“ бяха категорични: „Управляващите политици съвсем са загубили здравия си разум“, коментира фракционният лидер на партията Алис Вайдел. \r\n***  Предполагаемият нападател, който рани 12 души в северния германски град Любек, е задържан в предварителния арест, съобщава  Die Sueddeutsche Zeitung ,  най-тиражираният вестник в страната. \r\nСъгласно разпространената информация, районният съд в Любек е издала заповед за арест на 34-годишния мъж, който нападна пътници в автобус. Вече бе уточнено, че той е германски гражданин с ирански произход. Към настоящия момент мотивите за нападението му остават неясни.  \r\nОт редакцията припомнят, че в петък, 20 юли, мъжът най-напред предизвика пожар в автобуса, подпалвайки раницата си, след което намушка с нож няколко души. При инцидента пострадаха общо 12 души. \r\n***  Диалогът за нормализиране на двустранните отношения между Сърбия и Косово ще бъде възобновен в началото на септември със среща между държавните глави на двете страни – Александър Вучич и Хашим Тачи. Това обяви говорителят на Европейската комисия Мая Кочиянчич, предава скопският телевизионен канал  „Телма“ . \r\n„На последното заседание на диалога на високо равнище, проведено на 18 юли, двамата президенти разгледаха постигнатия напредък и се споразумяха да се срещнат в началото на септември\", поясни Кочиянчич. Тя добави, че на по-ранна среща, проведена на 24 юни, Вучич и Тачи се се съгласили да засилят работата си за постигане на споразумение за цялостно нормализиране на отношенията. \r\n„Воденият под егидата на ЕС диалог има за цел да насърчи дългосрочното сътрудничество между двете страни, да спомогне за развитието на пътя им към ЕС и да подобри живота на хората. Дългосрочното решение предполага устойчиво и реалистично договор, базиран на международното право\", припомни говорителят на ЕК, като същевременно допълни, че Белград и Прищина работят за определяне на общите позиции за постигане на споразумение. \r\n***  САЩ са готови да премахнат руския алуминиев гигант„Русал“ от санкционния списък на Вашингтон. Това обяви министърът на финансите на САЩ Стивън Мнучин, подчертавайки, че целта е компанията да не бъде извадена от бизнеса, предава  Reuters .  \r\nКоментарът на Мунчин e последната от поредици индикации, че администрацията на президента Доналд Тръмп се опитва да окаже съдействие на ударената от санкциите руска компания, като я извади от санкционния списък.  \r\nПрез април американското финансово министерство наложи санкции срещу милиардера Олег Дерипаска и осем компании, в които той е акционер, включително „Русал“, в отговор на това, което Вашингтон определи като „злокачествени действия\" от страна на Русия. Санкциите обаче причиниха сериозни поражения на световния пазар на алуминий, което накара няколко партии и компании успешно да лобират Министерството на финансите за омекотяване на условията за „Русал\". \r\n***  Федералното правителство на Германия взе решение за премахване на икономическите ограничения срещу Турция и коригира съветите си за пътуващите в страната граждани на ФРГ, съобщава вестник  Hurriyet , като уточнява, че Берлин е взел решението, след като Анкара отмени режима на извънредно положение.  \r\nОграниченията за износ в Турция в размер до 1,5 милиарда евро (1,7 милиарда долара) няма да бъдат подновявани тази година, обяви германският министърът на икономиката Петер Алтмайер, потвърждавайки по този начин по-ранен доклад на вестник Frankfurter Allgemeine Zeitung. \r\nМярката беше наложена през юли 2017 г. с цел оказване на натиск на Турция, след като в страната бяха задържани германски правозащитник и петима други активисти, включително ръководителят на месния офис на неправителствената организация „Амнести интернешънъл\". \r\nМинистерство на външните работи на ФРГ също премахна от официалната интернет страница на ведомството предупрежденията за германските граждани за висок риск от произволни арести при посещение в Турция.  \r\nИзвънредното положение в Турция, наложено след опита за държавен преврат от 2016 г., бе отменено на 19 юли. Ден по-късно Турция и Нидерландия възстановиха дипломатическите си връзки, които бяха прекъснати след решението на европейската страна да не допусне участието на двама министри на Анкара в митинг в Ротердам. \r\n***", "date": "2018.07.21", "title": "Преглед на международните новини до 18 часа (Агенция „Фокус“)"}
{"url": "http://www.focus-news.net/news/2018/07/21/2548100/sdms-vmro-dpmne-da-zalozhi-na-badeshtoto-na-makedoniya-a-ne-na-amnistiya-na-prestapnitsite.html", "text": "ВМРО-ДПМНЕ да заложи на бъдещото на Македония, а не на амнистия на престъпниците. Това призовават от управляващия в Македония СДСМ, предава скопската електронна медия  A1 On . \r\nСпекулациите около срещата на четирите най-големи парламентарно представени партии в Македония, които опозиционната ВМРО-ДПМНЕ разпространява в някои медии, не помагат на започналия процес на намиране на консенсус. Още веднъж призоваваме ВМРО-ДПМНЕ да покаже отговорност и рамо до рамо с останалите политически партии да подкрепи македонското бъдеще в ЕС и НАТО, се казва в изявлението от СДСМ. \r\n„В интерес на гражданите и държавата, ВМРО-ДПМНЕ трябва да се застъпи за бъдещето на Македония, а не за амнистия на престъпниците от върха на тяхната партия“, допълват още от СДСМ. Тереза Герова", "date": "2018.07.21", "title": "СДМС: ВМРО-ДПМНЕ да заложи на бъдещото на Македония, а не на амнистия на престъпниците"}
{"url": "http://www.focus-news.net/news/2018/07/21/2548109/talat-dzhaferi-vse-nyakak-dik-shte-bade-formirana-dogovorat-za-imeto-shte-bade-publikuvan-v-darzhaven-vestnik-predi-provezhdaneto-na-referenduma.html", "text": "Председателят на македонския парламент Талат Джафери изрази увереност, че на срещата в началото на следващата седмица председателите на четирите най-големи партии ще постигнат споразумение за избирането на членовете на Държавната избирателна комисия (ДИК). Същевременно той подчерта, че тя все някак ще бъде съставена, независимо какъв ще бъде изходът от срещата, предава скопската телевизия  „Канал 5“. \r\n„В противен случай, който аз не искам, започната процедура може да бъде доведена до край, защото няма инструменти за възпрепятстване, освен ако не мислим за онзи навик, когато законът се носи за подпис от президента на страната, а той вземе същото решение за него, както и за предходните два (за езиците и за договора за името – бел. р.) Това вече е един от инструментите за намеса\", поясни Джафери.  \r\nПредседателят на Събранието подчерта също, че все още няма насрочена дата за провеждане на референдума за името, поради което и парламентът няма краен срок за обявяването му. Той потвърди, че Законът за ратифицирането на споразумението с Гърция ще бъде изпратен за публикуване в Държавен вестник преди провеждането на референдума. Тереза Герова", "date": "2018.07.21", "title": "Талат Джафери: Все някак ДИК ще бъде формирана, договорът за името ще бъде публикуван в Държавен вестник преди провеждането на референдума"}
{"url": "http://www.focus-news.net/news/2018/07/21/2548107/varna-puskat-pod-domashen-arest-vtoriya-zadarzhan-nadziratel-ot-varnenskiya-zatvor.html", "text": "Вторият от задържаните в сряда надзиратели във Варненския затвор Милен Добрев беше пуснат под домашен арест, предаде репортер на  Радио „Фокус“ – Варна . На извънредно заседание в Окръжния съд днес служителят в системата на Главна дирекция „Изпълнение на наказанията“ беше пуснат под домашен арест след първоначалното задържане под стража за срок до 72 часа. Предстои съдията от състава Димо Димов да реши и каква ще е мярката за неотклонение на третия задържан надзирател Стоян Петров. По-рано през деня съдът реши да остави в ареста ръководителят на групата Николай Тонев. В залата стана ясно, че тримата са пускали нерегламентирано на свобода затворника Искрен Маринов, излежаващ 6-годишна присъда за участие в организирана престъпна група, специализирана в автокражби. Днес след първото заседание адвокатът на Николай Тонев, който е в системата на МВР от 18 години, каза, че предстои да бъде установено дали това е административно нарушение, или престъпление. Според адвоката в касата на клиента му не са намерени пари. Той добави, че у него е имало само пари, събрани със синдикални дейности за децата на бащи герои. \"Предстои да се установява дали затворникът е работел извън територията на затвора\", каза адв. Томов. Според него клиентът му е изключително притеснен от ситуацията. Той 18 години е бил е в така наречения СПООР. Според адвоката, лишеният от свобода е бил пускан навън за изключително кратко време. По думите му има свидетелски показания, че е бил пускан за покупки на хранителни продукти. \r\nДиана СТОЕВА", "date": "2018.07.21", "title": "Варна: Пускат под домашен арест втория задържан надзирател от Варненския затвор"}
{"url": "http://www.focus-news.net/news/2018/07/21/2548119/gabrovo-ogranichen-e-dostapat-do-gorski-teritorii-za-sabirane-na-tryufeli-zaradi-afrikanskata-chuma-po-svinete.html", "text": "Във връзка с усложнената епизоотична ситуация в Румъния, по отношение на болестта африканска чума по свинете (АЧС), в Община Габрово е получена Заповед на Директор на Регионална дирекция по горите – Велико Търново за временно ограничаване на достъпа до горски територии на лица, които извършват събиране на трюфели. Това съобщиха от пресцентъра на  Община Габрово .", "date": "2018.07.21", "title": "Габрово: Ограничен е достъпът до горски територии за събиране на трюфели заради африканската чума по свинете"}
{"url": "http://www.focus-news.net/news/2018/07/21/2548120/gd-granichna-politsiya-intenziven-e-trafikat-na-gkpp-kapitan-andreevo-gkpp-kalotina-gkpp-makaza-gkpp-kulata-i-gkpp-dunav-most-2.html", "text": "Интензивен е трафикът на ГКПП „Капитан Андреево“, ГКПП „Калотина“, ГКПП „Маказа“, ГКПП „Кулата“ и ГКПП „Дунав мост 2“. Това съобщиха от пресцентъра на  ГД „Гранична полиция“ . Информацията за трафика на граничните пунктове е към 18.00 часа. На българо-сръбската граница на ГКПП „Калотина“ трафикът е интензивен за леки автомобили на вход и изход. На българо-гръцката граница на ГКПП „Маказа“ трафикът е интензивен на изход за леки автомобили, а на ГКПП „Кулата“ - на изход за товарни автомобили. На българо-турската граница на ГКПП „Капитан Андреево“ трафикът е интензивен за товарни автомобили на изход. На българо-румънската граница на ГКПП „Дунав мост 2“ трафикът е интензивен от товарни автомобили. На българо-македонската граница трафикът е нормален на всички гранични контролно-пропускателни пунктове.", "date": "2018.07.21", "title": "ГД „Гранична полиция“: Интензивен е трафикът на ГКПП „Капитан Андреево“, ГКПП „Калотина“, ГКПП „Маказа“, ГКПП „Кулата“ и ГКПП „Дунав мост 2“"}
{"url": "http://www.focus-news.net/news/2018/07/21/2548121/predstoyashti-mezhdunarodni-sabitiya-za-22-yuli-agentsiya-fokus.html", "text": "В аржентинската столица продължава срещата на финансовите министри на страните от Г-20. \r\n***  Политическите партии в Македония продължават с разногласията си около формирането на ДИК. \r\n***  Проследяване на ситуацията в Ивицата Газа след ново ескалиране на напрежението по границата с Израел.  \r\n***  Правителството на Косово може да обяви реципрочни действия срещу Сърбия, след като Белград не допусна първия дипломат на Прищина Беджет Пацоли в страната. \r\n***  Ще се проведе състезанието от „Формула 1“ за Гран При на Германия. \r\n***", "date": "2018.07.21", "title": "Предстоящи международни събития за 22 юли (Агенция „Фокус“)"}
{"url": "http://www.focus-news.net/news/2018/07/21/2548124/sport-fetel-specheli-kvalifikatsiyata-za-gran-pri-na-germaniya.html", "text": "Себастиан Фетел с Ферари ще стартира от първа позиция в Гран при на Германия на пистата Хокенхайм. Лидерът в шампионата бе най-бърз в квалификацията днес, като изпревари с 204 хилядни от секундата Валтери Ботас от Мерцедес. \r\nКими Райконен с другия болид на Ферари остана трети, а световният шампион Люис Хамилтън ще стартира 14-и след грешки в първата част на квалификацията и проблем с хидравликата. Ако се наложи смяна на скоростната кутия, британецът ще отиде още по-назад. \r\nВенцислав ДРАГОМАНОВ", "date": "2018.07.21", "title": "Спорт: Фетел спечели квалификацията за Гран при на Германия"}
{"url": "http://www.focus-news.net/news/2018/07/21/2548123/gabrovo-remont-na-patno-saorazhenie-zatrudnyava-dvizhenieto-v-uchastak-ot-patya-sevlievo-gabrovo.html", "text": "Ремонт на пътно съоръжение затруднява движението в участък от пътя Севлиево - Габрово. Ограничението е въведено от км 18+000 до км 18+965 в района на село Новаковци. От Областно пътно управление – Габрово уточниха за  Радио „Фокус“ – Велико Търново , че движението по направление Габрово – Севлиево се осъществява по обходен маршрут през селата Горна Росица, Райновци, Враниловци и град Севлиево. Трафикът по направление Севлиево – Габрово е организиран през селата Горна Росица, Гъбене, Райновци, Враниловци. Поставена е необходимата пътна сигнализация. Срокът за приключване на дейностите е до 12 септември.  \r\nПропаднал участък на асфалтова настилка затруднява движението по път III-5006 Габрово – Стоманеците при км 7+060. Добре е водачите да се движат с повишено внимание. Една от лентите за движение е стеснена, поставена е сигнализация. Срокът за приключване на дейностите е 31 август.   \r\nУсловията за пътуване в областта са нормални. Движението не е натоварено. Остава в сила забраната за тирове над 12 тона в района на прохода Шипка. \r\nМария НЕДЕВА", "date": "2018.07.21", "title": "Габрово: Ремонт на пътно съоръжение затруднява движението в участък от пътя Севлиево – Габрово"}
{"url": "http://www.focus-news.net/news/2018/07/21/2548118/manol-genov-bsp-tryabva-da-dadem-reshitelen-otpor-na-segashniya-genotsid-uprazhnyavan-ot-darzhavata-kam-obshtinite-kato-partiya-imame-ekspertizata-volyata-i-tryabva-da-deystvame.html", "text": "Трябва да дадем решителен отпор към сегашния геноцид, упражняван от държавата към общините – като партия имаме експертизата, волята и трябва да действаме. Това каза народният представител от ПГ на „БСП за България“ и член на Националния съвет на БСП Манол Генов по време на Националното съвещание на партията, предаде репортер на  Агенция „Фокус“ . „Трябва да сме пълни наивници да прескочим българските общини - там, където са хората, там където тече животът, там където нещата се случват всеки ден за тях. Това, на което са подложени общините през годините на вече трети управленски мандат на ПП ГЕРБ, е направо стряскащо за описване. Централната власт ползва какви ли не механизми и лостове на закона, за да притиска, изнудва, наказва едни и награждава и стимулира целенасочено други общини. Това се прави абсолютно безскрупулно и без страх от търсене на отговорност“, каза Манол Генов. По думите му българските кметове управляват проформа бюджетите на общините си, защото са силно зависими. „Тоягата и морковът, целуването на ръка, потупване по рамото и размахването на пръст са все публични сценки, на които сме били свидетели“, каза народният представител. Той посочи, че през 2017 г. с 12 на брой постановления на Министерски съвет са предоставени допълнителни трансфери на 132 общини в размер на 243 млн. лв. „Какво правят останалите 130 общини? Още по-драстично изглежда картинката като се има предвид как е разпределена тази сума“, допълни депутатът от БСП.  \r\n„Една от всеки десет общини са били зарадвани с благословията на ПП ГЕРБ да имат държавно финансиране за младежта и спорта. Има изключително преповтаряне на общините, които по различни пътища получават държавни пари. Това радва само тях и техните партийни активисти. Останалите ръководства на българските общини са изнервени и отчаяни“, каза Манол Генов. Според него един от категоричните резултати на тази уродлива и умишлена политика е фактът, че в анализа за изпълнение на бюджетите, направен от НСОРБ, недостигът на средства в общинските бюджети за изграждане,ремонт на общински пътища, улици, булеварди, е все по-осезаем и достига до 70%“, коментира Генов. Той посочи, че ПГ на „БСП  за България“ е била последователна и винаги са изваждали на показ тези действия на правителството.  \r\nТой посочи, че близо 50% от финансовата подкрепа на държавата за 2017 г. е концентрирана в 70 общини, което е 2% от всички в страната и само в четири областни града. „Уродливостта на това субсидиране е на принципа - както, на когото и колкото си искаме ще му дадем“, заяви още Манол Генов.  \r\nПо думите му всяка втора община не е получила допълнителна подкрепа за 2017 г. „Около 110 общини в последните три години не са получили нито един лев. Лоша е тенденцията като цяло в общинските бюджети именно заради това високомерие на държавата и силовото разпределение на инвестиционните средства“, каза още народният представител. Според него, ако се направи още един прочит ще се убедят, че за кой ли път държавата умишлено или от безотговорност обезкръвява финансово, често и до фалит българските общини, въпреки обещанията на властта за децентрализация.  \r\nДеница КИТАНОВА", "date": "2018.07.21", "title": "Манол Генов, БСП: Трябва да дадем решителен отпор на сегашния геноцид, упражняван от държавата към общините – като партия имаме експертизата, волята и трябва да действаме"}
{"url": "http://www.focus-news.net/news/2018/07/21/2548125/varna-avtobusni-linii-s-nomera-10-i-209-ot-gradskiya-transport-se-dvizhat-s-promeneni-marshruti.html", "text": "Във връзка с ремонтните дейности, които стартират на булевардите „Осми Приморски полк“ и „Васил Левски“ във Варна, се въвеждат маршрутни промени за линиите 10 и 209, предаде репортер на  Радио „Фокус“ – Варна . По информация на обществения превозвач в града автобусна линия 10 ще се движи по старото си направление - от ул. „Подвис“, надясно – по бул. „Левски“, ул. „Отец Паисий“, бул. „Вл. Варненчик“, с автобусни спирки: „Х. Димитър“, „Зеленика“, „Спартак“, „Янко Михайлов“, „Тракия“, „Катедралата“ и ЖП Гара. Автобусна линия 209 след спирка „ХЕИ“ ще минава през сп. „Дубровник“, сп. „Базар Левски“ и по утвърдения маршрут до и от „Почивка“. Няма да се обслужват спирки „Мир“, „Черноризец Храбър“, „Военна болница“, „Терапията“ и „Сотира“. \r\nДиана СТОЕВА", "date": "2018.07.21", "title": "Варна: Автобусни линии с номера 10 и 209 от градския транспорт се движат с променени маршрути"}
{"url": "http://www.focus-news.net/news/2018/07/21/2548126/predstoyashti-sabitiya-v-stranata-za-22-yuli-agentsiya-fokus.html", "text": "*** \r\nОт 11.00 часа на хижа Момина скала ще се проведе четвъртото издание на Витоша Летен Фест. \r\n*** \r\nОт 18.00 часа на лятната сцена при НДК ще се проведе концерт на група Lilly of the West. \r\n*** \r\nОт 19.00 часа на лятната естрада в Борисовата градина ще се проведе концерт на поп-рок група D.VINE. \r\n*** \r\nОт 22.30 часа на крепостта Царевец ще бъде излъчен аудио-визуалният спектакъл „Царевград Търнов – звук и светлина“. \r\n*** \r\nОт 10.00 часа председателят на ПГ на ГЕРБ и зам.-председател на партията Цветан Цветанов ще открие реконструирани и рехабилитирани улици и междублокови пространства в рамките на проект „Обновяване на градската среда в град Казанлък\". Откриването на обновените обекти ще започне на ул. „Кремона“ в жк. „Изток“. \r\nЦветан Цветанов ще посети и Детска градина №1 „Здравец“, училищата в градовете Шипка и Крън и тези в селата Овощник и Хаджидимитрово. \r\n*** \r\nОт 10.00 часа в крепостта „Кракра“ ще отвори вратите си за безплатни посещения за деца.  \r\n*** \r\nОт 11.00 часа пред Двореца на културата ще се проведе театрална програма за деца „Не пресичай на червено“ по инициатива на ОбДТ „Боян Дановски“. \r\n*** \r\nОт 10.30 часа пред кметството в селото ще се състои откриване на първо издание на „Фестивал на плъстите“.", "date": "2018.07.21", "title": "Предстоящи събития в страната за 22 юли (Агенция „Фокус“)"}
{"url": "http://www.focus-news.net/news/2018/07/21/2548129/the-washington-examiner-spored-tsru-kitay-vodi-studena-voyna-sreshtu-sasht.html", "text": "Според Централното разузнавателно бюро (ЦРУ)  Китай води студена война срещу САЩ, пише американското издание  The Washington Examiner . \r\n„В края на краищата китайците се стремят да изместят САЩ като водеща сила в света. Това, което те водят срещу нас, се нарича студена война“, констатира Майкъл Колинс, заместник-помощник директор на ЦРУ в Центъра за мисии в Източна Азия, в рамките за форум по сигурността, проведен в Аспен.  \r\nСъгласно думите му, управляващата в Китай Комунистическа партия е отприщила многостранна кампания за намаляване на американското влияние и разширяване на глобалната мощ на Китай. \r\n„Те искат всяка държава в света – когато взима решения за своите интереси, решенията си за политически въпроси - преди всичко да на страната на Китай, а не с САЩ\", твърди Колинс.  \r\nАмерикански държавни служители все по-често отправят предупреждения за Китай, отчасти заради разузнавателните оценки, които показват, че Пекин се опитва да трансформира страната в глобална сила. Китай ускори тази промяна чрез нови назначения в кръговете на националната сигурност и с предявяването си на претенции за суверенитет над Южнокитайско море.  \r\nВъв Вашингтон се опасяват от китайските програми в американската образователна система. Колинс е сред онези, които проявяват загриженост от „намесата в нашата мисъл“ чрез това, което той нарича „комунистическа пропаганда“, като предупреди, че Пекин се опитва да влияе на китайската диаспора в САЩ. \r\nИдеологическият компонент е само един от аспектите на конкуренцията между двете страни. „[Това не е] студена война, такава каквото видяхме в миналото столетие, това е студена война по дефиниция. Китай използва всички пътища на властта - законни и незаконни; обществени и частни; икономически и военни – за да подкопае позицията на съперниците си, без да прибягва до конфликт\", подчерта Колинс.  Тереза Герова", "date": "2018.07.21", "title": "The Washington Examiner: Според ЦРУ Китай води студена война срещу САЩ"}
{"url": "http://www.focus-news.net/news/2018/07/21/2548127/premierat-boyko-borisov-pristigna-v-shumen-za-otkrivaneto-na-arena-shumen.html", "text": "Премиерът Бойко Борисов пристигна в Шумен за откриването на „Арена Шумен“, предаде репортер на  Радио Фокус - Шумен . Той беше посрещнат на входа на залата от представители на спортните клубове в Шумен. Пред паметника на загиналите от 5-и дивизионен артилерийски полк, който е в района на многофункционалната спортна зала, Борисов получи копие на иконата на „св. св. Кирил и Методий“, която ген. Белокопитов е подарил на шуменци при освобождението на града. Официалната церемония по откриване на залата ще започне в 19.00 часа. \r\nИвелина ИВАНОВА", "date": "2018.07.21", "title": "Премиерът Бойко Борисов пристигна в Шумен за откриването на „Арена Шумен“"}
{"url": "http://www.focus-news.net/news/2018/07/21/2548130/nimh-utre-shte-preobladava-slanchevo-vreme-no-okolo-i-sled-obyad-obyad-v-iztochna-balgariya-i-planinskite-rayoni-shte-ima-kratkotrayni-valezhi-s-gramotevitsi.html", "text": "През нощта над по-голямата част от страната ще е предимно ясно. Атмосферното налягане слабо ще се понижи и ще е по-ниско от средното за месеца. Над Североизточна България ще има временни увеличения на облачността и на отделни места ще превали. Утре ще преобладава слънчево време. Около и след обяд ще се развива купесто-дъждовна облачност и на много места, главно в Източна България и планинските райони, ще има краткотрайни валежи с гръмотевици. Ще е почти тихо. Температурите ще се повишат, на места в низините и равнините ще е горещо. Максималните ще са между 31° и 36°, в София около 31°. Такава е прогнозата на  Националния институт по метеорология и хидрология (НИМХ)  съобщи за Агенция „Фокус“ дежурният синоптик Боряна Маркова.   \r\nПо Черноморието ще преобладава слънчево време. Около обяд ще се развива купесто-дъждовна и на много места ще има краткотрайни валежи и гръмотевици. Ще духа слаб до умерен югоизточен вятър. Максимални температури на въздуха: 29-31°. Температурата на морската вода е 25-26°. Вълнението на морето ще бъде 1-2 бала. \r\nВ планините ще преобладава слънчево време. Около и след обяд ще се развива купесто-дъждовна облачност и на места ще има краткотрайни валежи и гръмотевици. По високите части и билата, вятърът ще е умерен от запад-югозапад. Максимална температура на височина 1200 метра около 25°, на 2000 метра – около 18°. \r\nПрез първата половина от следващата седмица отново на много места в страната ще вали дъжд, придружен и от гръмотевични бури. Има условия за временно интензивни явления, значителни по количество валежи, възможни са и градушки. От север-северозапад, в Източна България по-късно и от североизток, ще проникне сравнително по-хладен въздух. Температурите ще се понижат и ще се установи хладно за периода време.", "date": "2018.07.21", "title": "НИМХ: Утре ще преобладава слънчево време, но около и след обяд обяд в Източна България и планинските райони ще има краткотрайни валежи с гръмотевици"}
{"url": "http://www.focus-news.net/news/2018/07/21/2548128/varna-motorist-e-postradal-pri-paten-intsident-v-grada.html", "text": "Моторист е пострадал при пътен инцидент във Варна, станал в ранния следобед. Това съобщиха за  Радио „Фокус“ – Варна  от сектор КАТ в Пътна полиция. Няма опасност за живота на мотоциклетиста.  \r\nОт началото на деня са станали 6 пътни произшествия на територията на града. Около 9.3 часа тежка катастрофа на магистрала „Хемус“ в района на Девня затрудни придвижването в района. 24-годишен мъж, управлявал автомобил, преобърнал се между двете пътни платна, беше откаран в болница с опасност за живота. Катастрофата затрудни за известно време придвижването и в двете посоки. \r\nДиана СТОЕВА", "date": "2018.07.21", "title": "Варна: Моторист е пострадал при пътен инцидент в града"}
{"url": "http://www.focus-news.net/news/2018/07/21/2548131/makfaks-makedoniya-srabskiyat-ministar-na-otbranata-razkritikuva-kolinda-grabar-kitarovich-za-komentarite-y-che-harvatite-i-albantsite-sa-bratya-po-orazhie.html", "text": "Министърът на отбраната на Сърбия Александър Вулин разкритикува коментарите на хърватския държавен глава Колинда Грабар-Китатоворич, която по-рано заяви, че „хърватите и албанците са братя по оръжие“. В тази връзка Вулин изрази съжаление, че хърватската политика не може да се отърве от дълбокия комплекс, който има от сърбите и Сърбия, предава македонската информационна агенция  „Макфакс“ . \r\n„Единственият критерий да бъдете братя с хърватите е да участвате в убийства на сърби. Съжалявам, че това е така и че хърватската политика не е в състояние да намери друг начин да се сближи с обкръжаващите я държави, и да намери друга ценност, поради която да ги нарече свои братя“, заяви Вулин, коментирайки изявлението на Колинда Грабар-Китатович.  \r\nВ реч, изнесена в рамките на посещението си в Тирана, държавният глава на Хърватия се позовава на – съгласно думите й - дълготрайното и неразривно приятелство между Албания и Хърватия и ролята на албанското малцинство в хърватското общество. \r\n„Албания беше приятел, когато имахме нужда от нея. Бяхме буквално братя, преди да се присъединим към НАТО през 2009 г. Много албанци жертвуваха живота си за Хърватия и ми повярваха, че Хърватия няма да забрави това\", каза тя. \r\nВ отговор на такова изявление сръбският президент Александър Вучич заяви, че Сърбия няма нужда от братя, а от приятели. Тереза Герова", "date": "2018.07.21", "title": "„Макфакс“ (Македония): Сръбският министър на отбраната разкритикува Колинда Грабар-Китарович за коментарите й, че хърватите и албанците са „братя по оръжие“"}
{"url": "http://www.focus-news.net/news/2018/07/21/2548134/burgas-obran-e-bankov-ofis-v-nesebar.html", "text": "Около 05.20 часа в петък (20 юли) в Районно управление – Несебър е получено съобщение за кражба, извършена от банков офис в Несебър. Своевременно към мястото на инцидента е насочен екип от разследващи, които при извършения първоначален оглед установили, че проникването в сградата е осъществено след пробиване стената на съседен офис. През отвора неизвестните извършители достигнали до сградата на банковия клон и след разбиване на касата, откраднали наличната сума пари, чийто точен размер е в процес на изясняване. Това съобщиха от  ОДМВР-Бургас . \r\nПредприети са оперативно-издирвателни действия за изясняването на всички обстоятелства около престъплението, както и за установяване самоличността на извършителите. Иззети са записи от близко разположени камери за видеонаблюдение. Назначени са множествени експертизи.  \r\nРаботата по случая продължава от служители на Районно управление – Несебър.", "date": "2018.07.21", "title": "Бургас: Обран е банков офис в Несебър"}
{"url": "http://www.focus-news.net/news/2018/07/21/2548132/stolichniyat-avtotransport-shte-zakupi-10-renovirani-avtobusa-za-priroden-park-vitosha-obzor.html", "text": "Столичният автотранспорт ще закупи 10 реновирани автобуса за природен парк „Витоша“. Това стана ясно при проверка на транспортното обслужване в природения парк, направена от зам.-кмета на София по направление „Транспорт и транспортни комуникации“ Евгени Крусев. По думите на Крусев те са предназначени само за туристически пътувания, съобразени с 3-те специфични линии - 63, 163, 66, които предлагат сезонни пътувания до природен парк „Витоша“ през лятото, когато курсовете са повече на брой. Той уточни, че реновираните автобуси ще са с по-голям брой седалки, за да се избегне по време на пътуване да има правостоящи. По думите на Крусев новите превозни средства ще бъдат с ръчни скоростни кутии и дизелови двигатели, като това предполага по-голяма устойчивост и сигурност за пътуващите по тези линии. Зам.-кметът Крусев обясни, че голяма част от хората използват планината за туризъм и целта на Столична община е да бъде по-гъвкава и отговаряща на нуждите на хората. Той уточни, че средствата ще бъдат отпуснати от бюджета на Столична община. По думите му обществената поръчка за доставка ще бъде обновена през месец август, като се очаква превозните средства да бъдат доставени през зимата на тази година. Крусев отбеляза, че Центърът за градска мобилност следи за натовареността на линиите и при необходимост да пуска допълнителни автобуси до природен парк „Витоша“.  \r\nТой съобщи, че след тежките валежи се предвиждат частични ремонти по пътищата на природен парк „Витоша“. Крусев уточни, че поправката ще обхванат по-конкретно ж.к „Княжево“, ж.к „Драгалевци“, ж.к „Симеоново“ и ж.к „Бояна“, защото те са в по-тежко състояние, като са предвидени допълнителни средства, за да могат да бъдат ремонтирани. На въпрос каква е ситуацията с ремонтните дейности в София и как се справят изпълнителните фирми за момента той отговори, че важните обекти, които са в центъра на града се движат в срок, въпреки променливите метеорологични условия. По думите на Крусев за момента строителите влизат в съставените графици и не трупат закъснения.", "date": "2018.07.21", "title": "Столичният автотранспорт ще закупи 10 реновирани автобуса за природен парк „Витоша“ (ОБЗОР)"}
{"url": "http://www.focus-news.net/news/2018/07/21/2548112/telma-makedoniya-dialogat-belgrad-prishtina-prodalzhava-prez-septemvri.html", "text": "Диалогът за нормализиране на двустранните отношения между Сърбия и Косово ще бъде възобновен в началото на септември със среща между държавните глави на двете страни – Александър Вучич и Хашим Тачи. Това обяви говорителят на Европейската комисия Мая Кочиянчич, предава скопският телевизионен канал  „Телма“ . \r\n„На последното заседание на диалога на високо равнище, проведено на 18 юли, двамата президенти разгледаха постигнатия напредък и се споразумяха да се срещнат в началото на септември\", поясни Кочиянчич. Тя добави, че на по-ранна среща, проведена на 24 юни, Вучич и Тачи се се съгласили да засилят работата си за постигане на споразумение за цялостно нормализиране на отношенията. \r\n„Воденият под егидата на ЕС диалог има за цел да насърчи дългосрочното сътрудничество между двете страни, да спомогне за развитието на пътя им към ЕС и да подобри живота на хората. Дългосрочното решение предполага устойчиво и реалистично договор, базиран на международното право\", припомни говорителят на ЕК, като същевременно допълни, че Белград и Прищина работят за определяне на общите позиции за постигане на споразумение. Тереза Герова", "date": "2018.07.21", "title": "„Телма“ (Македония): Диалогът Белград-Прищина продължава през септември"}
{"url": "http://www.focus-news.net/news/2018/07/21/2548133/tass-sergey-lavrov-podcherta-pred-darzhavniya-sekretar-na-sasht-neobhodimostta-ot-osvobozhdavaneto-na-zadarzhanata-za-shpionazh-ruska-grazhdanka.html", "text": "В рамките на телефонен разговор с държавния секретар на САЩ Майк Помпео, първият дипломат на Москва Сергей Лавров е подчертал необходимостта от бързото освобождаване на задържаната по обвинения в шпионаж руска гражданка Мария Бутина. Това се казва в съобщение, публикувано на официалната интернет страница на Министерството на външните работи на Руската федерация, предава  TACC .  \r\n„Лавров е подчертал неприемливостта на действията на американските власти, арестували в САЩ на основание изфабрикувани обвинения руската гражданка Бутина, и необходимостта от бързото й освобождаване“, се казва в разпространеното съобщение, в което се подчертава, че телефонният разговор се е състоял по инициатива на Вашингтон.  \r\nБутина бе задържана във Вашингтон на 15 юли. Тя е уличена в заговор с цел водене на дейности в САЩ в полза на друга държава. Тереза Герова", "date": "2018.07.21", "title": "ТАСС: Сергей Лавров подчерта пред държавния секретар на САЩ „необходимостта от освобождаването“ на задържаната за шпионаж руска гражданка"}
{"url": "http://www.focus-news.net/news/2018/07/21/2548136/pazardzhik-beritbata-na-divi-yagodi-v-selo-yundola-zapochna.html", "text": "Беритбата на диви ягоди в село Юндола тече с пълна сила, съобщи за  Радио „Фокус“-Пазарджик  Мехмед Местан, кмет на населеното място. Той каза, че обилните дъждове и слънцето са благодат за горските плодове. Ароматният плод често се използва при направата на домашни сладка,компоти и вкусни сладкиши. „Дивите ягоди са много полезни за организма, плодовете им съдържат голямо количество витамин C и B, а от листата им може да бъде приготвен полезен чай, с леко горчив вкус. Те растат и се разпространяват сами, т.е. никой не се грижи за тях, не ги тори и пръска с химикали, което прави тези плодчета ценен дар от природата“, каза още Местан. \r\nРадослава МУРДЖЕВА", "date": "2018.07.21", "title": "Пазарджик: Беритбата на диви ягоди в село Юндола започна"}
{"url": "http://www.focus-news.net/news/2018/07/21/2548140/api-vazstanoveno-e-dvizhenieto-po-patya-silistra-alfatar-na-krastovishteto-s-patishtata-ruse-silistra-i-aydemir-kalipetrovo.html", "text": "Възстановено е движението по път I-7 Силистра-Алфатар на кръстовището с път II-21 Русе-Силистра и път III-213 Айдемир-Калипетрово. Това съобщиха от  Агенция „Пътна инфраструктура” .", "date": "2018.07.21", "title": "АПИ: Възстановено е движението по пътя Силистра-Алфатар на кръстовището с пътищата Русе-Силистра и Айдемир-Калипетрово"}
{"url": "http://www.focus-news.net/news/2018/07/21/2548156/ria-novosti-v-rayona-na-ruskata-baza-hmeymim-e-svalen-dron.html", "text": "Руските военни в базата Хмеймим в сирийската провинция Латакия са свалили безпилотен летателен апарат на „терористите“, предава  РИА Новости .  \r\nИнцидентът се е случил в нощта срещу 21 юли, поясниха от руския Център по помирение на враждуващите страни в Сирия.  \r\n„Средствата за контрол на въздушното пространство на руската военновъздушна база Хмеймим са засекли безпилотен летателен апарат, пуснат от контролираната от незаконните въоръжени формирования територия на северната част на провинция Латакия“, поясняват военните на Москва. \r\nДронът е бил унищожен. Няма пострадали или нанесени материални щети. Базата работи в нормален режим, потвърдиха от Центъра по помирение на враждуващите страни в Сирия.  \r\nПрез април системата за ПРО на руската база предотврати нападение с дронове срещу Хмеймим. През януари тази година имаше сходен инцидент, при който бяха свалени 13 безпилотни апарати.  . Тереза Герова", "date": "2018.07.21", "title": "РИА Новости: В района на руската база Хмеймим е свален дрон"}
{"url": "http://www.focus-news.net/news/2018/07/21/2548138/sport-bivshiyat-bos-li-mozhe-da-zagazi-seriozno.html", "text": "Китайският бизнесмен Йонхон Ли и доскорошен собственик на Милан може да загази сериозно пред италианските власти. Той е разследван за изнасяне на лъжливи официални данни с цел да се заблудят финансовите пазари. \r\nРазследването е започнато от икономическата полиция в Милано. Китаецът твърдеше постоянно, че няма проблеми с финансирането на клуба и обслужването на заемите кьм американския хедж фонд \"Елиът\", който в крайна сметка придоби контрол върху акциите на росонерите. Ли пропусна сроковете за вноска от 32 млн. евро, които бяха задължителни за плащане, за да не бъде прехвърлена собствеността върху американците. Той твърдеше до последно, че разполага със средствата за такава транзакция, въпреки че собствеността му в Китай беше заложена под запор заради фалит. \r\nТой отказа и няколко оферти за прехвърляне на собствеността, поемайки изцяло върху себе си тежестта от 700 млн. евро неизплатени дългове по сделката за покупката на Милан от Силвио Берлускони през април 2017 г. Ако се докаже, че Йонхон Ли е знаел, че не може да обслужва дълга си към американския хедж фонд и съвсем съзнателно е твърдял обратното, това може да се приеме като целенасочена заблуда на финансовите пазари и акционерите, което е наказуемо в италианското право. И може да му се наложи да лежи зад решетките. \r\nВенцислав ДРАГОМАНОВ", "date": "2018.07.21", "title": "Спорт: Бившият бос Ли може да загази сериозно"}
{"url": "http://www.focus-news.net/news/2018/07/21/2548139/dvizhenieto-po-patya-ruse-byala-v-uchastaka-mezhdu-pirgovo-i-ivanovo-se-osashtestvyava-v-edna-lenta-poradi-ptp.html", "text": "Движението по пътя I-5 Русе - Бяла в участъка между Пиргово и Иваново се осъществява в една лента поради ПТП. Това съобщиха от  Агенция „Пътна инфраструктура” . Шофьорите да се движат с повишено внимание и съобразена скорост, като спазват указанията на „Пътна полиция”.", "date": "2018.07.21", "title": "Движението по пътя Русе - Бяла в участъка между Пиргово и Иваново се осъществява в една лента поради ПТП"}
{"url": "http://www.focus-news.net/news/2018/07/21/2548137/gratska-turistka-e-padnala-ot-dragalevskiya-lift.html", "text": "24-годишна гръцка туристка е паднала от Драгалевския лифт. Това съобщи за  Агенция „Фокус”  говорителят на Центъра за спешна медицинска помощ в София Катя Сунгарска. Сигналът е получен в 14.52 часа, като линейката тръгва на първата минута от жк. „Студентски град” и на 14-ата минута е на мястото на инцидента. Пострадалата туристка е откарана във ВМА със съмнения за фрактура на двете ръце. Подадената към Спешна помощ  информация е, че момичето е паднало от 5 м височина на първата станция на лифта, който е открит.", "date": "2018.07.21", "title": "Гръцка туристка е паднала от Драгалевския лифт"}
{"url": "http://www.focus-news.net/news/2018/07/21/2548135/samo-edin-ot-zadarzhanite-nadzirateli-vav-varnenskiya-zatvor-ostava-v-aresta-obzor.html", "text": "Само един от задържаните надзиратели във Варненския затвор – 46-годишният Николай Тонев остава в ареста. Това стана ясно след края на днешното извънредно заседание на Окръжния съд в града, което продължи повее от три часа. Останалите двама служители на затвора 29-годишният Милен Добрев и 50-годишният Стоян Петров бяха пуснати под домашен арест. Мерките могат да бъдат обжалвани както от обвиняемите, така и от прокуратурата в 3-дневен срок пред Апелативния съд. Обвинението към надзирателите е, че за времето от 31 май до 18 юли тази година шест пъти са пускали в отпуск затворника Искрен Маринов, позволявайки му да напусне територията на затворническото общежитие. Искрен Маринов изтърпява наказание от 6 години и 8 месеца за участие в организирана престъпна група. През март 2017 той се призна за виновен за кражбите на 19 луксозни коли по морето пред Пловдивския военен съд и получи осъдителната присъда. Към днешна дата му остава да изтърпи още 4 години и 4 месеца. \r\nСъдът определи по-лека мярка за Милен Добрев, тъй като съпругата му е бременна, а баща му - тежко болен. Колегата му Стоян Петров също бе пуснат под домашен арест, но с мотива, че е участвал в нерегламентираното пускане на свобода на затворника Искрен Маринов само в два от общо седемте случая. Обвинението спрямо тримата е по  чл.282, ал.1 от НК. Според прокуратурата, като длъжностни лица надзирателите са наруши или не са изпълнили служебните си задължения, или са превиши властта или правата си с цел да набавят за себе си или за другиго облага или да причинят другиму вреда. Престъплението се наказва с лишаване от свобода до пет години, като съдът може да постанови и лишаване от право да се заема определена държавна или обществена длъжност или с пробация. Надзирателите имат над 7 години стаж във Варненския затвор. Според обвинението, Николай Тонев е бил инициатор на нарушенията. Като разгледа събраните до момента доказателства, съдът прецени че и за тримата съществува опасност да осуетят разследването, като повлияят на показанията на колегите си и на свидетелите, и е налице обосновано подозрение да имат съпричастност към престъплението, за което са обвинени. Съдебният състав определи най-тежката процесуална мярка „задържане под стража“ за Николай Тонев Варненският окръжен съд прие аргументите на защита на Милен Добрев и Стоян Петров, че няма опасност те да се укрият и са с добри характеристични данни и им определи мярка „домашен арест“. \r\nДиана СТОЕВА", "date": "2018.07.21", "title": "Само един от задържаните надзиратели във Варненския затвор остава в ареста (ОБЗОР)"}
{"url": "http://www.focus-news.net/news/2018/07/21/2548160/lyati-ananov-sdruzhenie-na-galabovadi-zaytsevadi-i-prirodolyubiteli-mnogo-eksperti-smyatat-che-cherveniyat-burgunski-zaek-e-edna-ot-nay-dobrite-ot-evropeyskite-porodi.html", "text": "Червеният Бургунски заек е официално признат за порода във Франция през 1914 година, но е отглеждан още през Средновековието, каза за  Радио „Фокус”-Пазарджик  Ляти Ананов, председател на Сдружението на гълъбовъди, зайцевъди и природолюбители в Ракитово. Той уточни, че  породата е много популярна не само в Европа но и в цял свят. „Много експерти смятат, че червеният бургунски заек е една от най-добрите от европейските породи. Зайците от тази порода са непретенциозни за отглеждане и наддават бързо. Добрите зайцевъди селекционери продължават работата по подобряването и усъвършенстването на породата като главна цел е качеството на кожата“, каза Ананов \r\nРадослава МУРДЖЕВА", "date": "2018.07.21", "title": "Ляти Ананов, Сдружение на гълъбовъди, зайцевъди и природолюбители: Много експерти смятат, че червеният бургунски заек е една от най-добрите от европейските породи"}
{"url": "http://www.focus-news.net/news/2018/07/21/2548159/pazardzhik-predstoi-remont-na-detskata-gradina-v-selo-patalenitsa-tova-lyato.html", "text": "Летните ремонти текат с пълна сила в село Паталеница, съобщи за  Радио „Фокус”-Пазарджик  Ангел Налбатски, кмет на населеното място. Той добави, че са асфалтирани повечето от улиците, които имат нужда от това. ”В момента правим навес на центъра, където млади и стари се събират да играят шах и карти, предстоят ремонти на двете църкви, като се пренаредят керемидите на покривите, защото на места са прокапали. Ремонт и на детската градина също е предвиден за тази година”, каза Налбатски. Той добави, че селото се радва на голяма посещаемост от страна на туристи. \r\nРадослава МУРДЖЕВА", "date": "2018.07.21", "title": "Пазарджик: Предстои ремонт на детската градина в село Паталеница това лято"}
{"url": "http://www.focus-news.net/news/2018/07/21/2548158/kyustendil-galeriyata-v-grada-shte-domakinstva-sledvashtoto-izdanie-na-zonalnata-izlozhba-struma.html", "text": "Галерията в Кюстендил ще домакинства следващото издание на зоналната изложба „Струма”. Това съобщи за  Радио „Фокус” – Кюстендил  Валентин Господинов, директор на Художествена галерия „Владимир Димитров – Майстора”. Приемът на творбите на художниците ще се проведе от 16 до 18 септември 2018 г. До тогава местните творци имат време за реализиране на своите идеи. „Тази изложба ще се проведе за 19 път. Откриването й ще бъде на 20 октомври”, каза Валентин Господинов. По думите му ще бъдат приемани творби на кюстендилски художници – автори родени, работили или работещи в Кюстендил, както и на творци родени другаде трайно свързани с града и околностите, а втори от различни поколения. По регламент авторите могат да участват с две творби, едната може да бъде живопис, графика, скулптора и приложно изкуство,а другата може да представлява неконвенционално изкуство. \r\nВенцеслав ИЛЧЕВ", "date": "2018.07.21", "title": "Кюстендил: Галерията в града ще домакинства следващото издание на зоналната изложба „Струма”"}
{"url": "http://www.focus-news.net/news/2018/07/21/2548105/dimitar-ivanov-oblasten-upravitel-na-yambol-vse-oshte-ne-sa-vzeti-vtori-probi-ot-zhivotnite-v-bolyarovo.html", "text": "За съжаление, все още не са взети втори проби от животните в Болярово заради отказ на собственичката на стадото. Това каза за  Агенция „Фокус“  областният управител на Ямбол Димитър Иванов във връзка с това, че днес трябваше да бъдат взети втори проби от животните, за да се потвърди или отхвърли наличието на чума в стадото. \r\n„Аз бях в Болярово до 14.00 ч. заедно с жената, която е собственичка на стадото. Тя каза, че ѝ е нужно още малко време, за да позволи. Каквото можахме, направихме – всички нейни искания бяха изпълнени“, каза още той. Иванов посочи, че в четвъртък по време на епизоотичния щаб е взето решение да се изпълнят нейните искания.  \r\n„Но аргументът ѝ сега е: „Дайте ми време да помисля“. Бяхме до обяд там с нея и вуйчо ѝ. Той е съгласен, но чакаме нея. Мисля, че тя е разумна жена и това, което сме говорили, ще се случи“, обясни Иванов. \r\nЦветилена СИМЕОНОВА", "date": "2018.07.21", "title": "Димитър Иванов, областен управител на Ямбол: Все още не са взети втори проби от животните в Болярово"}
{"url": "http://www.focus-news.net/news/2018/07/21/2548165/iliya-kusev-muzey-na-solta-pomorie-v-nay-silnite-dni-posetitelite-v-muzeya-na-solta-v-pomorie-dostigat-do-150-200-choveka.html", "text": "В най-силните дни посетителите в Музея на солта в Поморие достигат до 150-200 човека. Това каза за  Радио „Фокус“ – Бургас  Илия Кусев, един от уредниците в музея. \r\nПо думите му се отчитали и по-слаби дни, когато интерес към атрактивния обект проявявали едва около 30- 40 човека. „В слънчевите дни например,  българските туристи са предимно на плажната ивица, докато руските гости си планират дни, в които да опознаят културните забележителност в региона“, каза още Кусев. \r\nСпоред него тази година статистиката сочела, че руските и българските туристи са по-малко от предходните. \r\nВеселина НИКОЛОВА", "date": "2018.07.21", "title": "Илия Кусев, Музей на солта - Поморие:  В най-силните дни посетителите в Музея на солта в Поморие достигат до 150-200 човека"}
{"url": "http://www.focus-news.net/news/2018/07/21/2548163/blagoevgrad-tsentarat-za-sotsialna-rehabilitatsiya-i-integratsiya-zapochna-svoyata-efektivna-rabota-v-simitli.html", "text": "Център за социална рехабилитация и интеграция – град Симитли започна своята ефективна работа. Това съобщиха от пресцентъра на  Община Симитли . С голямо вълнение и положителни емоции Елена Лазарова – ръководител на центъра и екипът й посрещнаха първите потребители. За всички беше подготвена и организирана малка почерпка, с която дадоха начало на новата услуга в Симитли. \r\nЦентърът се помещава в сградата на бившия пансион и е с капацитет 24 човека. Предназначението му е за деца и за лица от общността, както  и  за потребители, ползващи други социални услуги, които се предлагат в община Симитли. Всички потребители на новата услуга ще получават професионална подкрепа и грижа в подходяща среда, която е създадена в центъра. \r\nНовата услуга надгражда съществуващите социални услуги на територията на общината и ще обхване още една рискова група, на която заслужено е отредено място и значение в общинската стратегия и плана за развитие на социалните услуги.", "date": "2018.07.21", "title": "Благоевград: Центърът за социална рехабилитация и интеграция започна своята ефективна работа в Симитли"}
{"url": "http://www.focus-news.net/news/2018/07/21/2548166/sliven-kalkulator-izchislyava-kolko-gubim-ako-ne-se-osiguryavame-na-realniya-si-dohod.html", "text": "С калкулатор на загубите всеки може да изчисли колко би загубил в следващите 30 години, ако се осигурява на по-нисък от реалния си доход. Това съобщиха от  териториалната дирекция на НАП в Сливен . Софтуерът е достъпен на интернет страницата www.zaplatavplik.bg и до момента е използван над 4 200 пъти. Калкулаторът позволява, след попълване на данни за действителния и деклариран доход, всеки да разбере колко средства няма да получи в бъдеще под формата на неизплатени средства от болнични, майчинство, обезщетения за безработица, както и пенсии. Най-голям интерес софтуерът предизвиква сред потребители на възраст между 18 и 34 години. 61 % от посетителите на сайта попадат в този диапазон, а 54 % от тях са мъже. \r\nКалкулаторът е изработен съвместно от експерти на НАП и НОИ, за да подкрепи кампанията на приходната администрация срещу укриването на част от трудовите възнаграждения на наетите лица. Инициативата на НАП се осъществява и със съдействието и на Изпълнителна агенция „Главна инспекция по труда“, Министерство на труда и социалната политика, синдикатите, големите работодателски и браншови организации.", "date": "2018.07.21", "title": "Сливен: Калкулатор изчислява колко губим, ако не се осигуряваме на реалния си доход"}
{"url": "http://www.focus-news.net/news/2018/07/21/2548122/georgi-gyokov-bsp-golemite-problemi-na-balgariya-sa-bednostta-i-demografskata-kriza-stranata-ni-se-topi-kato-snezhna-topka-na-proletno-slantse.html", "text": "Големите проблеми на България са бедността и демографската криза - страната ни се топи като снежна топка на пролетно слънце. Това каза народният представител от ПГ на „БСП за България“ и член на Националния съвет на БСП Георги Гьоков по време на Националното съвещание на партията, предаде репортер на  Агенция „Фокус“ . „Да работиш и да си беден в 21 век е недопустимо“, заяви Гьоков. По думите му трябва да се подобрят условията за труд. Народният представител поясни, че усилената работа на Съвета по социална политика към Пленума е бил насочен към демографската криза.  \r\n„България се топи като снежна топка на пролетно слънце“, допълни Гьоков. Според него трябва да се стимулира отговорното родителство, висок обхват на децата в образованието, качественото образование и условия за отглеждане на здрави български деца, както и политика за възрастните хора. „Поздравявам и приветствам идеята за Национално съвещание на БСП, на което да бъде представена нашата визия за България“, каза Гьоков. „До мен стои проф. Емилия Масларова, която е председател на Съвета по социална политика и ще потвърди, че работихме усилено и всеотдайно в съвета. Част от предложенията даже голяма част са намерили място в този проектодокумент. В готовност сме да предложим на вниманието на Националния съвет и на конгреса на нашата партия останалите ни предложения“, каза Гьоков. Той поясни, че от Съвета са готови да се включат в общественото обсъждане на всички политики. \r\nДеница КИТАНОВА", "date": "2018.07.21", "title": "Георги Гьоков, БСП: Големите проблеми на България са бедността и демографската криза - страната ни се топи като снежна топка на пролетно слънце"}
{"url": "http://www.focus-news.net/news/2018/07/21/2548167/ayatolah-ali-hameney-shte-bade-ochevidna-greshka-da-pregovaryame-sas-sasht.html", "text": "Върховният лидер на Иран е заявил, че ще бъде „върховна грешка“ страната му да преговаря с САЩ, защото Вашингтон е „ненадежден“ партньор предава  Reuters . \r\n\"На думата и дори на подписа на американците не може да се разчита, така че преговорите с Америка не са от полза\", е казал Хаменей на среща с представители на Министерството на външните работи, като е добавил, че преговорите с Вашингтон ще бъдат \"очевидна грешка\", става ясно от  неговия официален уебсайт.  Юлиян Марков", "date": "2018.07.21", "title": "Аятолах Али Хаменей: Ще бъде очевидна грешка да преговаряме със САЩ"}
{"url": "http://www.focus-news.net/news/2018/07/21/2548168/varna-institutat-po-ribni-resursi-ima-gotovnost-da-provede-prouchvane-za-sastoyanieto-na-belite-midi.html", "text": "Институтът по рибни ресурси във Варна има готовност да проведе проучване за състоянието на белите миди. Това каза в интервю за  Радио „Фокус“ – Варна  ръководителят на звеното в града доц. Елица Петрова. По думите й за целта трябва да бъдат намерени средства. Според нея в последните години интересът към този ресурс нараства все повече, а същевременно липсва актуална информация за популацията. Последните научни изследвания на Института за бялата мида са правени едва през 2003 година. Според доц. Петрова, това затруднява вземането на адекватни мерки за опазването на този ресурс. Предстои да се намери финансиране за провеждане на изследването, след което ще се тръгне към визия за управлението на вида. „Използването на дънни тралиращи средства води до нарушаване на дънните видове. Това е валидно и за рапанолова“, каза още експертът. Тя добави, че за белите миди трябва да има проучване, едва тогава може да се излезе със становище за това дали уловът в момента вреди на популацията. \r\nДиана СТОЕВА", "date": "2018.07.21", "title": "Варна: Институтът по рибни ресурси  има готовност да проведе проучване за състоянието на белите миди"}
{"url": "http://www.focus-news.net/news/2018/07/21/2548169/tass-v-ukrayna-priklyuchi-voennomorskoto-uchenie-morski-briz-2018.html", "text": "В Украйна приключи съвместното украино-американско военноморско учение „Морски бриз 2018“, предава  TAСС . \r\n\"В Одеска и Николаевска  област и в северо-западната част на Черно море завърши  украинско-американското военноморско учение „Морски бриз 2018“, се казва в съобщението на пресслужбата на Министерство на отбраната на Украйна. „Като цяло, екипажите на корабите са изминали в морето около 2 500 мили, пилотите са извършили над 200 полета с общо около 105 летателни часа, морските пехотинци са извършили над 400 парашутни скока, половината от които - през нощта, както и 60 над водата , водолазите са прекарали под вода повече от 70 часа.\" \r\nПо думите на  командира на Военноморските сили на Украйна Игор Воронченко всички участници са се справили  със задачите и са постигнали поставените цели. \r\n„Морски бриз 2018\" – е многонационално учение, което се провежда в Украйна от 1997 година, според \"меморандум за разбирателство за сътрудничество в областта на отбраната и военните отношения\" между Украйна и САЩ.  Юлиян Марков", "date": "2018.07.21", "title": "ТАСС: В Украйна приключи военноморското учение „Морски бриз 2018“"}
{"url": "http://www.focus-news.net/news/2018/07/21/2548172/regnum-ayatolah-ali-hameney-podkrepya-zatvaryaneto-na-ormuzkiya-proliv-kato-otgovor-na-amerikanskite-sanktsii.html", "text": "Аятолах Али Хаменей подкрепя затварянето на Ормузкия пролив  като отговор на американските санкции, съобщава официалният сайт на върховния лидер на Иран, предава руската агенция  Regnum . \r\nВ съобщението се казва, че Хаменей подкрепя предупреждението на Иранския президент Хасан Роухани по време на неговото посещение в Европа, като уточнява, че „в случай на блокиране на експорта на петрол от Иран, никоя друга страна от района няма да може да изнася петрол“ (Ормузкия пролив е на изхода на Персийския залив – б.ред). \r\nОт Пентагона са заявили, че САЩ и партньорите им са готови да отговорят на заплахите на Техеран и да гарантират навигацията на търговски кораби през пролива в съответствие с международните норми.  Юлиян Марков", "date": "2018.07.21", "title": "Regnum: Аятолах Али Хаменей подкрепя затварянето на Ормузкия пролив  като отговор на американските санкции"}
{"url": "http://www.focus-news.net/news/2018/07/21/2548162/bsp-sofiya-pochete-pametta-na-nikola-vaptsarov-i-negovite-drugari-obzor.html", "text": "БСП – София почете паметта на Никола Вапцаров и неговите другари - Антон Иванов, Петър Богданов, Георги Минчев, Атанас Романов и Антон Попов, с възпоменателно митинг-поклонение по повод 76 години от техния разстрел. Събитието се проведе на мемориала „Гарнизонно стрелбище“ в столицата и в него взеха участие членове на Изпълнителното бюро на НС на БСП, народни представители, евродепутати, общински съветници, родственици на загиналите и десетки граждани. Бяха поднесени венци от името на президента на Република България Румен Радев, от НС на БСП и парламентарната група на „БСП за България“, от Градския съвет на БСП – София и от посолството на Руската федерация.  \r\nПо време на официалната част бе прочетено слово от президента Румен Радев, в което се казва, че преди 76 години на гарнизонното стрелбище в София е угаснала един от най-ярките поети на България. „Никола Вапцаров се осмели да предизвика историята от името на малкия човек, останал извън нейните празни култури. И ако днес стиховете му продължават да ни окриляват и смущават, то е, за да ни напомнят, че да хленчим не ще ни помогне, че между нас и надеждата за утрешния ден са барикадите на живота, които единствено делата и ръцете ни могат да срутят. Разстрелът не съкруши гласа на поета, не ни отне Вапцаровата убеденост в прогреса – технически човешки, обществен, социален напредък за всички, за упованието, че дори когато животът без милост ни връзва крилата, с главите си можем да счупим ледовете, да снемем слънцето при нас“, се казва още в словото на държавния глава. \r\nСпоред лидера на БСП – София Калоян Паргов e непростим творческият вандализъм, на който станахме свидетели в последните месеци, а именно стихове на Вапцаров да се превръщат в „долнопробна чалга“. „Наш дълг, като потомци, е да не допускаме световният поет Никола Вапцаров за пореден път да бъде разстрелян. Не само трябва да запазим „Моторни песни“ в учебниците, но и да съхраним смисъла на неговата гениална поезия. Ето защо тук, на Гарнизонното стрелбище, трябва да си обещаем, че ще отстояваме и браним паметта за героите и истината за техния подвиг“, призова участниците във възпоменанието Калоян Паргов. Той посочи, че не трябва да допускаме истината за жестокото лице на фашизма и за героите на антифашистката съпротива да бъде подменена. \r\n„Делото на героите, чиято памет днес почитаме, заедно с делото на десетките хиляди участници в съпротивата, е неопровержимо доказателство, че българският народ, в периоди на съдбовни изпитания, може да отстоява с оръжие в ръка родовите си и общочовешките ценности“, каза проф. Ваня Добрева, заместник-председател на БСП – София и водещ на събитието.  \r\nЦветилена СИМЕОНОВА", "date": "2018.07.21", "title": "БСП – София почете паметта на Никола Вапцаров и неговите другари (ОБЗОР)"}
{"url": "http://www.focus-news.net/news/2018/07/21/2548173/futbol-ludogorets-i-levski-zapochnaha-s-minimalni-pobedi.html", "text": "Футбол: Изиграха се два мача от програмата на първия кръг от новия сезон. Шампионът Лудогорец победи с 1:0 Етър в двубой, изигран на „Лудогорец Арена“. Единственото попадение за домакините отбеляза Вандерсон в третата минута. Срещата бе официален дебют в Първа лига за новия треньор на разградчани – Пауло Аутуори.   \r\nВ другия мач Левски победи като гост Ботев с 1:0 с гол в добавеното време. На стадиона в Коматево победата за „сините“ донесе юношата Илия Димитров в 93-ата минута.", "date": "2018.07.21", "title": "Футбол: Лудогорец и Левски започнаха с минимални победи"}
{"url": "http://www.focus-news.net/news/2018/07/21/2548171/afp-frenskiyat-ministar-na-finansite-prizova-sasht-da-vlozhat-razum-v-zadavashtata-se-targovska-voyna.html", "text": "Френският министър на финансите Бруно льо Мер призова САЩ „да вложат разум“ в задаващата се търговска война, предава  AFP . \r\nФренският финансов министър Бруно льо Мер заяви в събота за агенцията, че Съединените щати трябва да избягват вкарването  на света в сценарий за \"оцеляване на най-силния\" чрез реципрочни търговски мерки. \r\nЛь Мер  каза, че Европа като цяло е притеснена от това, че е въвлечена  в световна търговска война, която ще остави всички като \"губещи\", след като американският президент Доналд Тръмп предприе мерки за отмъщение като наложи на  Китай и традиционните съюзници ЕС, Канада и Мексико допълнителни мита. \r\n\"Ние всички, особено европейските страни, сме разтревожени от търговската война, която беше стартирана преди няколко седмици\", каза Льо Мер пред АФП от Буенос Айрес, където се провежда двудневната среща на министрите на финансите на Г-20. \r\n\"От тази търговска война ще има само губещи, ще унищожи работни места и ще окаже натиск върху глобалния растеж. \r\n\"Призоваваме Съединените щати да вложат смисъл, да зачитат правилата на многостранната търговия и да уважават своите съюзници\". \r\nРъководителят на Международния валутен фонд Кристин Лагард откри срещата на министрите на финансите на Г-20, като повтори страховете си, че увеличаването на търговските ограничения ще навреди на световния БВП.  Юлиян Марков", "date": "2018.07.21", "title": "AFP: Френският министър на финансите призова САЩ „да вложат разум“ в задаващата се търговска война"}
{"url": "http://www.focus-news.net/news/2018/07/21/2548164/afp-generalniyat-sekretar-na-oon-prizova-izrael-i-palestintsite-da-izbegnat-opustoshitelen-konflikt.html", "text": "Генералният секретар на ООН Антонио Гутериш призова Израел и палестинците да избегнат „опустошителен конфликт“ след рязката ескалация на насилието в петък, предава  Afp . \r\n\"Много съм загрижен за опасната ескалация на насилието в Газа и южната част на Израел\", каза той в изявление. \"Наложително е всички страни спешно да се отдръпнат от ръба на друг опустошителен конфликт\". \r\nНеотдавнашното насилие в Газа бележи най-тежката ескалация между Израел и \"Хамас\" след войната от 2014 година. \r\nЧетирима палестинци и един израелски войник загинаха в сблъсъци в петък. Повече от 130 палестинци са загубили живота си досега по време на протестите, съпроводени с насилие, а Червеният кръст казва, че повече от 13 000 са били ранени. \r\n\"Призовавам \"Хамас\" и другите палестински групировки да спрат изстрелването на ракети и запалителни балони и провокациите\" покрай оградата, разделяща Израел от Газа, каза Гутериш. \r\n\"И Израел трябва да упражнява сдържаност, за да избегне по-нататъшно разпалване на ситуацията\", добави той. \r\nГенералният секретар на ООН насърчи всички страни да работят с ООН, за да намерят мирно решение на кризата, заявявайки, че конфликтът застрашава и двете страни, като в същото време утежнява \"хуманитарната катастрофа\" в Газа.  Юлиян Марков", "date": "2018.07.21", "title": "AFP: Генералният секретар на ООН призова Израел и палестинците да избегнат „опустошителен конфликт“"}
{"url": "http://www.focus-news.net/news/2018/07/21/2548157/bsp-predstavi-proekta-si-viziya-za-balgariya-alternativa-na-sistemata-obzor.html", "text": "БСП представи „Визия за България“ в зала 3 на НДК. Проектът на „Визия за България“ е документ, който е заявка за управление на държавата в интерес на хората. Основните акценти на БСП в проектопрограмата са свързани с модерното държавно управление, базирано но дигитализацията; икономическото развитие на България; регионалното развитие; здравеопазване; образование; сигурност и отбрана;  външна политика и демографската криза.  \r\nЛидерът на БСП Корнелия Нинова заяви, че БСП не предлага алтернатива на ГЕРБ, а алтернатива на системата. По думите на Нинова тази система ни убива, както са казали майките на деца с увреждания и не може да бъде кърпена повече.  \r\n„Днес не се обръщаме към политическите си опоненти. Днес ние се обръщаме към народа си. Можем ли да събудим и обединим националната си енергия, да сложим край на прехода и да очертаем хоризонт, друг път за развитие на България. Имаме ли сили да се освободим от разделението от миналото - българи срещу българи и да се обединим българи за бъдещето“, попита Нинова. Тя посочи, че от БСП не претендират, че са най-умните, всезнаещи и единствени. „Днес се обръщаме към всеки наш сънародник. Чуйте идеите ни. Ако имате желание, по иванвазовски, който с каквито сили и компетенции разполага, да се включи в този процес. Някои от идеите ни ще бъдат оспорвани и нека да бъде така. Някои ще ядосат определени кръгове и интереси. Ще има съпротива. Предупреждаваха ни за това. През цялото време казвах на екипите, които работеха: „Не се стъписвайте пред имена и групировки“, каза Нинова. Тя посочи, че им е казала да мислят за интереса на българина и за суверенитета на България. \r\nПо темата  „Здравеопазване“  Нинова изложи, че във „Визия за България“ се предлага във всеки регион лечебните заведения да се обединят в холдингова структура и да се намали ДДС за лекарствата, държавата да се намесва в определянето на цените на лекарствата и да се направи нова държавна политика в здравеопазването, с която държавните и общински болници да не са търговски дружества.  \r\nПо отношение на политиката по  образованието , Нинова се обяви твърдо против джендър идеологията в българските училища и призова да се развива традиционното и електронното обучение. От БСП искат и да създадат учителят на бъдещето. Корнелия Нинова призова за образователна система, адаптирана и обърната към дигиталното поколение. В тази сфера лидерът на БСП заяви, че се предлагат безплатни детски градини, един учебник за един клас в цялата страна и общественият ресурс да отива за държавните и общински училища.  \r\nПо отношение на сектор  „Регионално развитие“  лидерът на БСП заяви, че един от най-големите проблеми са регионалните различия. „Ето защо от тук нататък предлагаме всички политики да пречупваме през регионите. Започваме с икономиката. Предлагаме ви да дискутираме модел на регионализация, на икономическата, здравната и социалната политика. Такъв модел предлагаме в производството и в земеделието“, каза Нинова.  \r\nВ сектор  „Икономика“  „Нинова обяви: „Макар и много закъсняло, трябва да започнем да градим собствена, българска икономика, родно производство и земеделие, което не е на 70% зависимо от европейки пари и субсидии. Нашите специалисти поработиха с учените от институтите от БАН“, каза Нинова. Тя призова и за забавяне на ежедневното и непрекъснато напиране за еврозоната. \r\nПо темата за  външната политика  на страната, Нинова заяви, че една България със собствена икономика и със стабилна, социална, здравна и образователна система ще има друга тежест в общото европейско семейство. По думите ѝ трябва да се спре с политиката на крайностите, на филите и фобите. „Докога ще се делим така? Кое може да ни обедини? Българският национален интерес, който диктува балансирана политика със САЩ, Европа, Русия и Китай“, коментира лидерът на БСП. Нинова предложи за дискусия темата за Вишеградска четворка и да се заимстват положителните примери от Унгария.  \r\nВ Националното съвещание участваха членове на Националния съвет на БСП, народни представители, председатели на областни и общински съвети на БСП, кметове, коалиционни партньори, представители на граждански организации, експерти, журналисти. \r\nНародният представител от БСП Манол Генов  призова за решителен отпор на сегашния геноцид, упражняван от държавата към общините. По думите му БСП като партия има експертизата,  волята и трябва да действа. От своя страна депутатът Георги Гьоков коментира темата за демографията.  \r\nСпоред него големите проблеми на България са бедността и демографската криза и че  страната ни се топи като снежна топка на пролетно слънце. \r\nНационалният съвет на БСП реши да даде наградата „Димитър Благоев“ на Мерсия Макдермот и Георги Йорданов. \r\nНаградата „Димитър Благоев“ се присъжда по повод 127-ата годишнина от Бузлуджанския учредителен конгрес. Тя ще бъде връчена на Националния събор на левицата на връх Бузлуджа от лидера на БСП Корнелия Нинова. \r\nДеница КИТАНОВА", "date": "2018.07.21", "title": "БСП представи проекта си „Визия за България“ – алтернатива на системата (ОБЗОР)"}
{"url": "http://www.focus-news.net/news/2018/07/21/2548161/nikos-kotsiyas-nova-demokratsiya-i-vmro-dpmne-se-podhranvat-s-problemite-a-nie-s-resheniyata.html", "text": "Нова Демокрация и ВМРО-ДПМНЕ се подхранват с проблемите, а ние  с решенията, заяви гръцкия външен министър Никос Коцияс в интервю за гръцкото издание  Ефимерида  тон синдактон , цитирано от  Македонската информационна агенция (МИА) . \r\nПо неговите думи опозицията в двете страни използва речта на омразата. Пред гръцкото издание Коцияс изявява загриженост за това накъде ще отведе страната му „разпространението и легализацията на десния говор на омразата“. \r\n„Опозицията в двете страни е опозиция, която използва речта на омразата. Те подхранват политическата омраза във всички нейни измерения. Нова Демокрация отхвърля договорът, като заявява, че сме се предали на Скопие. Георги Иванов (президентът на Македония – б.ред.) и неговата партия не ратифицират договора, твърдейки, че тяхната страна се е подчинила на Гърция. Ако свържат двете позиции, лесно може да се заключи, че и в двете страни става дума за партии, които се хранят с тази реторика , с нерешаването на проблемите, с неактивност“, казва Коцияс и препоръчва на всички гръцки граждани, които не са съгласни с договора „да го прочетат и проучат подробно“и да видят „дали наистина са реални опасностите, които се посочват от опозицията“.  Юлиян Марков", "date": "2018.07.21", "title": "Никос Коцияс: Нова Демокрация и ВМРО-ДПМНЕ се подхранват с проблемите, а ние  с решенията"}
